[
    {
        "author": "李彭",
        "paragraphs": [
            "道人力参具正眼，古庙香炉心已灰。",
            "平生厚我习气在，索书常逐征鸿来。",
            "深藏山谷实高蹈，下视万象遗尘埃。",
            "遣奴饷我此长物，不比珍簟余嫌猜。",
            "摩娑温润侔玉德，荆山抱璞真良材。",
            "妙香起处侑茶鼎，媒孽万壑生风雷。",
            "忽言与君隔千里，对此了了闻谈谐。"
        ],
        "title": "谢佛鉴大师寄韫玉鑪",
        "id": "937ed755-1b9e-452d-a223-bca0f96ccfc6"
    },
    {
        "author": "李彭",
        "paragraphs": [
            "王郎笔若追风骠，历块过都愈奇峭。",
            "胸中好古类古人，铸鼎为鑪亦臻妙。",
            "禹金九牧知神奸，周定郏鄏垂不刊。",
            "据耳向来为上客，折足遥怜空汗颜。",
            "颜率游谈聊贳患，纳郜臧孙贻直谏。",
            "沦亡泗水盖厚诬，得自汾阴乱真赝。",
            "孰如此鼎形瓌奇，皤腹云雷差次之。",
            "上有苍虬肉倔强，隐映么么微螽斯。",
            "明窗净几香氤氲，蔼如黄云覆晏温。",
            "拜嘉讵意获此宝，子孙父已传仍昆。"
        ],
        "title": "谢王成可惠鼎炉",
        "id": "c5506a8c-6771-4097-a1ed-5de5c3124b18"
    },
    {
        "author": "李彭",
        "paragraphs": [
            "楚江微波鸣盎酒，脱叶萧然坐来久。",
            "仰头看月落乌纱，无复纤云汉津口。",
            "顾兔之灵态度深，捣药长生传至今。",
            "风前急管闻三弄，泓下苍龙时一吟。",
            "逸兴俄生缥粉壶，携幼近局无劳呼。",
            "坐中白髪饮輙醉，鼻雷发声聊据梧。",
            "异舍羣鸡皆误唱，舍下鸣蛩亦清壮。",
            "低昂北斗挂柴扉，不眠尚倚过眉杖。"
        ],
        "title": "次九弟中秋韵",
        "id": "49ff38d0-6fa9-4d33-aa2b-ae1ea82c7aca"
    },
    {
        "author": "李彭",
        "paragraphs": [
            "旌阳峰头千仞石，溪光却照楚天碧。",
            "归客操舟暝色时，怒雷溅雪多滩碛。",
            "夜榜时惊乌鹊喧，星光破碎月映门。",
            "访戴人归剡谿曲，问津客出桃花村。",
            "香醪独酌吾静寄，万事不理端复细。",
            "俗交从来薄于纸，小黠大痴聊一戏。"
        ],
        "title": "归舟",
        "id": "b49fb8a1-ef0c-482a-9b7d-f6d098332d45"
    },
    {
        "author": "李彭",
        "paragraphs": [
            "髯奴不及缘坡竹，柱车守闾各有局。",
            "苟不上券吾不欲，僮约卒音几恸哭。",
            "劣于郄公常奴尔，性不茹荤少陵喜。",
            "吐茵西曹第忍之，封侯骨相多小史。",
            "苍头乃复在琳房，柯亭横吹节饱霜。",
            "炊饭作糜缘底事，心写泉声风韵长。",
            "寇谦酌我次翁狂，如鱼听曲首低昂。",
            "恨不临风作三弄，不减当时桓野王。"
        ],
        "title": "正月二十六日寇顺之饮仆以醽渌酒径醉闻横笛音李仲先顺之有苍头能作龙吟三弄偶不果戏成此诗",
        "id": "740cfe2c-29f0-4c15-8ed7-41c1e8d57716"
    },
    {
        "author": "李彭",
        "paragraphs": [
            "昨日观画䇲，李成山水真难忘。",
            "寒林远近烟暗澹，绝壑稠叠云微茫。",
            "忽看清溪下野艇，惊残鸥鸟不成行。",
            "我尝指此语座客，安得仙骨来中央。",
            "此事数日尔，忽落图上鸣渔榔。",
            "山重水复滩濑急，雅飞不过吴天长。",
            "嗟予老矣两鬓苍，放浪自得宜深藏。",
            "烦于画䇲试检校，恐我割取附益欧峰旁。"
        ],
        "title": "舟中戏作杂言",
        "id": "74923d78-abf0-4688-aca2-b182bdf34eb4"
    },
    {
        "author": "李彭",
        "paragraphs": [
            "平生迈往回万牛，晚著坏衲乘虚舟。",
            "僧中那得贾长头，对语亹亹连不休。",
            "作夏深藏白莲里，心如此花映秋水。",
            "梦随归云欲访之，邻垣华鲸喧枕底。"
        ],
        "title": "次晖书记韵",
        "id": "bfd2cf66-aea2-4f4c-8347-ad8a2fc07304"
    },
    {
        "author": "李彭",
        "paragraphs": [
            "说桓佐宣项垂瘿，锐头将军风骨紧。",
            "病夫面带丘壑姿，白薤绿葵穷可忍。",
            "忠风辉映义骨香，苦事何须味方永。",
            "夜歌商颂出金石，猿歗寒柯挂参井。"
        ],
        "title": "次韵陈无己拟古",
        "id": "aa58bfd4-2f4f-414e-913a-5c5a941b24dc"
    },
    {
        "author": "李彭",
        "paragraphs": [
            "脑脂遮目乏风味，宴坐禅床真得计。",
            "赤眼归宗近似之，面壁少林聊复尔。",
            "东坡妙语久犹新，治目常存如治民。",
            "但学曹参相齐法，清夷王度不无人。"
        ],
        "title": "病目宴坐",
        "id": "68e4c99a-0039-4225-b1ff-45385769e195"
    },
    {
        "author": "李彭",
        "paragraphs": [
            "春风吹雪塞寒门，饥乌暮啼寒雀喧。",
            "此中要是难测地，材堪令仆无复裈。",
            "引帆上樯中系轭，烧车与船复延客。",
            "平生四十二年非，顿悟前尘头半白。",
            "愿随谿支水云乡，蓑衣负雪时鸣榔。",
            "不知许事付欢伯，醉著寒滩清梦长。"
        ],
        "title": "连日大雪",
        "id": "8c3e944e-0ad2-433c-82e7-3c799ce07add"
    },
    {
        "author": "李彭",
        "paragraphs": [
            "南国柳花合，淮壖麦秀初。",
            "数声传喜鹊，一纸故人书。",
            "君出理烟艇，侬还荷雨锄。",
            "天高风浪恶，归兴不应疏。"
        ],
        "title": "喜得师质消息",
        "id": "e2b91940-00c9-4d9d-9de6-e20f670df648"
    },
    {
        "author": "李彭",
        "paragraphs": [
            "鴈带秋声满，鸥将暝色归。",
            "打窗红叶乱，裁句碧云飞。",
            "好饮酒储尽，少眠茶梦稀。",
            "眷言方外侣，时送北山薇。"
        ],
        "title": "漫兴",
        "id": "1600506b-5ea9-45d7-9f0d-0f3d02ab49d1"
    },
    {
        "author": "李彭",
        "paragraphs": [
            "山暝客初到，雨余云尚屯。",
            "长廊响僧呗，凉月耿松门。",
            "践境知心远，背尘惟佛尊。",
            "道人暗不语，真觉我言烦。"
        ],
        "title": "宿同安寺",
        "id": "14f7b6fc-438d-40f2-8beb-6ad22ea39152"
    },
    {
        "author": "李彭",
        "paragraphs": [
            "招提虽负郭，菌阁暗藏幽。",
            "春涨桃花水，风回沙际鸥。",
            "含烟朝日丽，择路晚云愁。",
            "淡墨呻吟内，非萱可疗忧。"
        ],
        "title": "游藏山寺",
        "id": "3a8890ea-6211-4f13-90ba-c12eb72551a0"
    },
    {
        "author": "李彭",
        "paragraphs": [
            "八字山头鴈，武昌江上鱼。",
            "略无千里远，不寄一行书。",
            "度鸟愈清旷，晴云时卷舒。",
            "河阳应好在，有底苦相疏。"
        ],
        "title": "久不得潘髯书",
        "id": "e546c62d-db0c-4110-8183-a2bc99c69f81"
    },
    {
        "author": "李彭",
        "paragraphs": [
            "病马系乔木，携笻到上方。",
            "江花迷枉渚，野竹乱鸣榔。",
            "石灶怀桑苎，漥尊忆漫郎。",
            "吾生真寄傲，佛地欲深藏。"
        ],
        "title": "书龙寿寺煮泉亭壁  其一",
        "id": "57fa4362-dc55-4a25-8c23-381eee3d78e3"
    },
    {
        "author": "李彭",
        "paragraphs": [
            "客里多岑寂，寻春兴独賖。",
            "擎来妙喜叶，尽属法王家。",
            "不见青鞋士，来煎黑面茶。",
            "幽怀在天末，落日更鸣鸦。"
        ],
        "title": "书龙寿寺煮泉亭壁  其二",
        "id": "350efff4-14ed-4a6b-b222-631b629e61bc"
    },
    {
        "author": "李彭",
        "paragraphs": [
            "淑气纷花药，喧风乐鸟乌。",
            "山僧来访别，稚子竟传呼。",
            "喷玉渥洼种，行沙沧海珠。",
            "湘天多过雁，能寄尺书无。"
        ],
        "title": "昙珠昙规二禅者归湖外乞诗二首  其一",
        "id": "f7f6b737-7b3c-4a9e-9740-cb2237e86b17"
    },
    {
        "author": "李彭",
        "paragraphs": [
            "独秀峰前见，林间忆语离。",
            "游观如昨梦，换谢若晨炊。",
            "柳絮飞千尺，残阳隐半规。",
            "打包湖外去，探道就钳搥。"
        ],
        "title": "昙珠昙规二禅者归湖外乞诗二首  其二",
        "id": "7fecb8a0-5417-471e-9160-b7ec6e721408"
    },
    {
        "author": "李彭",
        "paragraphs": [
            "秋山何秀整，风磴颇峥嵘。",
            "寺古残僧病，门深旧犬迎。",
            "崖蜂将割蜜，涧鸟自呼名。",
            "毳衲典刑在，萧然物外情。"
        ],
        "title": "西塔",
        "id": "0c5b7bd6-ceca-4f82-ab48-dc9cf2884005"
    },
    {
        "author": "李彭",
        "paragraphs": [
            "惯作招提客，应非拖玉身。",
            "一年强半病，十畞未全贫。",
            "孝秀乡闾盛，朝颁符瑞频。",
            "不妨幽仄里，高卧姓庞人。"
        ],
        "title": "病起过邻寺",
        "id": "e771c609-9cd3-499a-9139-f3d77d139b55"
    },
    {
        "author": "李彭",
        "paragraphs": [
            "封老朱颜在，髯髯已白须。",
            "酌醪招倦客，唤妇煮肥鲈。",
            "玉兔君家有，银甖客舍无。",
            "醉余看舞雪，未觉客情孤。"
        ],
        "title": "封氏野老留饮看白兔是晚微雪",
        "id": "6965b249-ac96-4ff7-ab20-18f89c0aa378"
    },
    {
        "author": "李彭",
        "paragraphs": [
            "深云蒙无相，斜日照崔嵬。",
            "惨澹天梯往，苍茫地势开。",
            "巾裾拂河汉，谈话杂风雷。",
            "惆怅银钩处，归来首重回。"
        ],
        "title": "登无相绝顶旧有东坡题字今不复见",
        "id": "c0bfc0f9-5c18-4f00-85c1-aa387ac6aff3"
    },
    {
        "author": "李彭",
        "paragraphs": [
            "抱瘵便秋晚，加餐喜岁丰。",
            "幽怀乌鸟乐，世故马牛风。",
            "坯户寒虫急，安巢野老同。",
            "年来百念冷，顿悟众缘空。"
        ],
        "title": "次九弟韵兼怀师川二首  其一",
        "id": "03c26a46-1cc3-498c-be04-eab03e05df1e"
    },
    {
        "author": "李彭",
        "paragraphs": [
            "鸡回落雁渚，菊带傲霜华。",
            "稍过郊墟雨，犹鸣官地蛙。",
            "层空听隼击，俯杖看蜂衙。",
            "妙趣谁能解，怀人天一涯。"
        ],
        "title": "次九弟韵兼怀师川二首  其二",
        "id": "76f8f1ea-e39d-4362-b035-1e92d69c4700"
    },
    {
        "author": "李彭",
        "paragraphs": [
            "孤舟泛湛水，心法已圜融。",
            "诗律期三昩，庵居役二空。",
            "住山须拙斧，阅世任寒蓬。",
            "慢着寻幽履，雪泥殊未通。"
        ],
        "title": "次文虎韵戏晖书记",
        "id": "9543950b-b84e-4ca6-a538-8160ac959816"
    },
    {
        "author": "李彭",
        "paragraphs": [
            "少成怜季子，拔俗似安丰。",
            "逸气期公干，钩深似国风。",
            "未须轻小伎，著意要参同。",
            "聊语诗家病，尘窗研滴空。"
        ],
        "title": "次九弟韵后篇戏奉世十一弟二首  其一",
        "id": "a69627a5-1fd2-447e-8c36-f71e604f84c0"
    },
    {
        "author": "李彭",
        "paragraphs": [
            "莫学中郎将，休怀阴丽华。",
            "三余游竹素，两部有鸣蛙。",
            "乃肻亲庞老，多情过押衙。",
            "吾衰那复此，羡尔乐无涯。"
        ],
        "title": "次九弟韵后篇戏奉世十一弟二首  其二",
        "id": "e3008771-0d83-40a7-b46d-06e43c12d9c9"
    },
    {
        "author": "李彭",
        "paragraphs": [
            "王谢风流在，星星映角巾。",
            "属文无少尽，结社有迂轮。",
            "颇作餐霞侣，愿充观国宾。",
            "径须呼伯雅，且入醉乡春。"
        ],
        "title": "戏赠",
        "id": "91f41563-0049-4e56-8e66-2311b7da1284"
    },
    {
        "author": "李彭",
        "paragraphs": [
            "盛汉数邹阳，云孙复擅场。",
            "笋舆逢鹿苑，蜡屐绕羊膓。",
            "囊有壶公药，炉多荀令香。",
            "麻姑在乡国，期子共徜佯。"
        ],
        "title": "赠邹中美",
        "id": "7752e720-8597-4f6b-845c-15025f7b5b29"
    },
    {
        "author": "李彭",
        "paragraphs": [
            "脱尽膏粱气，秖余云壑姿。",
            "囊中支遁马，笔下惠休诗。",
            "木末鸟还语，花边蝶浪窥。",
            "平章赖公等，吾病不能奇。"
        ],
        "title": "赠晖书记晖有伯时所画马甚奇",
        "id": "f60e4d47-5bdd-49c0-959f-9f79c689bc32"
    },
    {
        "author": "李彭",
        "paragraphs": [
            "闻道官军至，戈鋋压贼壕。",
            "鼎鱼犹未腐，穴兔竟何逃。",
            "锐气连全楚，皇恩贷尔曹。",
            "洗兵无复用，欢喜荐春醪。"
        ],
        "title": "闻官军已临贼境",
        "id": "b4a8eac6-cd1e-416c-98c1-284a381909e2"
    },
    {
        "author": "李彭",
        "paragraphs": [
            "禁足同僧夏，秋风倚杖前。",
            "扪萝怀鸟道，著屐到壶天。",
            "霜月悬崖腹，参旗落枕边。",
            "营诗嗟锦尽，老语不须传。"
        ],
        "title": "次韵九弟游云居",
        "id": "375079e4-208b-44e8-8e95-3baeb26b0d6a"
    },
    {
        "author": "李彭",
        "paragraphs": [
            "日斜喧急雨，雨夜候虫秋。",
            "宴坐游三昩，因人吟四愁。",
            "疏林月色好，别渚橹声幽。",
            "却忆秦淮上，寒更渡小舟。"
        ],
        "title": "夜坐闻橹",
        "id": "bd00bc92-0c98-4912-9a1c-a3af92cd2fb6"
    },
    {
        "author": "李彭",
        "paragraphs": [
            "稍上参云汉，中藏祗树园。",
            "烟横迷远屿，鸟度失孤村。",
            "一岭分晴雨，半山才晏温。",
            "回头听梵呗，真是欲忘言。"
        ],
        "title": "自云居归欲到瑶田作",
        "id": "020a5767-0609-4767-8601-f35ba74aaa6d"
    },
    {
        "author": "李彭",
        "paragraphs": [
            "春水静游浪，晚吹怒生涛。",
            "归兴催舟楫，惊魂寄桔橰。",
            "留髠忽忘故，访戴敢辞劳。",
            "推挽柁师力，令人愧尔曹。"
        ],
        "title": "绝章水",
        "id": "6e76d7f6-8ce0-4006-b528-c2950e2318c1"
    },
    {
        "author": "李彭",
        "paragraphs": [
            "应刘玉山陨，之子尚璵璠。",
            "未握论交臂，俄招去干魂。",
            "茂陵有遗藁，健妇解持门。",
            "何日生刍奠，人琴恐或存。"
        ],
        "title": "哭李少微三首  其一",
        "id": "eed658f3-a9bb-481b-8990-67b593960c78"
    },
    {
        "author": "李彭",
        "paragraphs": [
            "评阙汝南旦，穷嗟校尉途。",
            "故交非浪哭，吾道恐成孤。",
            "往在谈文处，还能步屧无。",
            "秋风聊倚杖，草树日疏芜。"
        ],
        "title": "哭李少微三首  其二",
        "id": "ce44d373-4a90-4d93-90fe-a17769a63861"
    },
    {
        "author": "李彭",
        "paragraphs": [
            "我客齐安岁，君官汾上春。",
            "安知濒鬼录，不作定交人。",
            "炀灶中郎满，鬬鸡开府频。",
            "如何令王济，清血染衣巾。"
        ],
        "title": "哭李少微三首  其三",
        "id": "ca7165d2-c348-4208-9045-22e4e251657c"
    },
    {
        "author": "李彭",
        "paragraphs": [
            "一更山吐月，修木莹澄澜。",
            "全胜西园夜，金覊带笑看。",
            "团栾照坐好，倚徙冰人寒。",
            "缥瓷倾竹叶，何必办狼残。"
        ],
        "title": "次韵东坡五更山吐月  其一",
        "id": "866481e8-a321-4b67-9cd5-a233d677bd1e"
    },
    {
        "author": "李彭",
        "paragraphs": [
            "二更山吐月，寂寂山家夜。",
            "衰翁葆鬓湿，衡移复露下。",
            "泠泠泉可潄，冉冉云可藉。",
            "相携尘外人，共说无生话。"
        ],
        "title": "次韵东坡五更山吐月  其二",
        "id": "d24884ed-0af5-4f93-8478-cb1172c86a09"
    },
    {
        "author": "李彭",
        "paragraphs": [
            "三更山吐月，无睡客还起。",
            "风微一铎鸣，历历正谈此。",
            "此身如传舍，幽怀湛秋水。",
            "兹游共昔游，定非聊尔尔。"
        ],
        "title": "次韵东坡五更山吐月  其三",
        "id": "2bd51195-09d5-4020-92bc-9debddbd5795"
    },
    {
        "author": "李彭",
        "paragraphs": [
            "四更山吐月，月是故园明。",
            "三峡笙簧起，紫霄星斗横。",
            "林猿霜后啸，山鬼夜深行。",
            "托宿耆阇寺，真游王舍城。"
        ],
        "title": "次韵东坡五更山吐月  其四",
        "id": "85ca79c9-be4f-4581-9869-c9a43b8fb8c7"
    },
    {
        "author": "李彭",
        "paragraphs": [
            "五更山吐月，梦回人更幽。",
            "风来虎溪寺，江动庾公楼。",
            "鸡唤楚江曙，河残淮上秋。",
            "倚梧成短句，仅欲不胜讴。"
        ],
        "title": "次韵东坡五更山吐月  其五",
        "id": "ec6eb62c-6642-4335-a39c-95ae1f94268f"
    },
    {
        "author": "李彭",
        "paragraphs": [
            "穉菊含佳色，苔痕上老笻。",
            "了山已埋玉，卢老自鸣钟。",
            "但饮东溪水，休看双剑峰。",
            "斜阳空翠合，犹听隔溪舂。"
        ],
        "title": "不宿开先道中口占",
        "id": "cae31d67-d68f-4187-947d-96a1636fdf06"
    },
    {
        "author": "李彭",
        "paragraphs": [
            "瑞木辞天汉，因风响触楹。",
            "光催晓鸡误，素失白鷴惊。",
            "冰柱随门见，瑶林逐径成。",
            "南州多疠鬼，藉汝胜鏖兵。"
        ],
        "title": "雪",
        "id": "5c47baf5-f645-4588-9010-085d5134e376"
    },
    {
        "author": "李彭",
        "paragraphs": [
            "午梦蛮花湿，晚凉衣带秋。",
            "愁来倚柱啸，诗到击盘讴。",
            "律熟无谁敌，词悭不拟酬。",
            "苏州语犹在，五字为君休。"
        ],
        "title": "王子张数以诗见过",
        "id": "19e6113b-eb05-467a-b235-ece954ffff66"
    },
    {
        "author": "李彭",
        "paragraphs": [
            "远墅春辞木，空山晚著花。",
            "幽怀生蜡屐，稍上问星槎。",
            "屡共普熏饭，仍烹圆梦茶。",
            "期君未衰白，烂漫饱烟霞。"
        ],
        "title": "同云叟游欧峰",
        "id": "fc664707-89da-49a0-ad25-d417a4e59eaa"
    },
    {
        "author": "李彭",
        "paragraphs": [
            "未作终焉计，怀哉兴不疏。",
            "逢人问息耗，阅岁叹乘除。",
            "老境来颜面，归家识此渠。",
            "攀缘俱断绝，何暇羡严徐。"
        ],
        "title": "书怀",
        "id": "8269da0f-3975-4822-af1a-959c397bb428"
    },
    {
        "author": "李彭",
        "paragraphs": [
            "石镜溪边树，金轮峰上云。",
            "贪看鱼弄影，不觉鸟迷曛。",
            "山态迤迤好，泉声细细分。",
            "银钩怀柱史，谁复振斯文。"
        ],
        "title": "游石镜溪",
        "id": "ff0bc89f-f28a-49e1-b3c1-c2038effd48b"
    },
    {
        "author": "李彭",
        "paragraphs": [
            "淮海紫髯叟，长吟独倚风。",
            "稍将芸辟蠹，应罢手书空。",
            "拄策旧寒涧，含毫余老松。",
            "观云毎怅望，苦念小安丰。"
        ],
        "title": "怀秦处度",
        "id": "f29b17ed-78f8-4d4c-b01f-fb01a0b29f75"
    },
    {
        "author": "李彭",
        "paragraphs": [
            "远意在丘壑，篮舆同此寻。",
            "干云绝壁秀，落涧幽泉音。",
            "卷祴尽开士，听法多珍禽。",
            "烟横半峰暝，信是忘归心。"
        ],
        "title": "留题壁间",
        "id": "6c62597a-5253-42ca-b696-f7826266355a"
    },
    {
        "author": "李彭",
        "paragraphs": [
            "系马金沙树，衡茅俨暝途。",
            "沾襟问邻老，携手忆于菟。",
            "意逐前云远，情随归路迂。",
            "霜风吹晓角，梦听小单于。"
        ],
        "title": "过蕲州故居",
        "id": "b84e69df-3362-4b03-9566-88f00969f379"
    },
    {
        "author": "李彭",
        "paragraphs": [
            "仲氏客淮上，蓬窗忆聚星。",
            "云从望中密，雨逐去边零。",
            "赤壁念存没，怡亭几醉醒。",
            "归欤勤著脚，莫负读书萤。"
        ],
        "title": "寄文若",
        "id": "c92d6ca2-52c2-4f26-9050-0c323a968063"
    },
    {
        "author": "李彭",
        "paragraphs": [
            "云卧衣裳冷，巖幽钟磬微。",
            "秋虫留雾牖，夕鸟下烟扉。",
            "无人瀹茗椀，坐我语斜晖。",
            "分携复经岁，长嗟志愿违。"
        ],
        "title": "用韦苏州神静师院韵寄微公",
        "id": "56c39751-988e-44cc-b0a3-a9ec81500618"
    },
    {
        "author": "李彭",
        "paragraphs": [
            "鹿门真大隐，不减远人村。",
            "净供维摩室，邻居祗树园。",
            "秦淮挥别泪，楚岸倒芳樽。",
            "牢落还相见，定能颜色温。"
        ],
        "title": "将到九江先寄王环中",
        "id": "a0f67a85-9745-4915-b7fc-f16a39030851"
    },
    {
        "author": "李彭",
        "paragraphs": [
            "我生怜曲蘖，刚置自中年。",
            "破屋鸣春溜，阴崖响夜泉。",
            "兴来犹味著，饮罢剩狂颠。",
            "但病无风韵，聊堪栩栩眠。"
        ],
        "title": "新篘浊醪味严劲饮数盏大醉醉中作此诗",
        "id": "b72716be-a613-4e2a-915a-243348741f87"
    },
    {
        "author": "李彭",
        "paragraphs": [
            "小隐寄巖谷，堂成笑傲中。",
            "虽无黄阁相，不羡黑头翁。",
            "倚杖鸥边雨，营诗鴈背风。",
            "好闲多病处，清兴略相同。"
        ],
        "title": "佚老堂为柳仲辉题",
        "id": "fa524dd3-0476-4e4a-bee2-4f3e7d5ab173"
    },
    {
        "author": "李彭",
        "paragraphs": [
            "㶁㶁水循涧，悠悠山放云。",
            "关河元未远，境界有谁分。",
            "幽树花无赖，轻鸥声念羣。",
            "个中须著句，传与世间闻。"
        ],
        "title": "自宝峰还过长坑涧谷胜绝处",
        "id": "57abc9a1-b0e8-4948-854f-7f220b816874"
    },
    {
        "author": "李彭",
        "paragraphs": [
            "短李江南秀，虬须让帝孙。",
            "开怀仍好客，爱画复堪论。",
            "蓺玉风烟外，蓝溪气象存。",
            "他年多结绿，会看有乘轩。"
        ],
        "title": "蓺玉轩",
        "id": "b82207eb-e0c0-47e5-90b7-57bbe2831f3e"
    },
    {
        "author": "李彭",
        "paragraphs": [
            "珍重胶西相，风流后叶孙。",
            "退藏羞射策，旷远颇窥园。",
            "韵绝五峰秀，句奇三峡喧。",
            "羌山多胜践，周礼鲁俱存。"
        ],
        "title": "豫章董瞿老求诗",
        "id": "69408a08-c335-470d-a6a8-00f991cb2b1a"
    },
    {
        "author": "李彭",
        "paragraphs": [
            "欧峰秋色外，一上一回高。",
            "践华谁云险，扪参未觉劳。",
            "云扉留野客，雾牖卧方袍。",
            "拄頬非吾事，何须似马曹。"
        ],
        "title": "漫书",
        "id": "76047340-c857-4248-81bf-24dd0a9a090b"
    },
    {
        "author": "李彭",
        "paragraphs": [
            "君自金张侣，从予嵇阮游。",
            "祗园分客袂，星渚系归舟。",
            "楚国烟霞晚，隋河榆柳秋。",
            "中州多汲引，行矣亦封侯。"
        ],
        "title": "钱盱眙赴上因乞诗",
        "id": "3f03af14-32b8-4307-a8e2-02dc54c136fd"
    },
    {
        "author": "李彭",
        "paragraphs": [
            "鼻祖真消息，风流出当家。",
            "观门亲杜顺，蹙指悟玄沙。",
            "顾我晚闻道，参同今未涯。",
            "悬知饮光笑，初不为拈花。"
        ],
        "title": "次瑛上人韵",
        "id": "e241766a-73e4-44d0-b163-4db75428de1b"
    },
    {
        "author": "李彭",
        "paragraphs": [
            "碧涧寒侵屋，幽云夜度墙。",
            "贪看山入坐，惯听雨鸣廊。",
            "苦乏阴铿句，聊登孺子床。",
            "君非无汲引，寄傲学潜郎。"
        ],
        "title": "题吴少冯听雨堂",
        "id": "bd3b2400-f1e1-4591-a97d-4b83adbc19ce"
    },
    {
        "author": "李彭",
        "paragraphs": [
            "簷间噪乌鹊，窗下集邕渠。",
            "喜有大梁使，能携小陆书。",
            "南烹饱薇蕨，北馔到庭除。",
            "得隽传消息，更看双鲤鱼。"
        ],
        "title": "喜得京师书信",
        "id": "5028f33f-0efa-4ca3-a851-c5e5598b2fdb"
    },
    {
        "author": "李彭",
        "paragraphs": [
            "袢暑晚来歇，追凉聊解颜。",
            "星移团扇底，月动缥瓷间。",
            "蝉噪断仍续，鸟喧栖复还。",
            "幽人嗜清旷，只合卧湖山。"
        ],
        "title": "追凉对酒",
        "id": "e54d8999-7490-4897-a45c-8081626fc7fe"
    },
    {
        "author": "李彭",
        "paragraphs": [
            "扈圣当元祐，雄名独擅长。",
            "羣公调玉烛，延阁近扶桑。",
            "挥洒惊雷雨，观瞻列堵墙。",
            "密云来北苑，珍菓出明光。",
            "柱下惟青史，银台无露章。",
            "胡为随逐客，不作瑞斋房。",
            "岑寂金华省，萧条玉笋行。",
            "长庚万里去，大雅百夫望。",
            "老觉丹心壮，闲知清画长。",
            "珍蔬时入馔，荔子喜传芳。",
            "世故跏趺远，生涯啸傲傍。",
            "甘为剑外客，谁念太官羊。",
            "宣室二天诏，遗弓万国伤。",
            "老臣还召毕，陛下过成康。",
            "泽笏皆忠谠，弹冠多俊良。",
            "力辞佳吏部，直作老潜郎。",
            "忆在金华日，宁扶八座床。",
            "未能窥绛帐，颇识戏罗囊。",
            "候雁随阳去，奔驹度隙忙。",
            "千秋铜狄泣，万古玉人藏。",
            "诸阮衅犹在，蕲春痛未央。",
            "羣雏极鹅雁，众口叹蛩螀。",
            "恨乏一廛地，归来屡择乡。",
            "亲交标鬼录，卜筑近僧坊。",
            "宿鸟频窥牖，行蜗毎画梁。",
            "著渠上麟阁，耻学赋高唐。",
            "勤我十年梦，持公一瓣香。",
            "聊堪比游夏，何敢似班扬。",
            "尚愧管中见，应须肘后方。",
            "他时解颜笑，何止获升堂。"
        ],
        "title": "上黄太史鲁直诗",
        "id": "a9d7f1fa-099e-466b-9e4f-1be4a7f8e651"
    },
    {
        "author": "李彭",
        "paragraphs": [
            "不爱边鸾爱李成，胸中成画自峥嵘。",
            "数行岛屿随人去，一段风烟向腕生。",
            "猨啼巫峡殷勤啸，雁到衡阳嘹唳鸣。",
            "我与羣山成保社，直疑俱是旧经行。"
        ],
        "title": "观画山水",
        "id": "81e41027-4ecc-4640-98e4-b673dadbc467"
    },
    {
        "author": "李彭",
        "paragraphs": [
            "百尺游丝入座来，浮岚空翠入樽罍。",
            "谈谐自得江山助，觞咏不劳丝管催。",
            "滕阁风流今未远，南楼气味唤仍回。",
            "城鸦欲曙众客醉，木末阑干悬斗魁。"
        ],
        "title": "远明阁饮",
        "id": "b38dedbf-213b-405f-aaae-e50b7ede145a"
    },
    {
        "author": "李彭",
        "paragraphs": [
            "城上栖乌尾毕逋，寒塘乌影过相呼。",
            "一天欲放山阴雪，六幅如观栗里图。",
            "问老自应师粲忍，扶衰初喜得封胡。",
            "香醪已熟糟床注，唤客无劳满眼酤。"
        ],
        "title": "城上",
        "id": "fabd2794-afc2-472a-ada0-1727caa91c07"
    },
    {
        "author": "李彭",
        "paragraphs": [
            "步屧欣逢释梵宫，余霞尚带日归红。",
            "峰前晚霭晚来积，岫外秋天秋满空。",
            "独鸟深藏欹牖树，幽花香逐下山风。",
            "青灯耿耿照无睡，赖有能诗老赞公。"
        ],
        "title": "宿万松兼示庆首座",
        "id": "6fd89181-81b3-4b0e-967a-67a9185739c8"
    },
    {
        "author": "李彭",
        "paragraphs": [
            "议郎梁狱坐口语，置散投闲今放回。",
            "令节由来迫吹帽，幽园寻胜独登台。",
            "共歌昭代得银瓮，何暇著书名玉杯。",
            "此口惟堪饮醇酎，人间万事要寒灰。"
        ],
        "title": "邹天锡见过",
        "id": "0ba29b94-bd94-4b09-bf49-84143259d6f6"
    },
    {
        "author": "李彭",
        "paragraphs": [
            "平居懒与慢相亲，寄傲行歌似隐沦。",
            "水退荷花饥残暑，秋来山色挽幽人。",
            "从雌㶉鶒窥黄帽，旁母凫雏映白苹。",
            "兴罢归来去高卧，诗成聊复寄雷陈。"
        ],
        "title": "次驹父游孺子亭韵",
        "id": "9de13e03-8c3f-451e-8fc1-b759e89aefa4"
    },
    {
        "author": "李彭",
        "paragraphs": [
            "年侵畏病酒尊空，矧复听歌盛小丛。",
            "烟际鸟呼云际雨，花边蝶舞柳边风。",
            "向来怀抱愁眉外，今日懽娱醉眼中。",
            "何用花奴鸣羯鼓，新诗解秽思无穷。"
        ],
        "title": "余久不饮酒偶饮殊适因和九弟韵",
        "id": "4b0465ff-f64c-4e16-b065-4ae937a10583"
    },
    {
        "author": "李彭",
        "paragraphs": [
            "山林投老更疏慵，尚有跻攀兴不穷。",
            "绝壑久忘蛇起陆，寒窗聊食雁来红。",
            "人方嵇阮似无愧，诗比阴何或未工。",
            "永夜不眠茶作祟，一灯明暗鸟呼风。"
        ],
        "title": "游云居三首  其一",
        "id": "023ae75e-8190-4a77-801a-bb0d77753acc"
    },
    {
        "author": "李彭",
        "paragraphs": [
            "故岁新芽约略黄，重来败叶带飞霜。",
            "寻幽少脱尘劳梦，访旧颇熏知见香。",
            "深谷鸣钟云暗淡，半峰斜照树微茫。",
            "去天尺五今应是，璧月珠星挂上方。"
        ],
        "title": "游云居三首  其二",
        "id": "43660110-287e-4fb6-8a4a-c165f6d616a3"
    },
    {
        "author": "李彭",
        "paragraphs": [
            "羣峰罗立紫崔嵬，无复市声蚊聚雷。",
            "远峤云屯飞鸟没，寒江烟敛健帆开。",
            "暖眠犊子阳关草，香逐蜂须阴谷梅。",
            "散策扪萝觅归路，摩挲苍石更裵回。"
        ],
        "title": "游云居三首  其三",
        "id": "46faf24f-63ff-4b7d-a023-53b36f1ee54b"
    },
    {
        "author": "李彭",
        "paragraphs": [
            "疏山翠气连眉妩，云外飞鸿点点愁。",
            "只在吴头并楚尾，非关张掖至幽州。",
            "著书繁露想成癖，待诏公车安足求。",
            "何日芒鞵寻旧约，兰旌荪楫共优游。"
        ],
        "title": "次韵答董彦速",
        "id": "c6b56136-621f-409d-a372-bb7ab30cd548"
    },
    {
        "author": "李彭",
        "paragraphs": [
            "宝峰嵚﨑青未了，枕下滩声走白沙。",
            "谷口不应无小隐，桃源真恐有人家。",
            "寒猨饮水避帆影，槁叶随波上桨牙。",
            "苦忆南州徐孺子，归舟天际暮云遮。"
        ],
        "title": "过鹅湖怀师川",
        "id": "e848c94b-dd49-4725-a02a-28cc439ecd7b"
    },
    {
        "author": "李彭",
        "paragraphs": [
            "云外头陀是去年，已看汀草涨晴川。",
            "梦中未觉关河远，枕底忽闻钟鼓传。",
            "但可马曹聊拄頬，看渠鳯阁竞加鞭。",
            "蓬窗想得司春瓮，一夜糟床酒注泉。"
        ],
        "title": "春夜奉怀苏仲豫次陈无己韵赠仲豫",
        "id": "8c765080-00d4-4e42-8acf-a73279bce5d0"
    },
    {
        "author": "李彭",
        "paragraphs": [
            "山雨萧萧作快晴，郊园物物近清明。",
            "花如解语迎人笑，草不知名随意生。",
            "晚节渐于春事懒，病躯却怕酒壶倾。",
            "睡余若忆旧交友，应在日边听晓莺。"
        ],
        "title": "春日怀秦髯",
        "id": "082b82d9-cfb9-4e5a-bff4-616c89267dad"
    },
    {
        "author": "李彭",
        "paragraphs": [
            "风吹䆉䅉半传黄，凖拟中厨云子香。",
            "潮水忽生添野水，山光便可接湖光。",
            "难求尘外餐霞侣，未试囊中辟谷方。",
            "径遣阿连聊检校，饥雷已复殷枯膓。"
        ],
        "title": "季敌检校南村田",
        "id": "6e050488-f793-434f-a547-d68690a9d95b"
    },
    {
        "author": "李彭",
        "paragraphs": [
            "鸟乌声乐客还家，僮仆懽迎日未斜。",
            "小径潜筠新长笋，幽斋茂树晚多花。",
            "深惭曲蘖留春住，尚觉年颜老去賖。",
            "出处由来非细事，弄泉莫忘饱烟霞。"
        ],
        "title": "自豫章归书斋题壁",
        "id": "ee368cf8-7559-448d-8b09-eb378a16428a"
    },
    {
        "author": "李彭",
        "paragraphs": [
            "云汉昭回泮水边，诸生拜舞鳣堂前。",
            "老翁七十荷衣绿，弟子三千桂魄圆。",
            "乐正足伤何必虑，伏生口授尚能传。",
            "墨池载酒容他日，门外侯芭也可怜。"
        ],
        "title": "泮宫曝书恭览御书故事行乡饮酒礼诸老率诸生皆在杨先生病足独不至赋诗见寄次韵答之",
        "id": "b94c2064-e384-47ee-9db8-ec395b259ee7"
    },
    {
        "author": "李彭",
        "paragraphs": [
            "幽人衣带病余宽，终日萧然懒正冠。",
            "柳絮野莺春向晚，榆羮杏粥食犹寒。",
            "倦于杯杓生新兴，频有邻仪救老残。",
            "试把一尊招近友，放歌聊复罄交懽。"
        ],
        "title": "寒食日",
        "id": "0616666a-4914-4620-bb65-a995c50c2a39"
    },
    {
        "author": "李彭",
        "paragraphs": [
            "养疴丘壑玩寒藤，领略鸡园最上乘。",
            "射虎已惊生李广，登龙行复见元膺。",
            "九原烟雨悲埋玉，一代功名定伐冰。",
            "安得董狐南史笔，发扬潜德到云仍。"
        ],
        "title": "李成德求迺翁挽诗",
        "id": "3ed74533-8ba7-4a03-85f3-4510111a5f08"
    },
    {
        "author": "李彭",
        "paragraphs": [
            "长芦老人半圣号，眉毛不惜为谈空。",
            "静委耽禅如缚律，悬知选佛胜封公。",
            "影沉寒水雁无意，春入幽园花自红。",
            "欲向池阳参百问，却惭勾贼乱家风。"
        ],
        "title": "戏次居仁见寄韵",
        "id": "57024242-d0df-47c4-9829-f54422b833bd"
    },
    {
        "author": "李彭",
        "paragraphs": [
            "平生刚直隐长虹，收卷波澜说苦空。",
            "翰墨场中无李广，苾蒭园里有支公。",
            "未应雪浪侵头白，想见丹砂入頬红。",
            "骢马他年焚谏草，看君妙手试宗风。"
        ],
        "title": "寄如壁上人",
        "id": "d8e658b6-182d-4736-b4d6-4ab50d93dfb8"
    },
    {
        "author": "李彭",
        "paragraphs": [
            "老觉余生如过鸟，何宁留迹寄长空。",
            "一丘一壑应还我，三沐三薰尽付公。",
            "病懒自知玄尚白，醉余贪看碧成红。",
            "荀家兄弟俱奇绝，时听淮南好国风。"
        ],
        "title": "次韵寄居仁二弟",
        "id": "bcd50a3e-9faf-4f8e-b211-c8422346627b"
    },
    {
        "author": "李彭",
        "paragraphs": [
            "平原翁仲草蒙茸，种竹当年语竟空。",
            "羣从嗟予真漫叟，象贤期女继汧公。",
            "别来江草唤愁碧，书到山阴称意红。",
            "瘗鹤银钩光照坐，行书正欲乞杨风。"
        ],
        "title": "次韵寄山伯萧老二弟",
        "id": "a7804fea-6fea-4d3c-a28a-fbfb455f32d1"
    },
    {
        "author": "李彭",
        "paragraphs": [
            "有宅一区聊解嘲，清风历历自鸣瓢。",
            "买山作隐吾无取，为黍杀鸡何用招。",
            "鱼托么荷障斜日，箨随新竹上层霄。",
            "个中已了一生事，倒屣安能求度辽。"
        ],
        "title": "卜居",
        "id": "29ebef04-6398-419d-8569-38eb2887fee8"
    },
    {
        "author": "李彭",
        "paragraphs": [
            "五柳先生同旧科，壶觞终日盼庭柯。",
            "一行作吏事皆废，三径就荒君若何。",
            "问字有谁堪载酒，谈经许我或操戈。",
            "平生独自赏音者，听此殷勤劳者歌。"
        ],
        "title": "寄刘壮舆将赴唐州仪曹",
        "id": "a820014e-b472-48e3-a612-b5db39f8b77b"
    },
    {
        "author": "李彭",
        "paragraphs": [
            "上人霜鹘气横秋，法界重重幻笔头。",
            "已泛毗卢真觉海，戏裁佳句比汤休。",
            "云开鹤岭露兰若，波起洞庭霜橘洲。",
            "华髪萧骚濒老境，多情猿鸟替人愁。"
        ],
        "tags": [
            "洞庭湖"
        ],
        "title": "奉赠瑛明发",
        "id": "07e12f54-c54b-4423-b324-a7045ae876a2"
    },
    {
        "author": "李彭",
        "paragraphs": [
            "玉人皮里有阳秋，句入丹青顾虎头。",
            "压倒何劳讥陆陆，老衰得懒欲休休。",
            "支牀梦破严城角，决眦风回落雁洲。",
            "遣兴竟须桑落酒，谈间莫著畔牢愁。"
        ],
        "title": "驹父次予旧韵见贻复次韵",
        "id": "05c452bd-9a2f-4e8e-99dd-8805869b766c"
    },
    {
        "author": "李彭",
        "paragraphs": [
            "蒲萄政复得凉州，底事微官章水头。",
            "早岁已能交北海，高怀乃肯顾韩休。",
            "手妙他时扫银夏，胸蟠佳处协沧州。",
            "谁言京兆画眉妩，后院悬知多莫愁。"
        ],
        "title": "用韵戏呈仲诚",
        "id": "9b1f1231-9cf0-4eae-aa30-786ad14276fb"
    },
    {
        "author": "李彭",
        "paragraphs": [
            "传诗句句烂生光，妙手殷红入象床。",
            "本自奉常参定脉，定从儋耳悟神方。",
            "玉花自合归天廐，黄鹄应须下建章。",
            "见说年来真欲隐，转身一路直须强。"
        ],
        "title": "寄何斯举",
        "id": "b0110ece-d2d8-4b4a-9889-9c434b610277"
    },
    {
        "author": "李彭",
        "paragraphs": [
            "豪气向来回万牛，笔端衮衮楚江流。",
            "拾遗已见传三赋，平子不应吟四愁。",
            "柱后许时淹阔步，石渠看即副旁求。",
            "老夫病著苍崖底，细和尧民击壤讴。"
        ],
        "title": "寄张圣源",
        "id": "21d9a3e5-f5d4-4928-bfa2-df13fb7319d0"
    },
    {
        "author": "李彭",
        "paragraphs": [
            "江头杨柳曲尘姿，弄日晴空百尺丝。",
            "骑省风流还有赋，吴筠英妙更能诗。",
            "杀鸡为黍相期处，问雁呼卿政此时。",
            "下榻深惭徐孺子，非关劳者作歌辞。"
        ],
        "title": "还家寄吴世长兼简潘子真",
        "id": "f633fea4-3615-445b-a7ea-86d7c60e781e"
    },
    {
        "author": "李彭",
        "paragraphs": [
            "已透韶阳向上关，蔬盂茗椀毎开颜。",
            "头颅无意扫残雪，毳衲徒来着坏山。",
            "瘦节直疑青嶂立，道心常与白鸥闲。",
            "归来天末一回首，应在孤峰烟霭间。"
        ],
        "title": "赠九峰长老",
        "id": "56803fe7-46f1-4604-ac98-45c73624eaf7"
    },
    {
        "author": "李彭",
        "paragraphs": [
            "袖手脱鞋悲太白，搴旗缚敌笑光颜。",
            "自知日面与月面，莫问南山与北山。",
            "独秀峰前云不隔，莲花洲下水长闲。",
            "还乡一曲真奇绝，与子终朝谈笑间。"
        ],
        "title": "次韵答宝峰仁书记",
        "id": "5a7e5990-f0e2-4e31-91d8-9d17d61d12aa"
    },
    {
        "author": "李彭",
        "paragraphs": [
            "别去鹧鸪思日寒，书来鹎鵊语林端。",
            "我怀求仲径方扫，君向山阴兴已阑。",
            "细读清诗如艶雪，何时痛饮剧奔湍。",
            "悬知作草非卖菜，要自心期礼数宽。"
        ],
        "title": "寄抚州谢幼槃",
        "id": "3394653d-0a9c-487c-8203-13b16ceafd7b"
    },
    {
        "author": "李彭",
        "paragraphs": [
            "杨柳江头星宿疏，呼船梢子散林乌。",
            "烟横云卷树出没，天澹波平山有无。",
            "稚子摠参三洞箓，病躯长佩五灵符。",
            "步虚声里瞻风马，颇觉神清到蘂珠。"
        ],
        "title": "赋高明大使神功妙济真君祠",
        "id": "0f1cd95f-9cac-4fab-9e10-5ed7fd7c0f8e"
    },
    {
        "author": "李彭",
        "paragraphs": [
            "晓悟无生贝叶经，起宗真喜得人英。",
            "风流定自压全楚，文物由来继两京。",
            "谢传平生处华屋，滕公俄忽掩佳城。",
            "哀荣赠典他年在，翁仲何知泪满缨。"
        ],
        "title": "代虚中作",
        "id": "09e9f000-f5c0-480a-a439-d3c9c67dd54c"
    },
    {
        "author": "李彭",
        "paragraphs": [
            "花边犹舞旧时蝶，屋角还鸣他日禽。",
            "但讶镜中颜色改，讵知门外岁华侵。",
            "一杯相属步兵酒，三叠共听中散琴。",
            "有慨余怀聊复写，雨余汀草自青深。"
        ],
        "title": "听王散人琴",
        "id": "c878c5e0-8edf-493d-8625-8dd120495f6a"
    },
    {
        "author": "李彭",
        "paragraphs": [
            "邻鸡戒晓暮钟催，老境俱从里许来。",
            "但喜书云占嗣岁，讵知缇室暗飞灰。",
            "和风欲上千门柳，协气先传五岭梅。",
            "弟劝兄酬真乐事，灯前细酌莫停杯。"
        ],
        "title": "南至",
        "id": "aa17ef24-82f6-4244-bdd1-db801c424e8c"
    },
    {
        "author": "李彭",
        "paragraphs": [
            "朔风卷我屋间茅，乌鹊含将去作巢。",
            "执扑鸠工课奴客，巡簷长啸望江郊。",
            "谢公五畞似能保，扬子一区聊解嘲。",
            "欲学参谋怀广厦，苦无鳯觜续弦胶。"
        ],
        "title": "葺茅屋戏成",
        "id": "8dbdbc24-b188-4231-a398-3d56932794b7"
    },
    {
        "author": "李彭",
        "paragraphs": [
            "景纯机上为裁剪，浅碧深藏称意红。",
            "要与飞鸿同保社，肻随凡鸟在樊笼。",
            "鸣堦鼓翼何劳尔，介羽登场略未工。",
            "赤帻漫多安足数，尸乡反笑祝鸡翁。"
        ],
        "title": "鸡冠",
        "id": "8ca0c208-5f38-4cf2-a4f1-e7ea6089a2c3"
    },
    {
        "author": "李彭",
        "paragraphs": [
            "老火微微迹已陈，稚金稍稍欲亲人。",
            "蛛丝曲缀当时态，旧叶频浇见在身。",
            "女隶不堪严侍立，天孙谁识靓粧新。",
            "柳州太巧何须乞，怜汝题诗正角巾。"
        ],
        "title": "七夕用东坡韵",
        "id": "b1600b63-16cb-4cf2-9acc-333ec39f4263"
    },
    {
        "author": "李彭",
        "paragraphs": [
            "细听㶁㶁水流涧，静看悠悠山放云。",
            "涧底游鱼随叶下，巖间独树藉云分。",
            "残星已发招隐寺，落日愿仾耶舍坟。",
            "却背孤村入城市，沙边深愧白鸥羣。"
        ],
        "title": "早发开先入城至中道亲旧约予复还薄晚复自归宗入郡中",
        "id": "a0c88dca-868e-4ed9-8220-5ee1f2df3e25"
    },
    {
        "author": "李彭",
        "paragraphs": [
            "不到梅川已十年，市桥官柳尚依然。",
            "追寻耆旧知谁在，触拨清愁不欲眠。",
            "兰若霜钟犹唤睡，平阳宰木上参天。",
            "倦游客子心无际，眼尽岗原起暮烟。"
        ],
        "title": "过广济",
        "id": "f7e7cf85-df4b-42aa-bfaf-e4c0bdfa46a2"
    },
    {
        "author": "李彭",
        "paragraphs": [
            "闻说仙茅胜钟乳，移根远自西山阿。",
            "岂独客来尘意少，更觉夜眠幽气多。",
            "避谤何须求薏苡，去家不减食藦萝。",
            "候门稚子成羣后，矍铄仍看马伏波。"
        ],
        "title": "种仙茅",
        "id": "62c235b4-ecb4-4558-8987-30b577aa7224"
    },
    {
        "author": "李彭",
        "paragraphs": [
            "卧看云生舍北篱，起来临镜慰衰迟。",
            "欲投未落鹤盘屿，将去还留鹊遶枝。",
            "天上汉庭劳梦寐，峤南殷鉴恐覊縻。",
            "蓝田丘壑仍孙在，胜日勤来赋好诗。"
        ],
        "title": "王子张以诗见报次其韵",
        "id": "962bb244-2b91-40b9-b63e-9b5f5defd988"
    },
    {
        "author": "李彭",
        "paragraphs": [
            "幽人喜雨静无尘，雨罢幽虫料理人。",
            "顾我维摩方卧病，忆君徐稚是前身。",
            "钟鸣祗树年华隔，潮上吴江月色新。",
            "共看牵牛渡河汉，月残露脚湿纶巾。"
        ],
        "title": "七夕怀徐十用去年所赋东坡清凉韵",
        "id": "56a17614-be13-43fc-9181-93d3a7214a97"
    },
    {
        "author": "李彭",
        "paragraphs": [
            "人言鼓吹来诗思，鸣鹤遂闻长阜音。",
            "细读一犁新句好，始知三语用功深。",
            "自甘散木傲霜节，懒作幽云出岫心。",
            "茗盌炉芬清昼永，流莺捎蝶过墙阴。"
        ],
        "title": "戏次人韵",
        "id": "6f911e96-79da-4747-8d4e-8a9afee348c5"
    },
    {
        "author": "李彭",
        "paragraphs": [
            "落絮霏霏搅客心，鸣鸠历历唤春阴。",
            "未于莲社添宗炳，已向兰亭减道林。",
            "远峤烟横钟磬晚，禅天目断薜萝深。",
            "诗缘酒废苦无思，为子送将聊一吟。"
        ],
        "title": "送果上人坐兜率夏",
        "id": "40b6e92b-e6f0-4e61-8fc0-49bcf9daf267"
    },
    {
        "author": "李彭",
        "paragraphs": [
            "沙头作别数峰暝，意逐屯云愁晏阴。",
            "雨打船篷藏枉渚，钟残客梦忆禅林。",
            "山重水复归棹远，鱼跃鹭飞寒苇深。",
            "何日支郎访玄度，倚松停策伴微吟。"
        ],
        "title": "舟中次珍书记韵",
        "id": "3c4220de-161a-47aa-87dc-48808fbd4447"
    },
    {
        "author": "李彭",
        "paragraphs": [
            "梦中逐客幻中归，荆楚瓯闽好赋诗。",
            "谁谓涪翁呼不起，细看宅相力能追。",
            "太冲文价轻皇甫，籍也辞源怯退之。",
            "丘壑同盟从已定，莫令鬼祟作愁眉。"
        ],
        "title": "用师川题驹甫诗卷后韵",
        "id": "5a6921b7-69de-4a22-a802-1660a3992e68"
    },
    {
        "author": "李彭",
        "paragraphs": [
            "槐火煎茶气味新，东园肯让兔园春。",
            "鸟摧秾李霑衣袂，蝶遶夭桃傍鬓唇。",
            "回策如萦峻仪范，好诗转弹绝风尘。",
            "颇胜袁粲饮无偶，步屧白杨要恶宾。"
        ],
        "title": "即事",
        "id": "3304d69a-7f29-4c85-b644-044f9b9bf489"
    },
    {
        "author": "李彭",
        "paragraphs": [
            "忆昨涪翁虎溪别，雁来一字不宁收。",
            "劳君为传三月信，遣我少宽千斛愁。",
            "烟艇方游建业水，玉人犹在仲宣楼。",
            "何时挂席西湖去，藜杖青鞋鹦鹉洲。"
        ],
        "tags": [
            "西湖"
        ],
        "title": "贻王充道隐士",
        "id": "9b2ec745-dc2b-4219-a27c-e6be909dcde9"
    },
    {
        "author": "李彭",
        "paragraphs": [
            "长生要自食山藓，妙语宁闻葛稚川。",
            "忽见灵龟藏六用，定巢莲叶阅千年。",
            "刳膓已笑清江使，曵尾聊同修水边。",
            "悬想偷儿难卜夜，守闾黄耳得安眠。"
        ],
        "title": "潮州木龟有堂旧在天庆观北极殿之左近为道流窃取而去今莫知所在矣",
        "id": "9519ca07-0dbe-45ee-8045-86c92cdc3ffd"
    },
    {
        "author": "李彭",
        "paragraphs": [
            "高斋解榻留我宿，破梦惊涛翻疾雷。",
            "水鸟时呼山鸟语，朝帆才去暮帆来。",
            "百年荣落真堕甑，一世称讥同死灰。",
            "珍重秦淮隐君子，只今风月且衔杯。"
        ],
        "title": "宿侍其云叟书斋",
        "id": "c81a5de9-0c7a-45ab-b7b3-3f9bd157c54b"
    },
    {
        "author": "李彭",
        "paragraphs": [
            "湘江翠竹斩云根，偃月初无刻削痕。",
            "尚想繁柯俱笨尊，宁经彩鳯屡飞翻。",
            "佳眠时有池塘梦，避暑不劳河朔樽。",
            "殷殷晴雷喧白昼，儿童走报雨翻盆。"
        ],
        "title": "竹枕",
        "id": "8f6eb278-28e5-48f4-80be-f60e79ddf5f7"
    },
    {
        "author": "李彭",
        "paragraphs": [
            "卧听山城罢击柝，策蹇过君霜满须。",
            "窗间山好天欲曙，庭下菜肥人愈臞。",
            "我非当世可领袖，君合于今称楷模。",
            "谢公小草恐未免，怀宝要令真不沽。"
        ],
        "title": "过林子幽居",
        "id": "98e7f37e-da8a-4a9b-b998-c74a9c397711"
    },
    {
        "author": "李彭",
        "paragraphs": [
            "摇落霜林秋兴新，舍舟寻壑自冥尘。",
            "云光山色解迎客，松气竹氛俱着人。",
            "汉上营诗多累句，孟生题壁欲伤神。",
            "频伽依旧丁宁语，应笑华颠映角巾。"
        ],
        "title": "同安即事",
        "id": "ba4f5048-4e06-4b8f-bfa3-47e5ff625615"
    },
    {
        "author": "李彭",
        "paragraphs": [
            "心远由来地自偏，有琴何必问无弦。",
            "新醪清浊动秋兴，老树扶疏可昼眠。",
            "失学已从儿辈懒，哦诗常苦后生传。",
            "此腰倔强应难折，尚愧颜公二万钱。"
        ],
        "title": "怡颜堂",
        "id": "33841248-324a-4ed5-93e8-7f8aecab181f"
    },
    {
        "author": "李彭",
        "paragraphs": [
            "绝壑平生深遯逃，相期推毂敌英豪。",
            "绿葵白薤堪扶老，黄帽青鞋非养高。",
            "薰浴悬知惭管葛，经纶何敢望崔毛。",
            "新诗如对故人面，清夜不眠鸡屡号。"
        ],
        "title": "周明府国镇寄诗有招隐之意次韵以报之",
        "id": "93fb6ff0-bd57-4def-a623-8d0c1fbe39d8"
    },
    {
        "author": "李彭",
        "paragraphs": [
            "髯奴上劵归公许，跛奚移文犹见催。",
            "臧获要令成伉俪，文章相与挟风雷。",
            "目成眉语似真尔，足蹑心邀安在哉。",
            "大士好奇聊一戏，不应禅寂便寒灰。"
        ],
        "title": "予以王褒僮约授嗣行叟叟有书抵予并求跛奚移文且云要与僮约作伉俪以此诗戏之",
        "id": "8f932779-d940-42ca-9849-3174c8118e85"
    },
    {
        "author": "李彭",
        "paragraphs": [
            "示疾维摩难共语，谁堪问疾坐绳床。",
            "也知世乏长桑手，尽用枕中鸿宝方。",
            "马价不须劳广汉，牛衣何用泣王章。",
            "清凉心地俱安稳，特访名园顾辟疆。"
        ],
        "title": "戏何人表",
        "id": "9e398d18-f168-41c8-9627-fadc6d1deaba"
    },
    {
        "author": "李彭",
        "paragraphs": [
            "霜鹗横空河汉秋，聊随鸡鹜稻梁谋。",
            "却将属国旧长剑，换得石城新莫愁。",
            "要遣短辕无复驭，定看遥集解忘忧。",
            "匡山醉客时相访，莫下疏帘作障羞。"
        ],
        "tags": [
            "庐山"
        ],
        "title": "仲豫买侍儿作小诗戏之",
        "id": "35ad82a7-90bc-4252-bd8a-0eefd4e2a8cf"
    },
    {
        "author": "李彭",
        "paragraphs": [
            "门前浑是浣花溪，坊里深疑号碧鸡。",
            "短艇波横随暮霭，遥岑雨歇看朝隮。",
            "髯奴便了能沽酒，稚子添丁解灌畦。",
            "欲赋郊居追沈约，只愁误读作雌霓。"
        ],
        "title": "溪上",
        "id": "fe0015d6-a02b-489e-b100-674fb41c7660"
    },
    {
        "author": "李彭",
        "paragraphs": [
            "醉余澹墨写生绡，咫尺真成万里遥。",
            "短棹船归剡溪曲，披蓑人渡浣花桥。",
            "暑中松雪俄辉映，月里山河俱动摇。",
            "凛凛寒生立毛髪，从今褦襶不须嘲。"
        ],
        "title": "扇上画雪景戏书",
        "id": "b850b7b9-9a28-46b5-967a-2ae043d917b5"
    },
    {
        "author": "李彭",
        "paragraphs": [
            "天公长作狡狯戏，舍北舍南无限春。",
            "密密疏疏桃著糁，娉娉袅袅柳含尘。",
            "老人已老难复少，故衣虽故昔经新。",
            "岸荠未花汤饼滑，何劳象白间猩唇。"
        ],
        "title": "二月二日大雪",
        "id": "604f5995-8b03-4e9e-8d23-8155fb33bbd3"
    },
    {
        "author": "李彭",
        "paragraphs": [
            "都司宁拂御炉香，严谴归来鬓未霜。",
            "麟阁他年看赫弈，兽樽今日久凄凉。",
            "楚氛闻说行将弭，汉道真成喜再昌。",
            "莫作湘累吟泽畔，锋车促召据南床。"
        ],
        "title": "得了翁书",
        "id": "3ad8f5e3-e0e2-4d8f-8c74-4d9f5ff15d25"
    },
    {
        "author": "李彭",
        "paragraphs": [
            "江头细草已摇春，幽谷疏梅尚著人。",
            "未许扬州动诗兴，却嫌戚里妬粧新。",
            "范郎鄙枣不同传，汉省含香可买邻。",
            "蝶翅蜂须莫浪喜，元无一物涴香尘。"
        ],
        "tags": [
            "庐山"
        ],
        "title": "庐山道中见梅花",
        "id": "bae30d8e-7f2b-4e27-9444-1d4efc0e8108"
    },
    {
        "author": "李彭",
        "paragraphs": [
            "陵陂麦熟晚云黄，妇姑当获相扶将。",
            "谿山作雨水漂屦，芝菌对床蜗篆梁。",
            "宴坐翻疑谷帘下，梦回恐在漏天旁。",
            "何时晴岚来入户，撩我浩歌倾一觞。"
        ],
        "title": "苦雨",
        "id": "be1ac090-6333-462a-8ae4-f3dfe71f4079"
    },
    {
        "author": "李彭",
        "paragraphs": [
            "江梅疏雨弄晴曛，割取江东一信春。",
            "剩得耐寒惊蛱蝶，竟来占醉倒纶巾。",
            "未容作赋重招屈，岂敢含毫论过秦。",
            "何日大梅梅子熟，从渠高浪白如银。"
        ],
        "title": "江梅",
        "id": "738d6072-6cf3-4192-8289-a85fa7857583"
    },
    {
        "author": "李彭",
        "paragraphs": [
            "鸟鸟声乐报新晴，睡罢南窗午醉醒。",
            "恶客从讥玄尚白，斯人相向眼终青。",
            "渚蒲汀草垂垂发，幕燕林莺续续听。",
            "日籴太仓真细事，安寻佳句遣沉冥。"
        ],
        "title": "睡起",
        "id": "e7ff429b-abb8-40d5-ad49-e1ecb64ab485"
    },
    {
        "author": "李彭",
        "paragraphs": [
            "春岸波平汀草深，野航荡桨恣幽寻。",
            "星坛香转来真侣，菌阁钟鸣生道心。",
            "忆昨霓旌归紫府，尚余鸿宝作黄金。",
            "肩吾戏吐烟霞语，缥缈欲仙难陆沈。"
        ],
        "title": "次妙明观韵",
        "id": "29bcb4e4-5076-4ea5-bc0c-88632b14b472"
    },
    {
        "author": "李彭",
        "paragraphs": [
            "杨柳江头人迹稀，心随钟度远山迟。",
            "忽传忆弟看云句，想见流觞曲水时。",
            "人比封胡终有恨，韵低徐庾敢言诗。",
            "青春欲谢子规呌，莫惜归帆赴后期。"
        ],
        "title": "次韵答仲兄元亮",
        "id": "fda66c7c-974e-4540-bb23-a18d291018bc"
    },
    {
        "author": "李彭",
        "paragraphs": [
            "才名绿髪斗牛垂，天禄讐书何太迟。",
            "却扫未尝嗟半菽，养疴不是傲当时。",
            "铺张大对明光手，收卷裁成邺下诗。",
            "见底冰壶最清澈，何时照眼会心期。"
        ],
        "title": "用元亮韵寄驹甫",
        "id": "93a553ae-bae6-491b-9936-4510fb85f9c4"
    },
    {
        "author": "李彭",
        "paragraphs": [
            "蚤岁闻君万人敌，定交已悔十年迟。",
            "中间会面无虚日，底事分携用此时。",
            "不隔南云无过雁，犹因北阮著新诗。",
            "征车欲作日边去，傥赴幽园茗菓期。"
        ],
        "title": "用元亮韵答师川篇末见寄",
        "id": "b640b332-b9db-4df4-bda5-875bb9250cb0"
    },
    {
        "author": "李彭",
        "paragraphs": [
            "去日关河雪打围，缝裳密密恐归迟。",
            "忽看高笋成筠处，始见残樽下马时。",
            "暮雨萧萧聊洗恨，东园物物总宜诗。",
            "莫言心赏随年薄，勤赴幽人林下期。"
        ],
        "title": "复用迟字韵呈元亮",
        "id": "fb9dca1e-9f08-41e7-a045-73d60385bcc0"
    },
    {
        "author": "李彭",
        "paragraphs": [
            "门巷依依称意苔，杖藜野色逐人开。",
            "马驹卓锡今应在，康乐翻经那复来。",
            "云物苍茫山远近，波声宛转水萦廻。",
            "风流赖有潘怀县，一洗从前猿鹤哀。"
        ],
        "title": "东台",
        "id": "b643e156-e789-45b3-ba8b-b6be18a3b184"
    },
    {
        "author": "李彭",
        "paragraphs": [
            "赤壁烟波翻渺溟，长沙卑湿重行行。",
            "一觞一咏劳清梦，三沐三薰慰别情。",
            "不作畔牢愁执戟，共吟哀郢哭初平。",
            "生来竞病几牢落，漫兴安能学背城。"
        ],
        "title": "次韵徐师川喜洪驹父归自临汀之作",
        "id": "39f7ea6d-9b82-4407-a6fb-e135f68109a2"
    },
    {
        "author": "李彭",
        "paragraphs": [
            "楚波不动晚山青，顾兔西来照我行。",
            "野鸟钩辀如有意，渔歌欸乃亦多情。",
            "湖边倒载思山简，机上廻纹念始平。",
            "欲觅澄江如练句，乞灵须向谢宣城。"
        ],
        "title": "度章水道中戏用城字韵呈驹甫师川",
        "id": "55debbee-4489-4049-84e4-18d62c06ec2a"
    },
    {
        "author": "李彭",
        "paragraphs": [
            "废诗不复匠苏州，蠹简于人风马牛。",
            "喜有丘明能撰次，极知水部愈风流。",
            "句分竞病应难敌，家有封胡可解忧。",
            "共叹宣城游岱早，剩招去干不能收。"
        ],
        "title": "次韵答季智伯弟",
        "id": "43e6d480-1e63-4314-b3a6-64b79da85a78"
    },
    {
        "author": "李彭",
        "paragraphs": [
            "平生照眼玉壶冰，解向朝阳续鳯鸣。",
            "黄鹄楼前重会面，白莲社里定交情。",
            "疏才我亦怜文举，大雅君应笑正平。",
            "贳酒临卭聊复尔，莫令狗监污高明。"
        ],
        "title": "赠苏仲豫",
        "id": "1b1d7986-3669-43f7-baca-e61d3ac3a9cc"
    },
    {
        "author": "李彭",
        "paragraphs": [
            "拄策前年访草堂，挂帆烟际在西江。",
            "诗随鸿雁来春渚，梦逐蟾蜍入夜窗。",
            "辞聘知君追孺子，屡空嗟我似穷庞。",
            "菟裘欲买为邻竝，岁晚相期倒百缸。"
        ],
        "title": "赠王环中",
        "id": "8f45c190-b2f7-4fe7-a800-d605a1a9581c"
    },
    {
        "author": "李彭",
        "paragraphs": [
            "春衫试吏楚江濆，真以文昌思不羣。",
            "未暇等陶辞小秩，何妨慕谢始精文。",
            "壁间妙句流黄素，松下英姿大壑云。",
            "但恐承明赖公等，不容蛮府作参军。"
        ],
        "title": "赠张仲义",
        "id": "4c35a955-164b-46d8-ae61-9a4a072daa28"
    },
    {
        "author": "李彭",
        "paragraphs": [
            "弹压诸方化城老，聊同懒瓒恣佳眠。",
            "云随雷下雨归壑，竹引窗间风动烟。",
            "昼静冥捜徒觅句，道安高论愧弥天。",
            "丛林良药今无有，绝影须公为著鞭。"
        ],
        "title": "奉赠介然",
        "id": "c486fd72-40af-48aa-a1d8-f8e3d57c738e"
    },
    {
        "author": "李彭",
        "paragraphs": [
            "蒲柳望秋今复衰，遥岑雨罢抹修眉。",
            "寒林要使入方尺，妙笔悬知愧画师。",
            "不见扬雄草玄手，细看束晳补亡诗。",
            "何时共饮建业水，更把北山烟雨犂。"
        ],
        "title": "宿同安用旧韵呈云叟",
        "id": "f990244e-76f7-4723-82a7-989f0afed6cd"
    },
    {
        "author": "李彭",
        "paragraphs": [
            "郭内那知草色新，道人庭宇别藏春。",
            "高榆风度青含荚，艶杏雨余红退唇。",
            "茗盌薰炉清有致，禅天金地夐无尘。",
            "裁诗得句如拱璧，不费咸阳设九宾。"
        ],
        "title": "游同安寺",
        "id": "4085fea8-bec6-4206-b865-d55912bb3023"
    },
    {
        "author": "李彭",
        "paragraphs": [
            "晓随归雁影联翩，来访仇池小有天。",
            "万籁虚徐杂钟磬，一源淳朴异山川。",
            "云霾大壑真游远，风扫石楠佳句传。",
            "司命峰前徐孺子，几时风雪对床眠。"
        ],
        "title": "游昭德观",
        "id": "51d96d83-881d-4a16-a717-c0361299ea1b"
    },
    {
        "author": "李彭",
        "paragraphs": [
            "君合雍容供奉班，彤墀紫仗近天颜。",
            "悮随手板落趋走，却望家山思燕闲。",
            "使君铜狄悲游岱，令尹玉棺今赐环。",
            "樽前回首二十载，更话幽禅未易攀。"
        ],
        "title": "夏牛卿用韵见贻次韵答之夏先君子与先平阳厚善",
        "id": "d6de442d-290d-4510-9458-7dfc98ad7b93"
    },
    {
        "author": "李彭",
        "paragraphs": [
            "蛮花初卷簟文斑，苦被秋风吹老颜。",
            "慰眼既亲还有旧，起予多病复思闲。",
            "暮年倚仗心三径，看子著鞭腰九环。",
            "小屈尉曹吴会去，莫因横槊废跻攀。"
        ],
        "title": "客有和予颜字韵诗者答之",
        "id": "1db60a2f-26a2-404a-865f-8f3dc8f0f2e5"
    },
    {
        "author": "李彭",
        "paragraphs": [
            "禅翁竟补栖禅处，兔角龟毛杖佛僧。",
            "久厌宗雷同保社，却凴章贡浊埃尘。",
            "定携天上苍鹰爪，去接西江白业宾。",
            "大庾岭头梅正好，同风千里一枝春。"
        ],
        "title": "送规老住虔之慈云",
        "id": "85e2dabb-6a1a-4794-99e6-d419f17bb078"
    },
    {
        "author": "李彭",
        "paragraphs": [
            "郊原野老带经锄，童稚何知竞挽须。",
            "我亦弥年躬井臼，儿能终日课樵苏。",
            "颇思鸥阁仍虬户，那似松醪伴酪奴。",
            "志大才疏苦多累，真须鹿鹿效周谟。"
        ],
        "title": "郊外书事",
        "id": "746307f0-5a7a-4336-a81f-25d37eeddcb3"
    },
    {
        "author": "李彭",
        "paragraphs": [
            "避冷幽窗歌扊扅，鸦啼疏柳把南枝。",
            "长须勿送平安报，满眼仍看竞病诗。",
            "稚子毎嗟簷隙短，波臣常梗客行迟。",
            "应贪左辖蓝田会，落雪官梅动兴时。"
        ],
        "title": "和何思举韵寄元亮兼简性之",
        "id": "9ed7d815-ed52-4d70-a031-21f1ac90e4b6"
    },
    {
        "author": "李彭",
        "paragraphs": [
            "木末鸦啼负郭村，无人白昼掩柴门。",
            "诗来或作破客梦，语妙直堪排帝阍。",
            "抱瘵端如叔夜懒，幽怀思对阮生论。",
            "何时还子读书眼，解脱无根须返元。"
        ],
        "title": "和许秀才见赠许病目良苦",
        "id": "5d34e64a-b591-48b1-adf1-b5b9dc4c6345"
    },
    {
        "author": "李彭",
        "paragraphs": [
            "秋风寂寞仲宣楼，金狄伤嗟卧一丘。",
            "喜有斯人出淮海，追还旧观极风流。",
            "莫将起草明光手，去伴诸郎肉食谋。",
            "我欲清江理烟艇，寻君楚尾及吴头。"
        ],
        "title": "和冯仲宣韵",
        "id": "766d24d5-641c-4e69-8155-4353c1cfb643"
    },
    {
        "author": "李彭",
        "paragraphs": [
            "窗间远岫谢玄晖，人物煌煌三秀芝。",
            "黄耳来时得佳句，碧云合处起幽思。",
            "深闺复见解围手，胜日应多赠妇辞。",
            "念我庞婆最痴绝，只能举案解支颐。"
        ],
        "title": "奉酬谢幼槃",
        "id": "51b5c6b8-de00-4c2b-9e30-d8eae82013df"
    },
    {
        "author": "李彭",
        "paragraphs": [
            "结庐不入遗民社，好客初无仲蔚蒿。",
            "度鸟冥冥与心远，孤峰峭峭伴名高。",
            "樽前著我醉千日，镜里缘君减二毛。",
            "安得买邻挥百万，拍浮左手更持螯。"
        ],
        "title": "次韵奉酬幼槃",
        "id": "4e90993b-35d4-4ece-847d-c01278cffb2e"
    },
    {
        "author": "李彭",
        "paragraphs": [
            "割据溪山天下豪，长松独许倚青蒿。",
            "小巫政自雄河朔，浅器从来鄙奉高。",
            "烂醉何劳愤田窦，淳风相与继崔毛。",
            "不知底事真奇语，且向窗前嚼二螯。"
        ],
        "title": "再次韵呈之忱彦先彦达兼呈幼槃",
        "id": "f7b04817-9aa5-43ad-ae72-2c07241f0ca6"
    },
    {
        "author": "李彭",
        "paragraphs": [
            "梦中占梦偶相逢，山上有山随转篷。",
            "我自持觞酹玄酒，君应临水洗蛮风。",
            "行参鹓鹭峨冠客，岂是江湖把钓翁。",
            "暇日频来裁锦句，要看玉手乱殷红。"
        ],
        "title": "次驹甫涵虚阁韵",
        "id": "36fa753a-0e82-42dc-97de-4a5a4c8b5338"
    },
    {
        "author": "李彭",
        "paragraphs": [
            "山行积石路逶迤，村径成门逐处移。",
            "一点炊烟生虎穴，四来暝色到牛衣。",
            "畏人沙鸟飞南陇，傍母山猿恋北枝。",
            "鴈塔崔嵬临画峤，墨云霮䨴起方池。",
            "髯秦昔别留奇画，病可虽亡余好诗。",
            "羊祜不如铜雀妓，蔡邕尚有虎贲儿。",
            "开颜欲效东篱醉，真隐惭无谷口姿。",
            "安得膏腴盈二顷，雍雍唤取共扶犂。"
        ],
        "title": "紫霄道中",
        "id": "7c6fbe4d-9ea6-487a-8a9b-1434a944ba16"
    },
    {
        "author": "李彭",
        "paragraphs": [
            "草风兼沙雨，依约渭河边。",
            "昔人宁唤渡，绝唱颇清緜。"
        ],
        "title": "唤渡亭",
        "id": "54a9cafd-ba0d-48f8-b9f3-7b2a35711fcb"
    },
    {
        "author": "李彭",
        "paragraphs": [
            "遥岑天南端，野彴垂杨下。",
            "萧散策寒藤，绿云复观化。"
        ],
        "title": "戏书山水枕屏四段  其一",
        "id": "bb368e8a-c334-46b3-a6cb-8ba5cb775ddc"
    },
    {
        "author": "李彭",
        "paragraphs": [
            "澄江真皎镜，短艇戏鸣榔。",
            "无复机心动，不惊鸥鸟行。"
        ],
        "title": "戏书山水枕屏四段  其二",
        "id": "f988f12f-d2da-4863-870a-ddf6309292ca"
    },
    {
        "author": "李彭",
        "paragraphs": [
            "孤峰上排霄，羣木尽生意。",
            "持竿坐石矶，高怀在云际。"
        ],
        "title": "戏书山水枕屏四段  其三",
        "id": "cc4cfe52-0565-468b-a893-3da265940d0f"
    },
    {
        "author": "李彭",
        "paragraphs": [
            "复阁耿苍烟，斜晖挂木末。",
            "卷帆何处船，危樯待明发。"
        ],
        "title": "戏书山水枕屏四段  其四",
        "id": "5435162a-d93e-4e10-8f9c-2005f0f27cec"
    },
    {
        "author": "李彭",
        "paragraphs": [
            "寒雪尽垂空，玉色粲万瓦。",
            "默默行五牙，郁霭望黄野。"
        ],
        "title": "大雪投宿圜通以野雪盖精庐为韵赋五诗并书涂中所见  其一",
        "id": "82098a4e-cd36-41cd-8a2c-c76bf12e9043"
    },
    {
        "author": "李彭",
        "paragraphs": [
            "昔我游山阴，杂花纷似雪。",
            "重来雪作团，远树皓已结。"
        ],
        "title": "大雪投宿圜通以野雪盖精庐为韵赋五诗并书涂中所见  其二",
        "id": "7074c6a0-ea6e-467a-95db-85369a46db15"
    },
    {
        "author": "李彭",
        "paragraphs": [
            "山翁雪垂素，相逢乃倾盖。",
            "同看艳雪舞，尽此威迟态。"
        ],
        "title": "大雪投宿圜通以野雪盖精庐为韵赋五诗并书涂中所见  其三",
        "id": "94adad9d-8d91-4980-be0d-950838b8f175"
    },
    {
        "author": "李彭",
        "paragraphs": [
            "借问佩苍玉，何如煮黄精。",
            "古来涧谷槃，价自重连城。"
        ],
        "title": "大雪投宿圜通以野雪盖精庐为韵赋五诗并书涂中所见  其四",
        "id": "0e7cfa3e-acc3-42c9-a91e-f04c173aa060"
    },
    {
        "author": "李彭",
        "paragraphs": [
            "马疲如客饥，税鞅文公庐。",
            "人好雪亦好，何啻射洪乌。"
        ],
        "title": "大雪投宿圜通以野雪盖精庐为韵赋五诗并书涂中所见  其五",
        "id": "549b190d-823e-4189-8d2a-3136ebace48a"
    },
    {
        "author": "李彭",
        "paragraphs": [
            "扶桑有玉书，郁仪善相保。",
            "朝暾到颓簷，危坐填血脑。"
        ],
        "title": "迎阳阁",
        "id": "34086426-1ce1-4265-b9fb-e883530d5098"
    },
    {
        "author": "李彭",
        "paragraphs": [
            "西岭障斜日，澄江来遶门。",
            "归鸦千万点，暝色入远村。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其一",
        "id": "9467fdea-2baf-42ba-bac7-9a5923f1abdb"
    },
    {
        "author": "李彭",
        "paragraphs": [
            "燕坐修白业，焚香观黄庭。",
            "清霄降真侣，弭节或见聆。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其二",
        "id": "27fb7c55-381f-4bd0-9669-8170112e4e26"
    },
    {
        "author": "李彭",
        "paragraphs": [
            "境静轮鞅寡，堦空络纬多。",
            "萧然正遐瞩，脱叶下庭柯。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其三",
        "id": "c112e849-7d7d-41fa-967a-3c18cd1c0c7a"
    },
    {
        "author": "李彭",
        "paragraphs": [
            "我初卧病时，桑麻翳负郭。",
            "扶杖延秋风，山川俱黄落。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其四",
        "id": "052f7f0b-d8d8-4c7d-a759-9e55d77cb807"
    },
    {
        "author": "李彭",
        "paragraphs": [
            "寒温机中素，荣歇洞庭叶。",
            "发兴鸥鸟行，风烟理舟楫。"
        ],
        "tags": [
            "洞庭湖"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其五",
        "id": "f0852429-c480-4fe3-8ec1-11890ad9bb98"
    },
    {
        "author": "李彭",
        "paragraphs": [
            "平生老骥心，伏枥端有在。",
            "华月生夜凉，南窗歌慷慨。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其六",
        "id": "f45f4389-ecd5-45fd-b24f-1fe51b1e327d"
    },
    {
        "author": "李彭",
        "paragraphs": [
            "园中有奇货，雨满瓜芋田。",
            "一饱吾已足，望山思悠然。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其七",
        "id": "dffd4704-efff-4a52-83b4-101e0113e74d"
    },
    {
        "author": "李彭",
        "paragraphs": [
            "结交何用早，士贵心相知。",
            "苟合殊真味，咄咄成乖离。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其八",
        "id": "6d17d6a7-6bf0-486d-b5aa-6830c5628300"
    },
    {
        "author": "李彭",
        "paragraphs": [
            "林庐亦云乐，欲语輙复已。",
            "取琴抚徽絃，妙不在宫征。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其九",
        "id": "31e63986-360f-4338-be8b-0dc9952b7117"
    },
    {
        "author": "李彭",
        "paragraphs": [
            "沅湘歌九辩，梁父吟四愁。",
            "虚斋无一事，坐对楚江秋。"
        ],
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其一○",
        "id": "bfa62b7f-510a-4154-8f0b-834934eee137"
    },
    {
        "author": "李彭",
        "paragraphs": [
            "行尽斜峰急涧，忽看化寺神居。",
            "云琐沉沉复阁，旁看贝叶遗书。"
        ],
        "title": "太平小寺",
        "id": "bd87a2a3-27b6-4fc1-8f70-4ec57b1f660f"
    },
    {
        "author": "李彭",
        "paragraphs": [
            "花柳春风纷衍，禅窗晚放横枝。",
            "虢国生憎粉黛，晚粧淡扫蛾眉。"
        ],
        "title": "昌书记画梅",
        "id": "0df4601d-8e8b-450f-9023-0e623c043cd3"
    },
    {
        "author": "李彭",
        "paragraphs": [
            "蠹简聊宽岑寂，榴花颇慰榛芜。",
            "莫问草玄上白，须令看碧成朱。"
        ],
        "title": "夜坐兼戏环上人  其一",
        "id": "65035fbf-b329-4bf4-8158-0c81c7159ce1"
    },
    {
        "author": "李彭",
        "paragraphs": [
            "毛髪早惊蒲柳，衣裾又变风烟。",
            "我是一丘一壑，君应三要三玄。"
        ],
        "title": "夜坐兼戏环上人  其二",
        "id": "3f2dc382-a543-4242-8ecf-a2ea03f54a19"
    },
    {
        "author": "李彭",
        "paragraphs": [
            "落木霜猿到耳，风高候雁横空。",
            "觅句深凭料理，解围俄听晨钟。"
        ],
        "title": "夜坐兼戏环上人  其三",
        "id": "f675cb7d-a542-45b7-9d4e-02fe677dc6ce"
    },
    {
        "author": "李彭",
        "paragraphs": [
            "巫峡猿啼向曙，云何却在樊笼。",
            "想见珍羞豢养，翻思槲叶微风。"
        ],
        "title": "昌书记画驯猿",
        "id": "ee9b3ad8-d387-4347-93ec-60595d6b4e81"
    },
    {
        "author": "李彭",
        "paragraphs": [
            "春风日日下丘园，绿到萱芽蕨破拳。",
            "莫怪庭梅晚来好，尚堪桃李与争妍。"
        ],
        "title": "庭梅",
        "id": "ba8cf56f-134e-4b54-a0b6-5cd59028b4d4"
    },
    {
        "author": "李彭",
        "paragraphs": [
            "忆昨同倾三昧酒，论文时掇百家衣。",
            "他年准拟兰亭会，好画高人支遁师。"
        ],
        "title": "寄赠择言两绝句  其一",
        "id": "516ca60d-74c8-4dad-a7be-52b9f030332d"
    },
    {
        "author": "李彭",
        "paragraphs": [
            "逍遥儒墨两専场，万遍莲花嫁马郎。",
            "心若死灰诗欲尽，乞侬西国更生香。"
        ],
        "title": "寄赠择言两绝句  其二",
        "id": "31c01552-4235-4d37-84a2-4facbe545c07"
    },
    {
        "author": "李彭",
        "paragraphs": [
            "天南云破玉绳横，上有蟾蜍云外明。",
            "共把一杯怀少雁，新诗深悉未归情。"
        ],
        "title": "舍弟彤检校南庄刈稻中秋日作三绝句见寄醉后偶次其韵答之  其一",
        "id": "a6489591-5961-45c7-bae2-2377be32e74d"
    },
    {
        "author": "李彭",
        "paragraphs": [
            "呼邻贳酒酒如冰，以酒攻愁愁有城。",
            "醉舞不须看短舞，神清便觉映肤清。"
        ],
        "title": "舍弟彤检校南庄刈稻中秋日作三绝句见寄醉后偶次其韵答之  其二",
        "id": "3ef938e8-7801-4288-89d4-7f8e49d8b144"
    },
    {
        "author": "李彭",
        "paragraphs": [
            "珍重江南庾子山，诗名晚岁满江关。",
            "应须剩读书千卷，始在班扬伯仲间。"
        ],
        "title": "舍弟彤检校南庄刈稻中秋日作三绝句见寄醉后偶次其韵答之  其三",
        "id": "d84166b1-0c0b-41c2-8b24-6a594efc40d4"
    },
    {
        "author": "李彭",
        "paragraphs": [
            "东湖高士有云孙，句梦池塘论过秦。",
            "海内故人流落尽，病夫杯渡不嫌频。"
        ],
        "title": "答徐十赠诗三绝句  其一",
        "id": "8cc5d38f-74bf-48c7-a011-5c976b1b8db5"
    },
    {
        "author": "李彭",
        "paragraphs": [
            "窗中山色扑衣襟，户外江声醒客心。",
            "我在山阴君在剡，思君行坐短长吟。"
        ],
        "title": "答徐十赠诗三绝句  其二",
        "id": "73ce6230-aef1-4f9b-82d0-212d94c2e602"
    },
    {
        "author": "李彭",
        "paragraphs": [
            "炉薰细细绕禅房，竹日晖晖映短墙。",
            "安得买邻同岁晚，钵盂分饭共绳床。"
        ],
        "title": "答徐十赠诗三绝句  其三",
        "id": "bcbf71cc-e65f-47e1-96c8-93ec87df7b04"
    },
    {
        "author": "李彭",
        "paragraphs": [
            "饱闻玉树堦庭长，今见凭虚意欲仙。",
            "遣我池塘梦春草，阿连风味剧堪怜。"
        ],
        "title": "答谢迈秀才三绝句  其一",
        "id": "02e09a5f-2701-4a82-b256-3129dd52beb0"
    },
    {
        "author": "李彭",
        "paragraphs": [
            "短李门前无宁馨，书淫诗痴类天成。",
            "多情喜有谢康乐，步屧同寻鸥鸟盟。"
        ],
        "title": "答谢迈秀才三绝句  其二",
        "id": "f538993b-b148-4572-a897-9583970b90e6"
    },
    {
        "author": "李彭",
        "paragraphs": [
            "平生抱瑟齐门立，不比吴宫夸靓粧。",
            "周鼎商盘甚淳古，君来独慰九回肠。"
        ],
        "title": "答谢迈秀才三绝句  其三",
        "id": "2eef4731-2057-4939-b8a2-1add339fe99c"
    },
    {
        "author": "李彭",
        "paragraphs": [
            "红颜绿髪花映肉，别去年颜存语音。",
            "秉烛相看真梦寐，细听存没欲薰心。"
        ],
        "title": "答黄直夫二首  其一",
        "id": "0ddc87fa-2baa-4528-8c11-20a546984461"
    },
    {
        "author": "李彭",
        "paragraphs": [
            "笔底澜翻走百川，胸中书传作丰年。",
            "自怜疲马老伏枥，绝影如公更着鞭。"
        ],
        "title": "答黄直夫二首  其二",
        "id": "7c4caad7-a9f8-45a8-a62e-b004df7b5252"
    },
    {
        "author": "李彭",
        "paragraphs": [
            "疏泉方作薜萝深，月落参横要共斟。",
            "径醉逃禅真粲可，冥搜得隽近韩岑。"
        ],
        "title": "次韵答九弟首夏郊园即事  其一",
        "id": "89231f43-599e-4621-a224-5fad83c13e27"
    },
    {
        "author": "李彭",
        "paragraphs": [
            "阿连句里欲回春，早慎论交思不羣。",
            "莫愿才堪任遗补，来参折臂大冯君。"
        ],
        "title": "次韵答九弟首夏郊园即事  其二",
        "id": "fbc342f7-67e5-46e4-9348-dafe5054f841"
    },
    {
        "author": "李彭",
        "paragraphs": [
            "营巢燕子语犹新，接叶莺雏已晚春。",
            "催晓鸟乌声更乐，直疑料理废诗人。"
        ],
        "title": "次韵答九弟首夏郊园即事  其三",
        "id": "24274a02-57fb-45f9-afb3-4a519cc0daa8"
    },
    {
        "author": "李彭",
        "paragraphs": [
            "何须痛诋程不识，未用亲摩史谒居。",
            "昔时万事愁眉外，顿觉幽怀常晏如。"
        ],
        "title": "次韵答九弟首夏郊园即事  其四",
        "id": "660be2b6-d4b4-4dd4-be68-19a4dcf4d3dd"
    },
    {
        "author": "李彭",
        "paragraphs": [
            "懒觅新诗劝春住，只愁尘爵每空斟。",
            "余酣晚潄沙汀外，未羡明登天姥岑。"
        ],
        "title": "再次韵  其一",
        "id": "93a8d68e-d726-4f09-92cf-d11d9bd801fa"
    },
    {
        "author": "李彭",
        "paragraphs": [
            "陈恬老作中州客，少室晓猿声念羣。",
            "通籍金闺成底事，看取九原冥漠君。"
        ],
        "title": "再次韵  其二",
        "id": "f404f691-643f-4153-88a1-923fefd61cce"
    },
    {
        "author": "李彭",
        "paragraphs": [
            "古木千章夏阴合，瓮头别作醉乡春。",
            "草玄不是扬雄事，定自免为投阁人。"
        ],
        "title": "再次韵  其三",
        "id": "c3f02ffb-7923-4202-9d4d-49a9520fb76b"
    },
    {
        "author": "李彭",
        "paragraphs": [
            "种葵艺瓠成畦垅，奇货由来果可居。",
            "汉代封君浑未称，故侯风韵拟相如。"
        ],
        "title": "再次韵  其四",
        "id": "c0469c7f-c24b-4c71-999c-b8ef09b48bc2"
    },
    {
        "author": "李彭",
        "paragraphs": [
            "枕中鸿宝褭蹄金，火候宁经手自斟。",
            "瓠子河倾那可塞，忍令清饿首阳岑。"
        ],
        "title": "元亮次韵四绝相撩和答  其一",
        "id": "7b6065a8-2b95-4f2a-8922-99d6214d74ed"
    },
    {
        "author": "李彭",
        "paragraphs": [
            "少陵独见阮生论，我乐同乡独乐羣。",
            "两阮八龙浑可拟，操戈披靡独输君。"
        ],
        "title": "元亮次韵四绝相撩和答  其二",
        "id": "15a31cf0-b323-4521-8569-53ccca85a115"
    },
    {
        "author": "李彭",
        "paragraphs": [
            "久知瓮底堪肥遯，近觉樽中每着春。",
            "狗窦相呼竟何补，献酬故属画眉人。"
        ],
        "title": "元亮次韵四绝相撩和答  其三",
        "id": "1588b0e4-66aa-4b85-a82a-96c9847af98a"
    },
    {
        "author": "李彭",
        "paragraphs": [
            "仲子酒狂言语疏，文章敢比茂陵居。",
            "未见远山堪病渇，直愁涤器枉相如。"
        ],
        "title": "元亮次韵四绝相撩和答  其四",
        "id": "2d3e7ebe-4e1b-4abb-8e54-f0f0b3481012"
    },
    {
        "author": "李彭",
        "paragraphs": [
            "汀草汀鸥解唤愁，舍南舍北度鸣鸠。",
            "深凭竹叶留春住，未信桃花逐水流。"
        ],
        "title": "清明  其一",
        "id": "464f3ec3-f47e-403a-a1b8-8e492aad2617"
    },
    {
        "author": "李彭",
        "paragraphs": [
            "高柳半天浑欲眠，二毛苦上接篱边。",
            "兴深杯杓怀山简，勾梦池塘忆惠连。"
        ],
        "title": "清明  其二",
        "id": "a2a0ad62-5d74-4ad6-b75c-7b9d1e254365"
    },
    {
        "author": "李彭",
        "paragraphs": [
            "晚将曲蘖寄吾真，不道公当恕醉人。",
            "欲学少年花压帽，却疑花笑及花嗔。"
        ],
        "title": "清明  其三",
        "id": "2645e4c3-6f7b-4e71-8186-596791c511d1"
    },
    {
        "author": "李彭",
        "paragraphs": [
            "五峰罗列斗南垂，百代堂堂歌紫芝。",
            "一老去为西伯用，四翁应笑北山移。"
        ],
        "title": "登耶舍塔",
        "id": "d2875ed6-d90d-4157-a99f-d2936bfbfb08"
    },
    {
        "author": "李彭",
        "paragraphs": [
            "屋角鸟呼春意回，江花江柳自相催。",
            "废诗诗思涩如棘，勾引无劳酒作媒。"
        ],
        "title": "春意三绝  其一",
        "id": "a9566fe1-2da2-4464-9105-91f15562e87e"
    },
    {
        "author": "李彭",
        "paragraphs": [
            "裁云为柳雪为花，恼乱中年春意赊。",
            "庭宇风微教驯鹤，池塘日暖浴娇鸦。"
        ],
        "title": "春意三绝  其二",
        "id": "b212a58b-4a71-42f3-9d9f-fdf5f5e73edb"
    },
    {
        "author": "李彭",
        "paragraphs": [
            "日日映堦春草香，春风到处着胡床。",
            "梅梢何许蜂酿蜜，来采幽园宫样黄。"
        ],
        "title": "春意三绝  其三",
        "id": "09a0098a-ca5d-4169-a37c-6e2cfbba0822"
    },
    {
        "author": "李彭",
        "paragraphs": [
            "能使时平四十春，开元圣主得贤臣。",
            "当时姚宋并燕许，尽是骊山从驾人。"
        ],
        "title": "题温泉",
        "id": "c6ba47d2-5f00-468c-b880-9a13ff834686"
    },
    {
        "author": "李彭",
        "paragraphs": [
            "微风正尔送荷气，忽见巩梅冰霰姿。",
            "元是道人三昧力，明窗潄墨发南枝。"
        ],
        "title": "晖上人画梅乞诗",
        "id": "4389331e-0e5a-4b4a-b2c1-3c703a12ef4a"
    },
    {
        "author": "李彭",
        "paragraphs": [
            "峰前日出雾初散，谿上雨来禽乱啼。",
            "欲记宁游三峡处，诗成赖有董胶西。"
        ],
        "title": "西塔",
        "id": "1f41c3c0-44f8-44f8-b874-baf681711576"
    },
    {
        "author": "李彭",
        "paragraphs": [
            "林间穉竹犹含箨，柳下孙枝屡放绵。",
            "午梦不知清昼永，娇莺啼破晚窗前。"
        ],
        "title": "睡起  其一",
        "id": "c7e371da-7385-4e94-af81-901af4c09b6f"
    },
    {
        "author": "李彭",
        "paragraphs": [
            "奕奕柔桑霜后繁，缲丝无复蠒盆翻。",
            "愿同园客蠒如罋，忍使疲民无复裈。"
        ],
        "title": "睡起  其二",
        "id": "6ae37202-b14d-4cf5-8605-3dd56a93107e"
    },
    {
        "author": "李彭",
        "paragraphs": [
            "鸟雀雄猜作伴飞，机心还复堕危机。",
            "何如绚练堂前燕，拂面衔泥点客衣。"
        ],
        "title": "睡起  其三",
        "id": "321d13f5-6dda-4168-a3dc-5a7ac8b34f71"
    },
    {
        "author": "李彭",
        "paragraphs": [
            "穱麦翻畦雉羽斑，郊园贳酒有余欢。",
            "奈何苦雨倾沧海，坐遣南翁衣带宽。"
        ],
        "title": "睡起  其四",
        "id": "0dacf91b-60c8-4995-8247-78404a23cb6c"
    },
    {
        "author": "李彭",
        "paragraphs": [
            "石阙林端昼夜啼，罗生芳草绿成蹊。",
            "扶笻携幼出门巷，雨过舟横水满谿。"
        ],
        "title": "睡起  其五",
        "id": "8064e2c2-23f4-40d9-ac08-f15233c67b69"
    },
    {
        "author": "李彭",
        "paragraphs": [
            "东风未解北风愠，腊雪半消春雪深。",
            "欲向僧房觅清昼，细听山暝孤猿吟。"
        ],
        "title": "戏赠行密上人",
        "id": "ab47e2c2-f6d3-4814-aee5-1dc82461fd36"
    },
    {
        "author": "李彭",
        "paragraphs": [
            "不作郊原雉应媒，心随山色翠成堆。",
            "翩然一钵自归去，有意杖藜还复来。"
        ],
        "title": "次李仪中韵送杲上人归龙安",
        "id": "4f257211-f15b-4571-b415-b61eeb1144ab"
    },
    {
        "author": "李彭",
        "paragraphs": [
            "茗碗薰炉久不来，晓猿夜鹤总相猜。",
            "故将野老扶衰杖，踏破僧家称意苔。"
        ],
        "title": "访僧",
        "id": "8301b465-5c65-4e03-bcf7-1c3f19a08ea0"
    },
    {
        "author": "李彭",
        "paragraphs": [
            "谈禅高出沩仰右，著论耻居生肇傍。",
            "更有新诗堪抵罪，与君约法定三章。"
        ],
        "title": "戏赠嗣誉二首坐  其一",
        "id": "0e90f3b2-2c73-4811-8b7e-412143030c06"
    },
    {
        "author": "李彭",
        "paragraphs": [
            "僧中君是玉花骢，气逸浑将入古风。",
            "欲向松窗翻妙语，愧无笔力到方融。"
        ],
        "title": "戏赠嗣誉二首坐  其二",
        "id": "f6777595-032e-49a4-b841-e477cf4c6c32"
    },
    {
        "author": "李彭",
        "paragraphs": [
            "懒慢经时不出门，秋风藜杖稍相亲。",
            "念羣属玉鸣埼岸，作伴蜻蜓上角巾。"
        ],
        "title": "病中即事  其一",
        "id": "733b1628-5041-45a6-8645-350b32efcce9"
    },
    {
        "author": "李彭",
        "paragraphs": [
            "病厌鹅儿酒色黄，蔬盂终日似僧房。",
            "驯猿时复攘新果，夕鸟飞来啄蠹床。"
        ],
        "title": "病中即事  其二",
        "id": "6b92b825-9cc3-4107-a026-f4bd4c9e1e95"
    },
    {
        "author": "李彭",
        "paragraphs": [
            "初无勾漏为丹砂，何必青门始种瓜。",
            "口腹累人吾岂敢，深劳溪友饷鱼虾。"
        ],
        "title": "病中即事  其三",
        "id": "da94ca68-cfd5-4794-a55f-9afec616f666"
    },
    {
        "author": "李彭",
        "paragraphs": [
            "啼乌引子来衣桁，野鹭衔鱼堕屋除。",
            "百念已忘余习在，手持叔夜养生书。"
        ],
        "title": "病中即事  其四",
        "id": "b53652f8-e497-4031-aa9f-99e000c9dbff"
    },
    {
        "author": "李彭",
        "paragraphs": [
            "利口毁誉本无嫌，空洞腹中须属厌。",
            "何用灞陵嗔尉醉，未劳汉署叹郎潜。"
        ],
        "title": "病中即事  其五",
        "id": "b37a9cfd-c4e7-4745-91a1-baca52b63ced"
    },
    {
        "author": "李彭",
        "paragraphs": [
            "畦间魁芋敌蹲鸱，木末深悬大谷梨。",
            "小摘已堪充米价，煨尝聊用补朝饥。"
        ],
        "title": "病中即事  其六",
        "id": "45b7338d-a5bf-4109-857c-9995fd68cce6"
    },
    {
        "author": "李彭",
        "paragraphs": [
            "络纬井干空复啼，萧然脱叶望秋衰。",
            "最怜庭下婆娑桧，郁郁已含梁栋姿。"
        ],
        "title": "病中即事  其七",
        "id": "6dd89381-7e22-4baa-abb9-1ff833353dae"
    },
    {
        "author": "李彭",
        "paragraphs": [
            "草阁柴扉旧逐凉，苹风一曲洒回塘。",
            "尚余新月张敞画，无复么荷韩寿香。"
        ],
        "title": "失题  其一",
        "id": "2f4a3e8b-3155-4367-943b-aecf1e7c20ee"
    },
    {
        "author": "李彭",
        "paragraphs": [
            "篱边日出抚孤松，户外云生遮数峰。",
            "避冷随阳闻过雁，催昏唤曙听疏钟。"
        ],
        "title": "失题  其二",
        "id": "65314661-ff13-47b5-82f7-b782cacc84a8"
    },
    {
        "author": "李彭",
        "paragraphs": [
            "寒鸦衔枝欲定巢，近同客食上林梢。",
            "能逃岁德安门户，出处悬应不浪交。"
        ],
        "title": "失题  其三",
        "id": "d1bc0994-4303-4147-8275-4c23110d6903"
    },
    {
        "author": "李彭",
        "paragraphs": [
            "纷纷眼界秃居士，却著云山坏衲衣。",
            "箴孔线蹊无量义，谁能于此顿知归。"
        ],
        "title": "失题  其四",
        "id": "262b045d-204c-43d5-b7ba-dcf4fbe867ef"
    },
    {
        "author": "李彭",
        "paragraphs": [
            "秦郎本是金闺彦，撰次宁为仙董狐。",
            "西狩获麟虽绝笔，道山今日要真儒。"
        ],
        "title": "失题  其五",
        "id": "528eaab1-0dbe-4153-8e15-b0a5d04e7fbf"
    },
    {
        "author": "李彭",
        "paragraphs": [
            "韩侯数奇亦云极，奈此风流英妙何。",
            "传闻东观已著作，即看西掖与銮坡。"
        ],
        "title": "失题  其六",
        "id": "2874f7c1-3695-4a77-8b0c-01f49a6ac31e"
    },
    {
        "author": "李彭",
        "paragraphs": [
            "无复春风绿髪前，索花共笑过年年。",
            "只今老境花无赖，媒蘖幽人作醉眠。"
        ],
        "tags": [
            "庐山"
        ],
        "title": "庐山道中  其一",
        "id": "6cdcbcf0-e7b1-40f6-bca4-e9b2a90079c1"
    },
    {
        "author": "李彭",
        "paragraphs": [
            "崇桃灼灼昡清昼，细柳依依迷远村。",
            "似听渊明赋归去，柴桑幽鸟语黄昏。"
        ],
        "tags": [
            "庐山"
        ],
        "title": "庐山道中  其二",
        "id": "c0b6b30d-be14-4155-afb3-8462073128e4"
    },
    {
        "author": "李彭",
        "paragraphs": [
            "三年不饮虎溪水，一笑来尝鹰爪芽。",
            "岑寂仲堪谈易地，祇余苍藓藉残花。"
        ],
        "tags": [
            "庐山"
        ],
        "title": "庐山道中  其三",
        "id": "fe1ec056-bb35-4e4a-b6da-378aee56f9eb"
    },
    {
        "author": "李彭",
        "paragraphs": [
            "董仙种杏令虎守，只今但见莲花峰。",
            "炼师欲作小隐计，余力犹堪追祖风。"
        ],
        "tags": [
            "庐山"
        ],
        "title": "庐山道中  其四",
        "id": "29b94a85-b71f-4325-981e-4dea88dbab23"
    },
    {
        "author": "李彭",
        "paragraphs": [
            "忆昨山阴峰上头，山腰云雨半含愁。",
            "苍崖壁立题名处，光怪时时射斗牛。"
        ],
        "tags": [
            "庐山"
        ],
        "title": "庐山道中  其五",
        "id": "db173653-e940-44df-a518-a1629991c6ce"
    },
    {
        "author": "李彭",
        "paragraphs": [
            "萧杌斋中天马驹，追风未试且幽居。",
            "剧谈挽我留三日，不费一鸱传异书。"
        ],
        "tags": [
            "庐山"
        ],
        "title": "庐山道中  其六",
        "id": "817ee520-4de1-41ab-9414-f00828339331"
    },
    {
        "author": "李彭",
        "paragraphs": [
            "不识西湖林处士，饱闻阴木叫钩辀。",
            "茂陵遗藁今应在，索价虽高未肯酬。"
        ],
        "tags": [
            "庐山",
            "西湖"
        ],
        "title": "庐山道中  其七",
        "id": "2663d8db-5ce5-419c-abf4-4ba568f27ae2"
    },
    {
        "author": "李彭",
        "paragraphs": [
            "英姿秀骨徐尚书，忠义丹青那可图。",
            "褒鄂真成毛髪动，犹将生气压曹蜍。"
        ],
        "tags": [
            "庐山"
        ],
        "title": "庐山道中  其八",
        "id": "606a1fe9-0353-4c73-9352-6426be97cae1"
    },
    {
        "author": "李彭",
        "paragraphs": [
            "芭蕉叶大雨声催，叶底繁花菌蠢开。",
            "欲据胡床呼作炙，膳夫何用探心来。"
        ],
        "title": "北斋两绝句  其一",
        "id": "65d4cc83-8459-4589-be46-5249ddf65399"
    },
    {
        "author": "李彭",
        "paragraphs": [
            "烟沙茂密小池塘，注水枯荷馥晚凉。",
            "何许蜻蜓立荷盖，惊飞作伴过东墙。"
        ],
        "title": "北斋两绝句  其二",
        "id": "799950e5-b873-4294-a3f5-da93ce29bb5c"
    },
    {
        "author": "李彭",
        "paragraphs": [
            "傍窗幽鸟语匆匆，云阵羣山雪辊风。",
            "信有农谈四邻久，隔篱烟火醉眠中。"
        ],
        "tags": [
            "庐山"
        ],
        "title": "对雪有怀庐山道中",
        "id": "85f5a252-007b-4a7c-a930-1bc5028828e5"
    },
    {
        "author": "李彭",
        "paragraphs": [
            "丽日暄风下大荒，百花气暖汉宫香。",
            "携幼来寻竹间寺，游丝寂寂绕回廊。"
        ],
        "title": "自和六绝句  其一",
        "id": "65bba323-f528-42a7-b742-260499d94792"
    },
    {
        "author": "李彭",
        "paragraphs": [
            "金屑琵琶刺绣裙，絃絃软语怨昭君。",
            "仍年病著屏杯盎，酒兴多于出岫云。"
        ],
        "title": "自和六绝句  其二",
        "id": "b91a0a79-cd93-4f10-a3c6-72a0aaf90353"
    },
    {
        "author": "李彭",
        "paragraphs": [
            "水荇芦芽相纬经，倦飞翠碧暂来停。",
            "含毫未下无新句，安得毫端飞迅霆。"
        ],
        "title": "自和六绝句  其三",
        "id": "d522a477-c521-497e-b783-6aecb0390814"
    },
    {
        "author": "李彭",
        "paragraphs": [
            "蛙鸣废沼弄妍姿，破梦起看星斗垂。",
            "度曲安能当鼓吹，洒灰那复计官私。"
        ],
        "title": "自和六绝句  其四",
        "id": "e3e400a8-e609-4b82-8454-36c67acc1e1e"
    },
    {
        "author": "李彭",
        "paragraphs": [
            "边腹从来不贮愁，归鸿目送颇悠悠。",
            "三吴何用忧狼顾，一战行看擒狗偷。"
        ],
        "title": "自和六绝句  其五",
        "id": "f25a88e9-4dc7-4e7a-8560-bbb7d7f9921d"
    },
    {
        "author": "李彭",
        "paragraphs": [
            "二季苍颜催我老，年过四十眼犹明。",
            "细字未能妨老读，每逢佳处胜専城。"
        ],
        "title": "自和六绝句  其六",
        "id": "5d673170-c668-437e-a4b1-07289094b293"
    },
    {
        "author": "李彭",
        "paragraphs": [
            "清朝画省得名郎，嚼麝高谈百和香。",
            "水镜欣传佳吏部，更须端委侍巖廊。"
        ],
        "title": "再和  其一",
        "id": "bad80eee-fa78-4f58-8742-c9ba42f4fd21"
    },
    {
        "author": "李彭",
        "paragraphs": [
            "仇池仙伯烟霄外，妙出湖州写墨裙。",
            "昼永虚斋风动壁，枝枝叶叶欲生云。"
        ],
        "title": "再和  其二",
        "id": "707a0971-2bd6-4b94-8321-73c6e187249f"
    },
    {
        "author": "李彭",
        "paragraphs": [
            "刘侯白髪续羣经，原夜怜渠不少停。",
            "赍恨沈王今已矣，那知为电复为霆。"
        ],
        "title": "再和  其三",
        "id": "89d79d92-1730-4ea9-a40e-722d08e511db"
    },
    {
        "author": "李彭",
        "paragraphs": [
            "珪璋挺特晁夫子，家法文章万代垂。",
            "却袖当年医国手，磨铅起例只营私。"
        ],
        "title": "再和  其四",
        "id": "ac743f79-06e9-453e-8567-92610cffd93e"
    },
    {
        "author": "李彭",
        "paragraphs": [
            "且复持觞歌莫愁，点衣柳絮晚悠悠。",
            "要知境静自心远，不是年衰成语偷。"
        ],
        "title": "再和  其五",
        "id": "f71477ac-6c28-49a9-bb9d-2f7ba9858145"
    },
    {
        "author": "李彭",
        "paragraphs": [
            "平生爱花被花恼，况复杂花川上明。",
            "剑外参谋诗满眼，乞灵何必锦官城。"
        ],
        "title": "再和  其六",
        "id": "c6ee15b9-b5b4-46f1-9399-562c26be8460"
    },
    {
        "author": "李彭",
        "paragraphs": [
            "杨花糁径雪缤纷，短艇横江烟草昏。",
            "小雁俱来觅春事，情知春过水南村。"
        ],
        "title": "同季敌弟过南岸野寺",
        "id": "bff7e31a-f01e-4e1e-aba2-bf06f67984e0"
    },
    {
        "author": "李彭",
        "paragraphs": [
            "衣裾兰茝有余清，风骨冰霜照眼明。",
            "欲共阿戎谈绝倒，亦憎暮雨滴堦声。"
        ],
        "title": "数日阴雨怀李生  其一",
        "id": "fa646b69-0e6e-4970-b7dc-c37240c93124"
    },
    {
        "author": "李彭",
        "paragraphs": [
            "文楸玉子知无敌，愧我元非王积薪。",
            "愿赋烟茶不堪剪，风流文物不无人。"
        ],
        "title": "数日阴雨怀李生  其二",
        "id": "2859d08b-2b56-4d71-8a5e-df4ab58b8c4f"
    },
    {
        "author": "李彭",
        "paragraphs": [
            "燕颔应须游玉关，归来绿髪看峨冠。",
            "他时烂醉红鹦鹉，更跨追风乌贺兰。"
        ],
        "title": "数日阴雨怀李生  其三",
        "id": "5a91f109-3946-4490-af6a-fae08c10bfc2"
    },
    {
        "author": "李彭",
        "paragraphs": [
            "风微雨细花梢动，日落钟鸣雀语多。",
            "未有池塘春草句，戏成户外竹枝歌。"
        ],
        "title": "戏刻真牧堂竹间",
        "id": "ac06dece-2fbf-4538-9c87-fe76308b3716"
    },
    {
        "author": "李彭",
        "paragraphs": [
            "南楼岑绝冠湖外，举扇每避元规尘。",
            "庾公楼下落帆处，掀簸定为公所嗔。"
        ],
        "title": "小憇琵琶亭呈环中养正  其一",
        "id": "cf0894f4-a655-4fcf-be71-bbc5e3a126bb"
    },
    {
        "author": "李彭",
        "paragraphs": [
            "超超迈俗郭有道，育孤事嫠如古人。",
            "莫言壁立贫至骨，鸡黍自是延嘉宾。"
        ],
        "title": "小憇琵琶亭呈环中养正  其二",
        "id": "963d0483-2e83-44f2-8216-37be77306571"
    },
    {
        "author": "李彭",
        "paragraphs": [
            "山南濩落苏季子，饮作江潮雪阵来。",
            "想到诗肠应作祟，挽回妙语如琼瑰。"
        ],
        "title": "小憇琵琶亭呈环中养正  其三",
        "id": "6ab66e92-afbe-4c3a-bfe7-47e4e86ed835"
    },
    {
        "author": "李彭",
        "paragraphs": [
            "一杯相属步兵酒，三叠共听中散琴。",
            "有慨余心成独写，雨余汀草晚来深。"
        ],
        "title": "戏呈子苍",
        "id": "19005666-e558-45d9-a139-32442043b8be"
    },
    {
        "author": "李彭",
        "paragraphs": [
            "广文官冷饭不足，行县符移秖屡催。",
            "邂逅班荆作吴语，风姿峭峭绝纤埃。"
        ],
        "title": "山郭遇郑禹功行县",
        "id": "e81246cd-1f6c-48e2-9650-85d72a8d4f08"
    },
    {
        "author": "李彭",
        "paragraphs": [
            "窈窈龙蛇穴窟宽，淮山楚水绕栏干。",
            "儋州宰木应摇落，八法犹参星斗寒。"
        ],
        "title": "清晓登无相浮屠上有东坡书",
        "id": "2b0d8d44-7e4b-487e-832d-36e714ccb706"
    },
    {
        "author": "李彭",
        "paragraphs": [
            "皎齿青娥倚柁楼，楚波微动晚风秋。",
            "不辞自去迎桃叶，两桨还须送莫愁。"
        ],
        "title": "舟中戏作俳体  其一",
        "id": "d70ee704-efca-4186-b113-6bd457c84601"
    },
    {
        "author": "李彭",
        "paragraphs": [
            "目成可意亦不浅，思是罗敷旧姓秦。",
            "莫道使君自有妇，愿为解佩汉臯人。"
        ],
        "title": "舟中戏作俳体  其二",
        "id": "64df8c7b-6f45-4d63-a95c-9e895c40aa87"
    },
    {
        "author": "李彭",
        "paragraphs": [
            "忆昨舍边松雪明，于今偃盖入青冥。",
            "何时容我携长镵，翻动龙蛇取茯苓。"
        ],
        "title": "茯苓",
        "id": "ae5b7aed-38eb-4047-8cbf-acd84ae3c96c"
    },
    {
        "author": "李彭",
        "paragraphs": [
            "笔底飓风吹海波，牓悬郁郁照巖阿。",
            "十年呵禁烦神物，奈尔焚琴煮鹤何。"
        ],
        "title": "老坡自海外归为书简寂观云卿合榜今为煞风景者毁之",
        "id": "07d25902-05cb-43f0-b947-3aa6dd799639"
    },
    {
        "author": "李彭",
        "paragraphs": [
            "虐雪饕风春事晚，轻红未放入夭桃。",
            "即看倚杖花经眼，便许堆盘黍雪毛。"
        ],
        "title": "戏书  其一",
        "id": "70b09a50-3d39-4271-bd01-86b76dce8313"
    },
    {
        "author": "李彭",
        "paragraphs": [
            "晴簷已复听提壶，浊酒聊堪释荷锄。",
            "短短长长爱园柳，三三两两数谿鱼。"
        ],
        "title": "戏书  其二",
        "id": "b324faef-6c4c-4a3b-bed8-2632d07e6506"
    },
    {
        "author": "李彭",
        "paragraphs": [
            "渫井寒泉彻底清，不容私地有蛙鸣。",
            "修除何独充庖易，要看箨龙将雨行。"
        ],
        "title": "戏书  其三",
        "id": "8f585f32-a3e1-4217-b0cd-b0e41d88253e"
    },
    {
        "author": "李彭",
        "paragraphs": [
            "止酒废诗春昼长，颇知易戒复难忘。",
            "戏于窗下还诗债，便欲花前唤索郎。"
        ],
        "title": "戏书  其四",
        "id": "8e46723f-b91a-4763-8e87-f89bda381b85"
    },
    {
        "author": "李彭",
        "paragraphs": [
            "腊前漏泄有官梅，春色悬知里许回。",
            "日涉园中聊步屧，黄菘早韭复争开。"
        ],
        "title": "次韵文潜立春三绝  其一",
        "id": "cc903aef-0d87-45ac-a236-66b97f2df7df"
    },
    {
        "author": "李彭",
        "paragraphs": [
            "后皇司春生意还，无知草木亦班班。",
            "顾怜绿髪添华髪，羞插耐寒花上幡。"
        ],
        "title": "次韵文潜立春三绝  其二",
        "id": "66df8663-b8e2-4639-a1e3-0141d0ecc2e5"
    },
    {
        "author": "李彭",
        "paragraphs": [
            "举酒徴贤且合姻，盘飧野菜鬬尝新。",
            "阳春有脚今谁是，始觉前朝贵老身。"
        ],
        "title": "次韵文潜立春三绝  其三",
        "id": "5da4c403-d9e4-4d95-80af-65a20a8d5ddc"
    },
    {
        "author": "李彭",
        "paragraphs": [
            "寻尽云山发兴多，稍知兰若在巖阿。",
            "不以姬姜弃憔悴，杖藜聊复一来过。"
        ],
        "title": "延福寺",
        "id": "9a68cf35-93e9-4523-97cc-5b923b64cf71"
    },
    {
        "author": "李彭",
        "paragraphs": [
            "疏星牢落散江东，怅望夷犹醉眼中。",
            "长年三老相欺得，故将短棹指西风。"
        ],
        "title": "齐安江头别何氏兄弟舟中得四绝句  其一",
        "id": "b40bb441-4749-4b02-bf05-26c8e0042a43"
    },
    {
        "author": "李彭",
        "paragraphs": [
            "八字山头阅世故，周郎赤壁断人肠。",
            "玉鱼金枕皆冥寞，鐡骑楼船堕渺茫。"
        ],
        "title": "齐安江头别何氏兄弟舟中得四绝句  其二",
        "id": "3b370f17-0464-42a3-a7e5-3d62e096c4d7"
    },
    {
        "author": "李彭",
        "paragraphs": [
            "乐羣野鹜巧相依，旁母凫雏肯浪飞。",
            "怪底相连若耆旧，无人花鸟自忘机。"
        ],
        "title": "齐安江头别何氏兄弟舟中得四绝句  其三",
        "id": "459ce483-5417-4ffb-9740-dc17eb3e83ec"
    },
    {
        "author": "李彭",
        "paragraphs": [
            "巖巖五老古须眉，似对幽人歌采薇。",
            "汉事烦公即调护，蒲轮飞诏盍来归。"
        ],
        "title": "齐安江头别何氏兄弟舟中得四绝句  其四",
        "id": "b36b04d7-53c0-41e5-8ef2-9a4fa4c636e5"
    },
    {
        "author": "李彭",
        "paragraphs": [
            "风催万壑雨归去，云闭连峰不放晴。",
            "门外从教春水阔，杖藜准拟听江声。"
        ],
        "title": "留别小庆",
        "id": "8628a4f1-ec61-4b21-8d9a-8fb23447ab05"
    },
    {
        "author": "李彭",
        "paragraphs": [
            "过尽柳花无复绵，几畦麦浪涨晴川。",
            "幽禽唤起醉乡梦，疑在故园茅屋边。"
        ],
        "title": "二绝  其一",
        "id": "1fbfebda-69e9-4827-bf54-4270459913c1"
    },
    {
        "author": "李彭",
        "paragraphs": [
            "生绡他日写荒寒，咫尺浑如万里宽。",
            "我据笋舆烟雾里，有人应作画图看。"
        ],
        "title": "二绝  其二",
        "id": "cd9d64ec-83a2-496b-9ad1-e3f3e0c0b888"
    },
    {
        "author": "李彭",
        "paragraphs": [
            "颇欲持觞为上顿，直疑买醪成大偷。",
            "盎中曲蘖可肥遯，不比终南猿鸟愁。"
        ],
        "title": "对酒二首  其一",
        "id": "ff5c2d6c-251e-452b-9aee-ae251ed1ddff"
    },
    {
        "author": "李彭",
        "paragraphs": [
            "雄猜刻薄王处中，不饮思欲诛蛾眉。",
            "何如一醉睨万物，小黠向来成大痴。"
        ],
        "title": "对酒二首  其二",
        "id": "29d69da6-1590-4024-b01a-a72efe2407db"
    },
    {
        "author": "李彭",
        "paragraphs": [
            "随州句法自无敌，写作无声绝妙词。",
            "谁料长城千载下，秦郎复出用偏师。"
        ],
        "title": "梦秦处度持生绢画山水图来语予此画刘随州诗也君为我作诗书其上梦中赋此诗",
        "id": "4bf9729c-0ece-48e0-b8e2-5e50f556ed31"
    },
    {
        "author": "李彭",
        "paragraphs": [
            "天长候雁作行远，沙晚浴凫相对眠。",
            "松醪朝醉复暮醉，江月下弦仍上弦。"
        ],
        "title": "岁晚四首  其一",
        "id": "e3405d0b-da9d-4263-8167-bc4f51b02318"
    },
    {
        "author": "李彭",
        "paragraphs": [
            "汪侯胸次阔潇湘，秀润清时符宝郎。",
            "谢宇窗间仍发兴，敬亭山下屡成章。"
        ],
        "title": "岁晚四首  其二",
        "id": "b63a776f-f390-47af-b6b5-5c022d1b03f2"
    },
    {
        "author": "李彭",
        "paragraphs": [
            "苦忆中州向子期，微官镌尽赋新诗。",
            "清班未许联天仗，直指聊看著绣衣。"
        ],
        "title": "岁晚四首  其三",
        "id": "8ec2957b-126d-4a85-ba5b-e04cd1da9328"
    },
    {
        "author": "李彭",
        "paragraphs": [
            "眼看杨柳涨春风，忽复山明雪映松。",
            "但把一尊扶醉病，何须三揖送文穷。"
        ],
        "title": "岁晚四首  其四",
        "id": "5860e997-aabb-40a0-b623-48ffb1e2f55f"
    },
    {
        "author": "李彭",
        "paragraphs": [
            "不到青园三月余，行间茂密见新蔬。",
            "最怜鼠迹生尘案，复有潜筠穿我庐。"
        ],
        "title": "茅堂清坐有怀元亮",
        "id": "54d820b9-ec67-4bb6-a3fc-a2df5ee35089"
    },
    {
        "author": "李彭",
        "paragraphs": [
            "雪堂杨柳三五株，堂里先生万世无。",
            "伐树何人成粪土，如闻筑屋复栖乌。"
        ],
        "title": "有怀雪堂旧游  其一",
        "id": "1512483f-3bb5-4ef1-a102-db03c097752f"
    },
    {
        "author": "李彭",
        "paragraphs": [
            "柱史秦郎无检幅，笔端真有大夫辞。",
            "追怀耆旧谁能继，况复赏音黄绢碑。"
        ],
        "title": "有怀雪堂旧游  其二",
        "id": "05d17d69-2eb3-4ac8-bb48-1391594f95cf"
    },
    {
        "author": "李彭",
        "paragraphs": [
            "张侯赡蔚气如虹，字字追还西汉风。",
            "歆向俱为泉下士，辞林正派绝流通。"
        ],
        "title": "有怀雪堂旧游  其三",
        "id": "50c093dd-08dd-4ad7-a743-539009f6445e"
    },
    {
        "author": "李彭",
        "paragraphs": [
            "陈子真成病乘黄，圜丘一仆殆堪伤。",
            "苦吟幽语多奇涩，未免人讥急就章。"
        ],
        "title": "有怀雪堂旧游  其四",
        "id": "d3dc3438-a0a6-43c4-8d12-05b12159a540"
    },
    {
        "author": "李彭",
        "paragraphs": [
            "柯陂潘子骨已冷，文采风流付陆云。",
            "不见十年应好在，酒浇边腹贮皇坟。"
        ],
        "title": "有怀雪堂旧游  其五",
        "id": "bfd0619b-d5bd-44fd-b14c-73a33b651a29"
    },
    {
        "author": "李彭",
        "paragraphs": [
            "珍重何家大小山，高文丽赋敌扬班。",
            "书来慰藉江头别，想见园林人外闲。"
        ],
        "title": "有怀雪堂旧游  其六",
        "id": "5042e6d5-4647-4213-9cae-f83676c173dc"
    },
    {
        "author": "李彭",
        "paragraphs": [
            "小泊曲池桑柘阴，远墙岑寂伴高吟。",
            "孤云两角真在梦，一抹寒林古木深。"
        ],
        "title": "离曲池憇巾口  其一",
        "id": "5bf8ced5-6654-458e-aa9e-322e730b7923"
    },
    {
        "author": "李彭",
        "paragraphs": [
            "野僧亦复稻畦衣，两两三三巾口归。",
            "拂拭涪翁刑部句，晚风吹泪对斜晖。"
        ],
        "title": "离曲池憇巾口  其二",
        "id": "b74e12cd-ca5b-4e00-ae27-d853bdc865da"
    },
    {
        "author": "李彭",
        "paragraphs": [
            "物色真成行画图，十年对面不供书。",
            "才悭更著李商隐，无复重讥獭祭鱼。"
        ],
        "title": "离曲池憇巾口  其三",
        "id": "19478a12-2637-4c11-8c70-83fd107a3751"
    },
    {
        "author": "李彭",
        "paragraphs": [
            "爱君浑似金华客，谓我犹堪供奉班。",
            "萧寺愚溪两冥寞，一尊聊复对西山。"
        ],
        "title": "林占处士和靖先生之孙也与予厚善今死矣作雨绝句吊之  其一",
        "id": "cfcb9d29-bbfa-4d52-ab49-a1066bcd9e72"
    },
    {
        "author": "李彭",
        "paragraphs": [
            "危脆芭蕉何足道，姓名今不减西湖。",
            "茂陵遗藳他年在，宁有书言封禅无。"
        ],
        "tags": [
            "西湖"
        ],
        "title": "林占处士和靖先生之孙也与予厚善今死矣作雨绝句吊之  其二",
        "id": "cbcfff9a-7025-48ff-81cc-6a770529db10"
    },
    {
        "author": "李彭",
        "paragraphs": [
            "去日么荷拳未舒，水花高盖已扶疏。",
            "大医法窟应寻遍，有底能忘一纸书。"
        ],
        "title": "久不得六弟消息二绝  其一",
        "id": "1641d9aa-1025-4ac6-bd11-df7165867fea"
    },
    {
        "author": "李彭",
        "paragraphs": [
            "平生大敌刘文叔，每发一兵鬓为苍。",
            "不得淮南近消息，萧然添我鬓毛霜。"
        ],
        "title": "久不得六弟消息二绝  其二",
        "id": "3d3a5997-b085-4e82-950a-f048a2c7967b"
    },
    {
        "author": "李彭",
        "paragraphs": [
            "茗椀薰炉久不来，晓猿夜鹤总相猜。",
            "故将野老扶衰杖，踏破山家称意苔。"
        ],
        "title": "游云居寺三绝  其一",
        "id": "0ca041fe-123a-4a7c-92d0-f39166ee9e76"
    },
    {
        "author": "李彭",
        "paragraphs": [
            "去年重失洪崖约，今日又寒徐稚盟。",
            "胜日幽期无恶客，寻僧银色界中行。"
        ],
        "title": "游云居寺三绝  其二",
        "id": "0cbca192-4656-4558-bcc2-b6ffa3015a27"
    },
    {
        "author": "李彭",
        "paragraphs": [
            "燕坐身游水晶城，梦回心净玉壶冰。",
            "更听夜雨簷花落，却是细泉幽窦倾。"
        ],
        "title": "游云居寺三绝  其三",
        "id": "9f796a5d-e140-4502-90cb-6a3151431b8d"
    },
    {
        "author": "李彭",
        "paragraphs": [
            "臞儒他日倦龟壳，蛤蜊自可破愁颜。",
            "不似二螯风韵好，那堪把酒对西山。"
        ],
        "title": "代二螯解嘲",
        "id": "296c7eca-83b4-483d-b322-7266d5d03616"
    },
    {
        "author": "李彭",
        "paragraphs": [
            "平生痴绝百无忧，党友相嘲顾虎头。",
            "痴黠胸中各相半，要之与我不同流。"
        ],
        "title": "解嘲  其一",
        "id": "f3d21d48-47f4-42ef-aca8-6e7c70e82a92"
    },
    {
        "author": "李彭",
        "paragraphs": [
            "丘林久矣自耘锄，罕识心劳瓜芋区。",
            "不复论文传幼妇，安能索笔著潜夫。"
        ],
        "title": "解嘲  其二",
        "id": "f96ca95d-524c-4bbc-981e-73eeec6a130b"
    },
    {
        "author": "李彭",
        "paragraphs": [
            "书签无复梁萧统，像设空余谭紫霄。",
            "驯鹿将麑眠药圃，归云带雨度山椒。"
        ],
        "title": "西隐观",
        "id": "bb26c939-7351-434e-9d02-133994d5a3f4"
    },
    {
        "author": "李彭",
        "paragraphs": [
            "春在江村桑柘中，多情十日雨兼风。",
            "杜鹃北向劝归去，我为故人聊复东。"
        ],
        "title": "离豫章进贤道中",
        "id": "c91babca-6d3a-4c89-89e3-dc2e5b48142b"
    },
    {
        "author": "李彭",
        "paragraphs": [
            "袅袅秋风生桂枝，小山巖壑石逶迤。",
            "王孙归去岁将晏，莫学臞儒炊扊扅。"
        ],
        "title": "招隐亭",
        "id": "5c0e1a3f-c5eb-4cd3-9c1d-83acb817abf8"
    },
    {
        "author": "李彭",
        "paragraphs": [
            "邻鸡午唱静中譁，挟雨苍苔傲落花。",
            "已觉星星鬓边出，真成一倍惜年华。"
        ],
        "title": "邻鸡",
        "id": "17268ecc-896a-40b3-890e-3b7d7d059e38"
    },
    {
        "author": "李彭",
        "paragraphs": [
            "不觉庞公隐鹿门，逢场作戏任吾真。",
            "风烟久著双蓬鬓，脱帽公应恕醉人。"
        ],
        "title": "醉中戏次师言韵兼简少逸  其一",
        "id": "795691f1-6ca6-4cf4-a0d8-bafc4f2c6d41"
    },
    {
        "author": "李彭",
        "paragraphs": [
            "笔下疾雷惊四邻，勒兵小试颂声新。",
            "司空城旦余波尔，六籍纷纶井大春。"
        ],
        "title": "醉中戏次师言韵兼简少逸  其二",
        "id": "aa89544d-f9fe-484d-9926-f0abe1f7e6f1"
    },
    {
        "author": "李彭",
        "paragraphs": [
            "往日风流京兆眉，却穿习薄败荷衣。",
            "新诗浑作莺花语，只欠天街便面归。"
        ],
        "title": "醉中戏次师言韵兼简少逸  其三",
        "id": "4293ad3a-53f7-41be-8cd8-43786b254189"
    },
    {
        "author": "李彭",
        "paragraphs": [
            "愧乏金椎控颐手，偷儿何苦向人来。",
            "囊空四壁亦云静，祇有丹铅勘玉杯。"
        ],
        "title": "醉中戏次师言韵兼简少逸  其四",
        "id": "91fb1e12-71c7-46de-9a5c-2ac550272194"
    },
    {
        "author": "李彭",
        "paragraphs": [
            "阿连冲晓绝江濆，惊起江汀鸥鹭羣。",
            "不为营巢祇觅句，真成拄颊玩幽云。"
        ],
        "title": "次韵九弟过炭妇兼怀微公之句  其一",
        "id": "d52e21b0-c010-4798-99cf-5bbfad8dd259"
    },
    {
        "author": "李彭",
        "paragraphs": [
            "头陀云外见遥岑，争似欧峰云物深。",
            "想见伊蒲欲为供，波生茗盌憩墙阴。"
        ],
        "title": "次韵九弟过炭妇兼怀微公之句  其二",
        "id": "64a7b740-4665-40bb-8ca2-a14a71c1e244"
    },
    {
        "author": "李彭",
        "paragraphs": [
            "万事向来元不理，非关轩傲故相违。",
            "幽园把菊初无恙，未叹将芜胡不归。"
        ],
        "title": "次韵九弟幽园即事  其一",
        "id": "c8ec24a6-4e9e-4f32-a87b-d1036806e777"
    },
    {
        "author": "李彭",
        "paragraphs": [
            "孰知卜筑野人居，饱听邻钟与粥鱼。",
            "便觉悠悠云入座，只无㶁㶁水鸣除。"
        ],
        "title": "次韵九弟幽园即事  其二",
        "id": "5fa73ba8-812f-4aaf-82f2-65c6cef56021"
    },
    {
        "author": "李彭",
        "paragraphs": [
            "山南山北似壶天，雨宿风餐近日边。",
            "噭噭猿啼石门路，此身浑是谢临川。"
        ],
        "title": "次韵正平见赠道予游山北胜处  其一",
        "id": "db837e4a-9b91-4062-ad9f-3050d8684f29"
    },
    {
        "author": "李彭",
        "paragraphs": [
            "佳句全胜顾虎头，千巖万壑斩新秋。",
            "归来把玩无穷意，始信遥天寄客愁。"
        ],
        "title": "次韵正平见赠道予游山北胜处  其二",
        "id": "96145b6d-4468-41cc-a5c7-a9a70da063af"
    },
    {
        "author": "李彭",
        "paragraphs": [
            "远韵会须真迈往，高怀那用太分明。",
            "病夫阅世盖多矣，说病由来非妄情。"
        ],
        "title": "次韵九弟五绝句  其一",
        "id": "921793c3-e578-478e-b5fa-29c492878f55"
    },
    {
        "author": "李彭",
        "paragraphs": [
            "草际窗间蟋蟀鸣，愁来无路敌方城。",
            "却怜郢客悲秋赋，强使微云滓太清。"
        ],
        "title": "次韵九弟五绝句  其二",
        "id": "6a6aa69b-1223-443f-8b3d-757800258877"
    },
    {
        "author": "李彭",
        "paragraphs": [
            "谷水为帘映暮山，珂珠贝玉妥天关。",
            "传闻小陆同支遁，游戏苍崖钜壑间。"
        ],
        "title": "次韵九弟五绝句  其三",
        "id": "6aafdaed-9783-4e0c-bcb8-91a2efc09e0f"
    },
    {
        "author": "李彭",
        "paragraphs": [
            "沙鸥日日满苹汀，白髪忘机不复惊。",
            "何处暮帆来浦口，背人飞带唤雏声。"
        ],
        "title": "次韵九弟五绝句  其四",
        "id": "6bf3cc32-05ab-4a73-a6c6-ecaaddd920e8"
    },
    {
        "author": "李彭",
        "paragraphs": [
            "橘花漠漠玉花深，屡起微霜落瓜心。",
            "喜有青黄著篱落，千头未羡满寒林。"
        ],
        "title": "次韵九弟五绝句  其五",
        "id": "de8be56f-9c85-464a-9acd-51a30b11f3a7"
    },
    {
        "author": "李彭",
        "paragraphs": [
            "过家上冢非无子，宿草孤坟独可悲。",
            "赖有立朝庄语在，不劳谀墓作铭诗。"
        ],
        "title": "哭尚书墓  其一",
        "id": "dd12e21c-2b87-462f-97fe-bb5d266ccff1"
    },
    {
        "author": "李彭",
        "paragraphs": [
            "种竹当年语尚新，藏山万卷总成尘。",
            "牙签知落谁家去，往事凄凉欲损神。"
        ],
        "title": "哭尚书墓  其二",
        "id": "ecb74129-9db5-4895-aad1-dac7d673150c"
    },
    {
        "author": "李彭",
        "paragraphs": [
            "鸡林磨衲度帻沟，海外风烟在上头。",
            "箴孔线蹊谁善幻，千巖万壑斩新秋。"
        ],
        "title": "游云居四首  其一",
        "id": "966a41a1-9357-472f-aac2-ba63470b2a54"
    },
    {
        "author": "李彭",
        "paragraphs": [
            "悬崖怒瀑落龙湫，恰似王师破蔡州。",
            "续蔓沈竿空莫测，石鱼酒舫未应求。"
        ],
        "title": "游云居四首  其二",
        "id": "16840ffb-c113-4a19-8254-0a95777412c5"
    },
    {
        "author": "李彭",
        "paragraphs": [
            "坏衲槃跚玉涧翁，负霜秃鬓颊暾红。",
            "时时口占东坡语，顿觉曹刘力未工。"
        ],
        "title": "游云居四首  其三",
        "id": "1c5f7453-40c1-40b5-8119-b4a980513317"
    },
    {
        "author": "李彭",
        "paragraphs": [
            "冉冉山云低度墙，涓涓流水响长廊。",
            "不缘抱病关鬲冷，早赋式微缘底忙。"
        ],
        "title": "游云居四首  其四",
        "id": "3f5b18bb-e24d-4726-8914-1a561ee95bb4"
    },
    {
        "author": "李彭",
        "paragraphs": [
            "杖藜徐步倚柴扉，园柳青青马尾垂。",
            "日暖游丝萦落絮，黄鹂衔得上高枝。"
        ],
        "title": "寄郑禹功魏虞卿  其一",
        "id": "7aeb8d8c-7ce0-414a-b0eb-9fa2f7376817"
    },
    {
        "author": "李彭",
        "paragraphs": [
            "众草风来俱掩冉，惊红骇绿鬬年芳。",
            "崇兰秀发北窗下，燕坐时闻自在香。"
        ],
        "title": "寄郑禹功魏虞卿  其二",
        "id": "4830510b-84e5-42de-81b8-29a80770051c"
    },
    {
        "author": "李彭",
        "paragraphs": [
            "苦忆苕溪郑广文，足惊豪翰独超羣。",
            "山南饱看懒行县，笑杀无心出岫云。"
        ],
        "title": "寄郑禹功魏虞卿  其三",
        "id": "d03e7701-e471-47b7-b0e0-1401beada589"
    },
    {
        "author": "李彭",
        "paragraphs": [
            "虞卿再见封万户，三语掾曹驹伏辕。",
            "北海会须加慰荐，横空一鹗看腾骞。"
        ],
        "title": "寄郑禹功魏虞卿  其四",
        "id": "a3d9a378-85d6-4480-9dc1-181db89b1c7b"
    },
    {
        "author": "李彭",
        "paragraphs": [
            "宝犀新胯面巖冷，碾出壑源春雪花。",
            "何用纤纤捧渠椀，绝胜片片勺流霞。"
        ],
        "title": "萧子植寄建茗石铫石脂潘衡墨且求近日诗作四绝句  其一",
        "id": "6d2d3569-9350-4168-8315-a705dd988f8e"
    },
    {
        "author": "李彭",
        "paragraphs": [
            "良工刻削类方城，煮茗细看秋浪惊。",
            "未许儿曹轻度量，岂容奴辈笑彭亨。"
        ],
        "title": "萧子植寄建茗石铫石脂潘衡墨且求近日诗作四绝句  其二",
        "id": "3ee5c1ce-7ae0-4054-ae72-90ed06498f7d"
    },
    {
        "author": "李彭",
        "paragraphs": [
            "苍崖绝壁长琼腴，灵府烦蒸藉扫除。",
            "老楮羣鸡甘下筯，乖龙左耳避珍蔬。"
        ],
        "title": "萧子植寄建茗石铫石脂潘衡墨且求近日诗作四绝句  其三",
        "id": "5f80819c-2d99-4166-9e72-4be3a186dd8c"
    },
    {
        "author": "李彭",
        "paragraphs": [
            "远灶积烟烟更多，绝人妙手不同科。",
            "萧郎饷我客卿辈，远愧山阴书换鹅。"
        ],
        "title": "萧子植寄建茗石铫石脂潘衡墨且求近日诗作四绝句  其四",
        "id": "b45fb9d5-4601-4764-a390-4d39a83cc851"
    },
    {
        "author": "李彭",
        "paragraphs": [
            "晏如雅赡志沈郁，诗语松风万壑哀。",
            "皮里阳秋能刺举，眼边青白兔嫌猜。"
        ],
        "title": "寄临川诸旧兼悲二谢  其一",
        "id": "2d52a041-16fe-4e86-9ce0-eac806f5153e"
    },
    {
        "author": "李彭",
        "paragraphs": [
            "董侯本是古沈冥，风味澹然云水深。",
            "见说修门和气满，何用涉江歌采菱。"
        ],
        "title": "寄临川诸旧兼悲二谢  其二",
        "id": "1bdcdc64-b98c-46db-b164-ce63012702c3"
    },
    {
        "author": "李彭",
        "paragraphs": [
            "何侯嗜学黄鹄举，谢客哦诗丹凤鸣。",
            "急雪异时登拟岘，放歌何日酌宣城。"
        ],
        "title": "寄临川诸旧兼悲二谢  其三",
        "id": "d58791ba-75c4-4840-a9ca-9ae85ef194b5"
    },
    {
        "author": "李彭",
        "paragraphs": [
            "半岳摧峰怜二谢，孤坟宿草已蒙茸。",
            "自叹蔡邕今老矣，铭言独不愧林宗。"
        ],
        "title": "寄临川诸旧兼悲二谢  其四",
        "id": "b97da735-1d99-43c4-9215-388fa04f6f68"
    },
    {
        "author": "李彭",
        "paragraphs": [
            "病语无心复惜秦，护持白业五台宾。",
            "往时赤壁好风月，俱助两郎诗句新。"
        ],
        "title": "寄何氏兄弟  其一",
        "id": "3a04a7cb-115c-41cd-95fa-884e20a30969"
    },
    {
        "author": "李彭",
        "paragraphs": [
            "青州从事懒行县，白水真人不造门。",
            "时作药山遮眼计，寻僧煮茗过祇园。"
        ],
        "title": "寄何氏兄弟  其二",
        "id": "bb691c92-9505-461d-ab89-93b72406f4fa"
    },
    {
        "author": "李彭",
        "paragraphs": [
            "平生贺监毛髪古，风流歗咏付衔杯。",
            "赖尔云孙亦不恶，山阴气味唤仍回。"
        ],
        "title": "次韵山谷寄贺铸  其一",
        "id": "d0b7c97a-48ac-43ee-9e7e-268184a58f23"
    },
    {
        "author": "李彭",
        "paragraphs": [
            "淮海维扬万人杰，松吟宰上不能杯。",
            "虽无横州过秦论，犹有清歌慰九回。"
        ],
        "title": "次韵山谷寄贺铸  其二",
        "id": "5968ae15-7357-4aab-a883-49a99010a799"
    },
    {
        "author": "李彭",
        "paragraphs": [
            "谿山轩豁逐时新，草树欣欣雨后春。",
            "弄水看山添野兴，可怜鱼鸟自相亲。"
        ],
        "tags": [
            "庐山"
        ],
        "title": "客庐山道中寄中上座  其一",
        "id": "a302a0e8-e485-4808-9708-3d0da3febd02"
    },
    {
        "author": "李彭",
        "paragraphs": [
            "著行官柳拂人低，勾引风光挽客衣。",
            "正是斜川春事起，翻思戴月荷耡归。"
        ],
        "tags": [
            "庐山"
        ],
        "title": "客庐山道中寄中上座  其二",
        "id": "0939b6ce-23f6-41fe-b934-c9452a0496ba"
    },
    {
        "author": "李彭",
        "paragraphs": [
            "紫霄独立冠遥岑，静爱云无出岫心。",
            "见说危梁耿大壑，欲招惠远与同寻。"
        ],
        "tags": [
            "庐山"
        ],
        "title": "客庐山道中寄中上座  其三",
        "id": "2ac422ff-b011-4412-a2be-9a7526e7c910"
    },
    {
        "author": "李彭",
        "paragraphs": [
            "心正能令笔不欹，银钩犹冠古今奇。",
            "凛然一代英灵气，犹似当年骂贼时。"
        ],
        "title": "颜鲁公祠",
        "id": "aed13fc5-ce5b-466e-9476-8d253c330d2d"
    },
    {
        "author": "李彭",
        "paragraphs": [
            "蛮花簟冷春气分，午醉醒寻野寺门。",
            "黄落远林供倚杖，却疑残照是朝暾。"
        ],
        "title": "邻寺遣兴三绝句  其一",
        "id": "1997e9b5-79f1-4104-8b3a-fa95dc4001fa"
    },
    {
        "author": "李彭",
        "paragraphs": [
            "映堦駮藓漫层层，古柏连蜷上老藤。",
            "梵鼓粥鱼今落莫，半归官焙半残僧。"
        ],
        "title": "邻寺遣兴三绝句  其二",
        "id": "52c2d11b-5f94-4a35-ab39-44dc765c3ff7"
    },
    {
        "author": "李彭",
        "paragraphs": [
            "修源一带碧湾环，上有江西淡竚山。",
            "便觉心尘双寂寞，不愁骑省鬓毛斑。"
        ],
        "title": "邻寺遣兴三绝句  其三",
        "id": "23775e49-2509-4d6d-a942-7bc3d03d96d1"
    },
    {
        "author": "李彭",
        "paragraphs": [
            "国士无双有山谷，斗南独步忆秦郎。",
            "鹦鹉洲前多胜日，古藤阴下夜何长。"
        ],
        "title": "遣兴兼寄豫章二弟  其一",
        "id": "831b8359-3e94-4d9d-b955-e670b815a3e9"
    },
    {
        "author": "李彭",
        "paragraphs": [
            "独持杯杓酹先酒，遗我此物忘百忧。",
            "乞灵鲍谢共倾倒，况复隔窗悬玉钩。"
        ],
        "title": "遣兴兼寄豫章二弟  其二",
        "id": "1684cacd-7edd-4afc-9fb7-b943a406e6bf"
    },
    {
        "author": "李彭",
        "paragraphs": [
            "龙沙季子在原乐，不肯附书黄耳来。",
            "滕王阁上觅佳句，鐡柱观头行几回。"
        ],
        "tags": [
            "滕王阁"
        ],
        "title": "遣兴兼寄豫章二弟  其三",
        "id": "44048fc3-470d-4bc4-8079-803564864567"
    },
    {
        "author": "李彭",
        "paragraphs": [
            "倦听戍鼓击铜龙，卧待当轩叶底风。",
            "暝鸟忽穿明月去，直疑便面写归鸿。"
        ],
        "title": "即事  其一",
        "id": "89edd725-9537-44d6-8ff9-7ace508809aa"
    },
    {
        "author": "李彭",
        "paragraphs": [
            "左界明河夜未央，轻风洒面作微凉。",
            "藏舟枉渚者谁子，欸乃歌声短复长。"
        ],
        "title": "即事  其二",
        "id": "21fa8c2e-aeeb-46d9-b3dd-b376b227a1f5"
    },
    {
        "author": "李彭",
        "paragraphs": [
            "纷纷著作能上马，衮衮紫微俱斵窗。",
            "韩侯遽绾铜章去，岂坐双流带二江。"
        ],
        "title": "即事  其三",
        "id": "0abc7bf1-bfc2-462f-9b3e-444a1135d49b"
    },
    {
        "author": "李彭",
        "paragraphs": [
            "我觏之子秉周礼，要使诸儒识汉仪。",
            "侧席求贤天子圣，未容泽畔吊湘累。"
        ],
        "title": "即事  其四",
        "id": "687c2f5d-9302-49e3-a316-e2d5217e2039"
    },
    {
        "author": "李彭",
        "paragraphs": [
            "眼看花雾共衣霏，已有羣莺窗上飞。",
            "心事但随春事尽，钟声更伴鸟声微。"
        ],
        "title": "即事  其五",
        "id": "d0600d81-c7b8-44d5-944a-51c27ab1e2c7"
    },
    {
        "author": "李彭",
        "paragraphs": [
            "酴醿夺目表春余，闲雅雍容亦甚都。",
            "睥睨园林众芳歇，持觞耐久作欢娱。"
        ],
        "title": "醉书  其一",
        "id": "25107c3f-3bd0-4c60-8898-dfcfc97c4f0b"
    },
    {
        "author": "李彭",
        "paragraphs": [
            "稚子满林春笋生，残花老境尚多情。",
            "潇洒封侯真有自，奇姿未让惑阳城。"
        ],
        "title": "醉书  其二",
        "id": "31c208ae-3617-49c5-bcb1-d11b6ec1be24"
    },
    {
        "author": "李彭",
        "paragraphs": [
            "湛湛胸中万顷陂，翻疑浅器是牛医。",
            "从来未许愁知处，顾肯因愁移面皮。"
        ],
        "title": "醉书  其三",
        "id": "872951de-81c5-4fe5-a4ce-60755fff2b60"
    },
    {
        "author": "李彭",
        "paragraphs": [
            "密掩柴门断还往，道人履迹破苍苔。",
            "青灯相对语离夜，况复打窗风雨来。"
        ],
        "title": "送淳轼二上座  其一",
        "id": "18e7eeee-761d-4a8b-bd16-71ad126a3dda"
    },
    {
        "author": "李彭",
        "paragraphs": [
            "上人定自有佳处，眉宇翠气连湖山。",
            "烟边候雁著行急，力挽不留相与还。"
        ],
        "title": "送淳轼二上座  其二",
        "id": "8aaa6806-4a4b-4c1a-a908-09314590eb5a"
    },
    {
        "author": "李彭",
        "paragraphs": [
            "真牧堂前花草新，舍南移就一番春。",
            "非关瘠鲁欲肥杞，直恐强齐将弱秦。"
        ],
        "title": "漫兴  其一",
        "id": "8622322a-aed9-4dee-96cc-5b644de5c9a2"
    },
    {
        "author": "李彭",
        "paragraphs": [
            "梅花冷蘂发疏枝，云断天南放日晖。",
            "乱折寒柯有双鹊，衔将缀作百家衣。"
        ],
        "title": "漫兴  其二",
        "id": "c335fc30-d991-4cee-bf6b-12eae66cc0c4"
    },
    {
        "author": "李彭",
        "paragraphs": [
            "五千余卷在高台，内史翻时腊屐来。",
            "梦断池塘人不见，年年春草绿成堆。"
        ],
        "title": "翻经台",
        "id": "b5d1a8a6-2d58-4938-8aa9-259756c329bd"
    },
    {
        "author": "李彭",
        "paragraphs": [
            "妙手春工如画史，鹅溪百幅挂城隅。",
            "却将李成骤雨笔，掩映边鸾花鸟图。"
        ],
        "title": "幽园风雨",
        "id": "59d789b0-5452-4161-b2b5-04abe20c175f"
    },
    {
        "author": "李彭",
        "paragraphs": [
            "鸟声催得青春老，花气浑忘白髪新。",
            "谁复能寻三径友，信知真是五台宾。"
        ],
        "title": "竹间两绝句  其一",
        "id": "e4f32f35-8f8a-48db-9749-6af6ccbfe40c"
    },
    {
        "author": "李彭",
        "paragraphs": [
            "何许晚钟烟雨余，花间蛱蝶舞蘧蘧。",
            "莫将绝壑潄流齿，戏诵文园封禅书。"
        ],
        "title": "竹间两绝句  其二",
        "id": "20710d7c-299b-4a3d-a161-36045a00d601"
    },
    {
        "author": "李彭",
        "paragraphs": [
            "江都著足写余酣，颇怪朝晖变夕岚。",
            "我与诸峰俱是画，解随归鸟过山南。"
        ],
        "title": "自西林投宿归宗",
        "id": "5b821db5-7172-4076-83ad-ac0bb6651537"
    },
    {
        "author": "李彭",
        "paragraphs": [
            "四松在涧壑，岁晚乃更奇。",
            "萧然如黄绮，傲岸不可追。",
            "谁将谈天口，掉舌聊见移。",
            "由来拂东绢，写此霜雪姿。",
            "便有松上雨，催我窗间诗。",
            "翻思斸青冥，采药堪扶衰。",
            "当年丹青手，开辟造化随。",
            "既有圯下约，子行何后期。"
        ],
        "title": "魏炼师四松画轴",
        "id": "e1163dfa-3d73-4fb7-9556-0fec7e662d2d"
    },
    {
        "author": "李彭",
        "paragraphs": [
            "曩时徐骑省，篆古逼秦相。",
            "后来得仍孙，毫端溟渤壮。",
            "能回顿挫姿，丹青生意匠。",
            "余酣写便面，万里烟莽苍。",
            "何许捕鱼郎，落日荡双桨。",
            "无劳翦吴淞，安用买叠嶂。",
            "真欲老是间，尘境孰非妄。",
            "怜君俱入妙，简远复清旷。",
            "定为造物嗔，觅句聊分谤。"
        ],
        "title": "徐叔明校书篆笔奇古复善丹青为予作汉江暮霭扇材极妙力求鄙句作此以赠",
        "id": "fb73da65-4b46-4c0c-ae74-55dad4e49788"
    },
    {
        "author": "李彭",
        "paragraphs": [
            "少年结客长安城，妄喜纵酒同章程。",
            "支离老去一茅屋，枕书卧闻长短更。",
            "友生相望止百里，寒夜寥閴无微声。",
            "梦中乘兴輙见戴，剡溪聊尔扁舟行。",
            "觉来蘧蘧一榻上，不用僮仆争驩迎。",
            "吹灯弄笔欲书寄，窗前白月方亭亭。"
        ],
        "title": "梦访友生",
        "id": "2ff59358-74d5-4e10-b134-c99cf6fbc040"
    },
    {
        "author": "李彭",
        "paragraphs": [
            "开元御极垂衣裳，登三咸五凌羲皇。",
            "白环重译银瓮出，卜夜遨游离未央。",
            "香车鬬风秦与虢，罗帕覆鞍真乘黄。",
            "赭袍错落缀北斗，步辇优游含缕觞。",
            "寜王玉笛上霄汉，御路花光争月光。",
            "汝阳羯鼓绢帽稳，打彻参旌低建章。",
            "太真霑醉玉欹侧，力士传呼声渺茫。",
            "翠钗挂冠红粉粧，金貂贳酒白面郎。",
            "君臣玩狎乐莫比，清禁喜闻宫漏长。",
            "若令姚宋坐庙堂，袖中谏疏神扬扬。",
            "万里桥边行幸处，后世龟鉴怀苞桑。"
        ],
        "title": "唐明皇夜游图",
        "id": "fe96c319-f4c3-4540-a6dd-4a2a3c8f1c9f"
    },
    {
        "author": "李彭",
        "paragraphs": [
            "江风飕飗江水寒，芦洲雁下生微澜。",
            "渔翁夫妇不能语，津吏醉倒船著滩。",
            "其旁病夫坐箕踞，持竿万事那复顾。",
            "悬知宁断娇儿乳，不及冥鸿及飞鹭。"
        ],
        "title": "题驹父家江干秋老图",
        "id": "2613da09-8051-4767-8bf1-d46abf314d9b"
    },
    {
        "author": "李彭",
        "paragraphs": [
            "斜阳尽处荡轻烟，辇路东西入管絃。",
            "五夜好春随步暖，一年明月打头圎。",
            "香尘掠粉翻罗带，密炬笼绡鬬玉钿。",
            "人影渐稀花露冷，蹋歌吹度晓云边。"
        ],
        "title": "都城元夜",
        "id": "26b65eee-c351-4de1-84d4-e84a7cd2d4f9"
    },
    {
        "author": "李彭",
        "paragraphs": [
            "去岁湖湘赋凛秋，闻君江国大刀头。",
            "百年会面知几遇，十事欲言还九休。",
            "照眼遥岑落怀袖，过眉拄杖立汀洲。",
            "莫言青山淡吾虑，谁料却能生许愁。"
        ],
        "title": "望西山怀驹父",
        "id": "6c8d1cf6-7a86-4d7b-909a-f72777a05f46"
    },
    {
        "author": "李彭",
        "paragraphs": [
            "驱车背郊园，殊乡复异县。",
            "春色满上都，杂遝眩闻见。",
            "危楼日辉辉，绛阙云练练。",
            "那思赴修畛，岂复忆遥甸。",
            "佳人戛鸣瑟，开怀具芳宴。",
            "但愿酒如渑，讵计花如霰。",
            "缅怀弃繻志，彬蔚期豹变。"
        ],
        "title": "次韵谢朓登三山还望京邑寄六弟",
        "id": "0d681b0e-1b13-49cb-ab50-c5d55df37eb7"
    },
    {
        "author": "李彭",
        "paragraphs": [
            "溪友提携紫蟹肥，形模郭索就羁縻。",
            "抱黄斫雪老饕事，看碧成朱露醉时。",
            "大嚼故知羞海镜，嗜甘易误食蟛蜞。",
            "欲将磊落轻周雅，委顿深怜蔡克儿。"
        ],
        "title": "食蟹",
        "id": "4a069515-9294-4196-b038-6e07f643afa0"
    },
    {
        "author": "李彭",
        "paragraphs": [
            "瑶房锦树曲相通，能几番春事已空。",
            "惆怅旧时吹笛处，坏窗风雨剥青红。"
        ],
        "title": "吊贾氏园池",
        "id": "1c3de419-d305-4bb0-9b90-cd0d9bdcb451"
    },
    {
        "author": "李彭",
        "paragraphs": [
            "烟霞痼疾自藏身，刮膜频窥佳句新。",
            "学博还同杜侯库，才悭深愧庾郎珍。",
            "倚风终日扫松径，披雾何时对玉人。",
            "西掖銮坡须妙手，如公那复困无津。"
        ],
        "title": "谨次高韵酬禹功司录博士",
        "id": "9c4fe7d6-bf66-423e-a1b4-23be85c9c482"
    },
    {
        "author": "李彭",
        "paragraphs": [
            "周南留滞登封日，鲁国逍遥曳杖时。",
            "海内时流今略尽，不知谁作蔡邕碑。"
        ],
        "title": "挽诗",
        "id": "0645d906-c54a-4d25-927b-e9a7c7a24e88"
    },
    {
        "author": "李彭",
        "paragraphs": [
            "折玉摧兰事竟空，贮云含雾思无穷。",
            "仙阶忽列通明观，人世犹称太史公。",
            "绛帐老生悲湜籍，传灯嫡子有徐洪。",
            "以那为首聊披拂，三绝韦编对晚风。"
        ],
        "title": "读山谷文",
        "id": "d9025319-a7b6-4680-aefb-f4af1a16e1f3"
    },
    {
        "author": "李彭",
        "paragraphs": [
            "枉渚映寒林，野航飞鸟急。",
            "不见康乐侯，衡门烟际人。"
        ],
        "title": "东翻经台",
        "id": "22d4fbf3-ed74-46c5-8d88-843bc6cd39a3"
    },
    {
        "author": "李彭",
        "paragraphs": [
            "满朝以诗鸣，何独遗大雅。",
            "平生黄叶句，摸索便知价。"
        ],
        "title": "句  其一",
        "id": "d4d7808a-ddab-43e4-9c06-e706da01d82d"
    },
    {
        "author": "李彭",
        "paragraphs": [
            "却笑思鲈脍，应须持蟹螯。"
        ],
        "title": "句  其二",
        "id": "d8a849f5-37d3-477d-a866-d22a2e65d09b"
    },
    {
        "author": "李彭",
        "paragraphs": [
            "紫荷虫篆霜叶枯，褭蹄垂房裂青肤。"
        ],
        "title": "句  其三",
        "id": "b8254561-2958-4dcf-9562-cc5dba569736"
    },
    {
        "author": "李彭",
        "paragraphs": [
            "相望唇亡齿寒国，书来莫惜剡溪藤。"
        ],
        "title": "句  其四",
        "id": "27ad1d77-458a-452e-b96d-700ecbbc441c"
    },
    {
        "author": "李彭",
        "paragraphs": [
            "芝山云物故如在，鄱水波澜何似生。"
        ],
        "title": "句  其五",
        "id": "4de19411-7b4d-4e07-b8f2-048f60292fae"
    },
    {
        "author": "李彭",
        "paragraphs": [
            "湖平可爱西南水，石美堪邻上下钟。"
        ],
        "title": "句  其六",
        "id": "1b4d137b-5f6f-4ced-a70c-03f52b425081"
    },
    {
        "author": "李彭",
        "paragraphs": [
            "章江之水抱城流。"
        ],
        "title": "句  其七",
        "id": "d786950b-05ed-4f26-97e3-64e0887265ac"
    },
    {
        "author": "李彭",
        "paragraphs": [
            "兹意与谁传。"
        ],
        "title": "句  其八",
        "id": "25924cbe-7f8a-4c8e-9d7f-f3a867ce4b1c"
    },
    {
        "author": "李彭",
        "paragraphs": [
            "此身南复北。"
        ],
        "title": "句  其九",
        "id": "007d6a01-0c67-414b-85bd-5ed18d83abeb"
    },
    {
        "author": "李彭",
        "paragraphs": [
            "春去花无色。"
        ],
        "title": "句  其一○",
        "id": "355f9a44-2f86-404b-b534-a81fa430dbe0"
    },
    {
        "author": "李彭",
        "paragraphs": [
            "崖倾洞有门。"
        ],
        "title": "句  其一一",
        "id": "e920e2de-85dc-4534-8388-9f95752c6f0d"
    },
    {
        "author": "李彭",
        "paragraphs": [
            "落拓无生计。"
        ],
        "title": "句  其一二",
        "id": "a41186fa-68d2-4545-8be3-3ba27b2fe503"
    },
    {
        "author": "李彭",
        "paragraphs": [
            "泄云分叠巘。"
        ],
        "title": "句  其一三",
        "id": "5a654e6f-a8ff-445c-ad85-672570d8f5ed"
    },
    {
        "author": "李彭",
        "paragraphs": [
            "繁花的的开。"
        ],
        "title": "句  其一四",
        "id": "d5263d46-c2b8-45c5-8d9f-6daf7a8be5cb"
    },
    {
        "author": "李彭",
        "paragraphs": [
            "知君颇有奇章病。"
        ],
        "title": "句  其一五",
        "id": "6dd0e79b-adb6-4bcb-95d0-1f005c24d399"
    },
    {
        "author": "李彭",
        "paragraphs": [
            "幽寻胜事鸟窥牖。"
        ],
        "title": "句  其一六",
        "id": "f1875e1a-39d3-4cb6-ae0a-1c0b172af380"
    },
    {
        "author": "李彭",
        "paragraphs": [
            "鸦啼古木乱云深。"
        ],
        "title": "句  其一七",
        "id": "07645c1b-c001-45a8-96a5-c5ce74658e90"
    },
    {
        "author": "李彭",
        "paragraphs": [
            "高吟大醉三千首。"
        ],
        "title": "句  其一八",
        "id": "b241f678-f1b1-4fe4-8d11-ee822f02d3db"
    },
    {
        "author": "李彭",
        "paragraphs": [
            "微风披拂香来去。"
        ],
        "title": "句  其一九",
        "id": "e79abfec-d8d1-4847-a759-0e5eb73d27f8"
    },
    {
        "author": "李彭",
        "paragraphs": [
            "风流尽付小园春。"
        ],
        "title": "句  其二○",
        "id": "a8ba80d5-f518-4ce9-9d23-493743984bf9"
    },
    {
        "author": "李彭",
        "paragraphs": [
            "皎月句添光陆离。"
        ],
        "title": "句  其二一",
        "id": "db8570a8-8404-47ad-ad30-bc59628c1a6a"
    },
    {
        "author": "李彭",
        "paragraphs": [
            "苦无疏影横斜句。"
        ],
        "title": "句  其二二",
        "id": "c4614299-b8f0-4f44-a599-05b7437f32f4"
    },
    {
        "author": "李彭",
        "paragraphs": [
            "供奉班中须此贤。"
        ],
        "title": "句  其二三",
        "id": "901286f7-89ff-4ede-80d9-a12b8c9791e7"
    },
    {
        "author": "李彭",
        "paragraphs": [
            "已失装怀万斛愁。"
        ],
        "title": "句  其二四",
        "id": "80667ab7-fd85-4788-886a-de4acce12cd6"
    },
    {
        "author": "李彭",
        "paragraphs": [
            "相思甲乙翻遗稿，力斛珠玑得贯穿。"
        ],
        "title": "句  其二五",
        "id": "740190ae-a9c0-4bce-8bde-3f45f1904746"
    },
    {
        "author": "王安中",
        "paragraphs": [
            "上帝通明阙，神霄广爱天。",
            "九光环日月，五色丽云烟。",
            "紫宙开三极，琼璈列万仙。",
            "希夷尘境断，彷彿玉经传。",
            "妙道逢昌运，真王抚契贤。",
            "龟图规大壮，龙位正纯干。",
            "穹昊亲无间，皇居掇自然。",
            "刚风同变化，梵气共陶甄。",
            "层观星潢上，重闉斗柄边。",
            "摩空七雉峻，冠峤六鼇连。",
            "梦想何尝到，阶升信有缘。",
            "昕朝初放仗，密燕忽闻宣。",
            "清禁来鸣佩，修廊列并肩。",
            "兽铺金半阖，鸾障绣微褰。",
            "霁景流庭砌，雷文绘桷梴。",
            "宫帘波锦漾，殿榜字金填。",
            "花拥巍巍座，香浮秩秩筵。",
            "嵩呼称万亿，韶奏侍三千。",
            "华岁称尧历，元玑候舜璿。",
            "冰霜知腊后，梅柳认春前。",
            "造化应呈巧，芳菲已鬬妍。",
            "樛枝琱槛小，多叶露桃鲜。",
            "错落飞杯斝，锵洋杂管絃。",
            "承云歌历历，回雪舞翩翩。",
            "黼幄祥氛合，铜壶永漏延。",
            "镐京方置醴，羲驭自停鞭。",
            "乃圣情弥渥，诸臣意更虔。",
            "宗藩亲鲁衞，相芾拱闳颠。",
            "侧弁恩光浃，中觞诏跸旋。",
            "宝薰携满袖，御果得加笾。",
            "要赏嬉游盛，俄追步武遄。",
            "腾身复道表，送目夹城堧。",
            "仰揖苍龙象，旁临艮岳巅。",
            "讴谣纷广陌，箫鼓乐丰年。",
            "赫弈攒轮幰，珍奇集市鄽。",
            "博卢多袒跣，饮肆竞蹁蹮。",
            "蕃衍开朱邸，崔嵬照彩椽。",
            "桥虹弯矗矗，江练泮溅溅。",
            "击柝周庐晚，张灯别院先。",
            "余霞摇绮晕，列宿泻珠躔。",
            "浩荡三山岛，棱层十丈莲。",
            "再趋天北极，却立榻东偏。",
            "既用家人礼，仍占圣制篇。",
            "兕觥从酩酊，蟾魄待婵娟。",
            "转盼随亲指，环观得纵穿。",
            "曲屏红浪蹙，巨柱赤虬缠。",
            "光透垂葩井，晶衔带璧钱。",
            "萧台千级峻，重屋八窗全。",
            "就席花墩匝，行尊紫袖揎。",
            "交辉方烁烁，起立复阗阗。",
            "邃宇会宁过，中宵胜赏专。",
            "铺陈尤有韵，清雅不相沿。",
            "户箔明琼串，栏釭水碧棬。",
            "规模商甗铸，款识鲁壶镌。",
            "秦曲移筝雁，唐粧俨鬓蝉。",
            "窄襟珠缀领，高朵翠为钿。",
            "喜气排寒冱，轻飔洒静便。",
            "层牀藉玑组，方鼎炷龙涎。",
            "玛瑙供盘大，玻瓈琢琖圆。",
            "暖金倾小榼，屑玉酿新泉。",
            "帝子天材异，英姿棣萼联。",
            "频看挥斗盌，端是吸鲸川。",
            "推食俱均逮，攘餐及堕捐。",
            "海螯初破壳，江柱乍离渊。",
            "宁数披绵雀，休论缩项鳊。",
            "南珍夸饤饾，北馔厌烹煎。",
            "赐橘怀頳卵，酡颜釂宝船。",
            "言归荷慈惠，末节笑拘挛。",
            "放钥严扉启，笼纱逸足牵。",
            "冰轮挂银汉，夜色映华鞯。",
            "人识重熙象，功繄独断权。",
            "五辰今不忒，六气永无愆。",
            "天纪承三古，时雍变八埏。",
            "比闾增版籍，疆埸罢戈鋋。",
            "文轨包夷夏，弦歌遍幅员。",
            "恢儒荣藻茅，作士极鱼鸢。",
            "肯构诒谋显，多男景祚绵。",
            "迓衡常穆穆，遵路益平平。",
            "亭障今踰陇，耕耘久际燕。",
            "恩渐鲸海涨，威窜犬戎羶。",
            "东拟封云岱，西将款涧瀍。",
            "琳科宣蕊笈，玉府下云軿。",
            "帝籍勤初播，宫蚕长自眠。",
            "茧丝登六寝，稃米秀中田。",
            "庙鹤垂昭假，坛光监吉蠲。",
            "灵芝滋菌蠢，甘醴涌潺湲。",
            "合教庞风革，颁经众疾痊。",
            "雨随亲祷降，河避上流迁。",
            "执契皇猷洽，披图福物骈。",
            "太和输橐籥，妙用绝蹄筌。",
            "此会君臣悦，应光简册编。",
            "雅称鱼罩罩，颂述鼓咽咽。",
            "讵比千龄遇，犹闻四始笺。",
            "羁臣起韦布，陋质愧驽铅。",
            "骤俾陪机政，由来出眷怜。",
            "恩方拜纶綍，报未效尘涓。",
            "密席叨临劝，凡踪第曲拳。",
            "虽无三峡水，曾步八花塼。",
            "圣谕知难称，才悭合勉旃。",
            "钧天思尽赋，賸续白云牋。"
        ],
        "title": "睿谟殿曲宴诗",
        "id": "8815d209-3155-4199-af2c-207b1329316d"
    },
    {
        "author": "王安中",
        "paragraphs": [
            "赤伏符兴运，长生帝应期。",
            "骏功光祖考，大道仰君师。",
            "皇极三才建，春台四海熙。",
            "高高天辅德，荡荡物由仪。",
            "政叶阴阳叙，恩均雨露施。",
            "机缄神不测，橐籥化无私。",
            "黄道星循轨，璿玑日转规。",
            "农祥朝自正，膏泽夜还滋。",
            "耕首天田稼，蚕先茧馆丝。",
            "云谁知帝力，初弗夺民时。",
            "嘉种今仍降，来牟此独贻。",
            "上方轻赋敛，人益劝耘耔。",
            "陆播颜宁汗，谿秧手任龟。",
            "雨旸常不过，高下两俱宜。",
            "垅静无稂莠，场登足秬秠。",
            "地腴从再易，仓富必千斯。",
            "已觉饶储偫，何妨饱滞遗。",
            "滴珠香社酿，舂玉滑晨炊。",
            "廪廥连淮上，帆樯塞汴湄。",
            "人和通斔斛，家积等京坻。",
            "岁事丰如此，天心喜可知。",
            "肃霜时既届，夷则律初吹。",
            "坐弛输边粟，先共飨帝粢。",
            "遂蠲阳馆荐，将迓泰坛厘。",
            "要与民同乐，还开宴示慈。",
            "紫清三境邃，玉府九重披。",
            "仙掌擎宵露，宫楼上晓曦。",
            "明河临睥睨，魁斗下罘罳。",
            "鼇负蓬莱殿，鲸喷太液池。",
            "隔城花隐隐，夹路竹猗猗。",
            "帝所迷从向，壶中入并随。",
            "睿谟深宝构，延福表云楣。",
            "象纬层霄逼，堪舆一气移。",
            "风帘珠的皪，霜瓦碧参差。",
            "流步来清跸，飘香度赤墀。",
            "袍光明霁色，扇影弄凉飔。",
            "御坐花巾拥，云韶紫袖垂。",
            "仙音锵杳眇，颢气变融怡。",
            "师保周兼召，钧衡稷与夔。",
            "万几当暇豫，一笑奉畴咨。",
            "介弟荣华鄂，多男茂本支。",
            "维城扶庆运，联璧秀英姿。",
            "嘉橘争先睹，瓌橙复共持。",
            "琼浆封盎盎，金弹间累累。",
            "禹服分三壤，湘江接九嶷。",
            "移根来上苑，荐瑞自柔祇。",
            "托质依天咫，怀馨脱海涯。",
            "生成因道廕，造化岂人为。",
            "严靓侔衣鞠，鲜浓类染栀。",
            "阳乌飞啄卵，崖蜜熟凝脾。",
            "不数千头富，应容四老嬉。",
            "桃嗤西母献，萍辨楚人疑。",
            "沆瀣漙凉叶，琅玕折晓枝。",
            "雾霏先噀鼻，香润已熏肌。",
            "君赐来相续，皇恩厚不赀。",
            "觞行筵秩秩，乐阕漏迟迟。",
            "户响铿铜兽，庭阴过玉螭。",
            "画廊寻宛转，杂珮步逶迤。",
            "预许留关钥，重升促履綦。",
            "再中占汉日，八彩望尧眉。",
            "器宝森罗列，虹辉粲陆离。",
            "截肪传琖斝，盈尺捧舟彝。",
            "碧落天之秘，蓝田地所奇。",
            "连城宁复贵，旷代未尝窥。",
            "冰莹玻瓈瓮，云承翡翠巵。",
            "万丝萦玛瑙，五色碾琉璃。",
            "起立纷行缀，环观略等衰。",
            "欢悰溟渤隘，饮兴岱嵩卑。",
            "御手飧频辍，宫缾酒屡酾。",
            "翠钿来婉娈，珠袂列葳蕤。",
            "阆苑花常烂，姑山物不疵。",
            "流鸎歌缓缓，么凤舞僛僛。",
            "别按新传曲，仍听绝妙词。",
            "共看宾醉止，那问夜何其。",
            "莲炬光相属，星联弁欲欹。",
            "酡颜回紫闼，归路跃金羁。",
            "讴咏声盈耳，铺张说解颐。",
            "肇从书契数，卓冠简编推。",
            "天纪承轩后，河图受宓羲。",
            "文心仍翼翼，舜善益孳孳。",
            "圣治宁人继，淳风邃古追。",
            "飞轮诸福至，投札九州驰。",
            "震叠汤声赫，威怀武烈丕。",
            "款金符誓牧，篆鼓兆蒐岐。",
            "神力天山箭，祥飚太一旗。",
            "燕云恢北落，灵夏慑西陲。",
            "曩岁蒙推择，新邦往抚绥。",
            "宸篇丽云汉，儒服拥旌麾。",
            "乘鄣逾千里，留屯阅再朞。",
            "丹衷忘险阻，白首分捐糜。",
            "井邑今安业，衣冠颇变夷。",
            "买牛从汉吏，牧马绝胡儿。",
            "田熟营平老，兵休定远疲。",
            "钧天犹梦到，魏阙倐来思。",
            "紫诏遄三节，红尘踏九逵。",
            "载前宣室席，复侍迩英帷。",
            "饮御陪胥乐，勤归独念兹。",
            "喜霑鱼藻惠，许赋柏梁诗。",
            "愧乏凌云笔，徒倾向日葵。",
            "扬休称万寿，永御太平基。"
        ],
        "title": "宣和七年九月二十三日睿谟殿赏橘曲燕诗",
        "id": "d2249faf-714c-447f-ad51-ca3425ce886d"
    },
    {
        "author": "王安中",
        "paragraphs": [
            "柳暗宫城晕曲尘，行穿飞观认敷春。",
            "天垂千尺银河外，云涌三山碧海濵。",
            "地胜烟霞开浩劫，花浓雨露近中宸。",
            "曲江弭櫂归侵夜，争看升平际遇人。"
        ],
        "title": "进和御制艮岳曲宴诗",
        "id": "cc736e23-9d33-4870-9d58-84c26383fe3a"
    },
    {
        "author": "王安中",
        "paragraphs": [
            "云峰面面巧随人，渌净兼无一点尘。",
            "开尽巖英并涧蕊，君王自与物为春。"
        ],
        "title": "艮岳进和御制二诗  其一",
        "id": "fd258372-21d8-4de9-8396-8d2441952e26"
    },
    {
        "author": "王安中",
        "paragraphs": [
            "南苞雒艳贡惊春，造化争先物物新。",
            "镂管裁诗天语妙，翠甖颁醴圣恩频。"
        ],
        "title": "艮岳进和御制二诗  其二",
        "id": "715ee695-7e21-46c6-9b97-911f14b1c794"
    },
    {
        "author": "王安中",
        "paragraphs": [
            "政布青阳左个边，春回太极五门前。",
            "琳宫就讲三千士，琼箓联名八百仙。",
            "午夜雷霆来艮岳，东风耒耜出天田。",
            "颁觞紫殿君臣乐，万纪重和第二年。"
        ],
        "title": "重和春宴口号",
        "id": "81c3d0a4-a8fe-40e6-b7b8-14d615a96628"
    },
    {
        "author": "王安中",
        "paragraphs": [
            "斗城云接始青天，汴水浮春放洛川。",
            "缯巘千峰延璧月，珠帘十里晃灯莲。",
            "五门端阙初元夕，万历宣和第二年。",
            "圣世亲逢叨四近，颁觞连日缀羣贤。"
        ],
        "title": "进和圣制元夕诗",
        "id": "0873ab00-7f4a-4a3b-8ca5-84449d8977d3"
    },
    {
        "author": "王安中",
        "paragraphs": [
            "九译何难致越裳，太平声教陋成康。",
            "千年文物储天禄，四海英髦聚国庠。",
            "册府缓留清跸响，儒斋深映赭袍光。",
            "侍臣谁草宣和颂，落笔争看立堵墙。"
        ],
        "title": "进和御制幸太学祕书省诗",
        "id": "b10aed7a-611a-4f2c-a50e-97c98047a287"
    },
    {
        "author": "王安中",
        "paragraphs": [
            "路转阳华许纵游，南山松竹夏幽幽。",
            "云来天半苍龙阙，波涨溪心白鹭洲。",
            "隔坞黄知林杏熟，连冈青认摽梅稠。",
            "绛霄楼观身频到，独愧君恩久未酬。"
        ],
        "title": "进和御制芸馆二诗  其一",
        "id": "295bfd2c-550c-4417-ade0-2e41a86e9037"
    },
    {
        "author": "王安中",
        "paragraphs": [
            "芸馆修篁静绝尘，渭川那足比封君。",
            "清阴密覆林间石，翠色寒摇水底云。",
            "风好知从宫扇动，茶香宜入御瓯分。",
            "裴回永昼人霑醉，归踏青青径草薰。"
        ],
        "title": "进和御制芸馆二诗  其二",
        "id": "8cc8b114-b189-41bb-a651-8620b7af3325"
    },
    {
        "author": "王安中",
        "paragraphs": [
            "仙风吹袂到壶天，池馆新晴日正妍。",
            "罨画溪边初纵棹，笼松花底缓回船。",
            "金鳞跃跃依春藻，绣羽飞飞掠晚烟。",
            "醉眼重窥云汉作，明朝万口想争传。"
        ],
        "title": "进和御制撷芳园二诗  其一",
        "id": "fecfee32-f184-42ba-966e-e33c57b403ef"
    },
    {
        "author": "王安中",
        "paragraphs": [
            "西城春色静年芳，灵沼文禽暖在梁。",
            "岸舣轻舟泛鹢首，路寻飞栈转羊肠。",
            "杯心衬锦花留影，波面镕银月迸光。",
            "曾倚披霄高阁望，清都自有水云乡。"
        ],
        "title": "进和御制撷芳园二诗  其二",
        "id": "75426577-b967-4173-bd07-1ab1ef7a289f"
    },
    {
        "author": "王安中",
        "paragraphs": [
            "十丈层簷日脚留，香风吹滟曲江秋。",
            "石梁架海三山近，玉井移莲八月稠。",
            "白雪高盘初缕鲙，青天露坐晚临流。",
            "夹城飞观烟云合，端觉身从物外游。"
        ],
        "title": "和御制白莲诗  其一",
        "id": "4f1b3618-7631-4880-9a0c-3deb1d95373d"
    },
    {
        "author": "王安中",
        "paragraphs": [
            "华堂起江沚，璇榜塞门楣。",
            "眈如垂天云，始与烟水宜。",
            "圆荷盖千顷，高柳排四涯。",
            "娟娟初芙蓉，濯濯清沦漪。",
            "造物与奇胜，冰姿焕相差。",
            "唐昌玉蕊仙，流步光入扉。",
            "霜寒挈青女，夜永过月妃。",
            "纫佩杂琼华，施朱笑红滋。",
            "但薰百和香，不染六铢衣。",
            "新篇来帝所，天语妙莫窥。",
            "徜徉洞庭野，九奏惊咸池。",
            "恩隆许赓续，万漏敢固辞。"
        ],
        "tags": [
            "洞庭湖"
        ],
        "title": "和御制白莲诗  其二",
        "id": "236d47df-646c-4a8e-a98e-118e127d4f40"
    },
    {
        "author": "王安中",
        "paragraphs": [
            "三月昆明浩荡春，芙蓉新殿压池濵。",
            "香飘花外流觞宴，云拥波心捧剑人。",
            "别苑连冈晴纵目，重门飞鞚夜生尘。",
            "共欣鱼藻千龄遇，拜舞昕朝整韠绅。"
        ],
        "title": "进和御制上巳锡宴诗",
        "id": "1854cea6-1d06-490f-9860-04e9569da4ab"
    },
    {
        "author": "王安中",
        "paragraphs": [
            "神霄玉阙敞黎明，芝盖琱舆下穆清。",
            "风挟龙舟横太液，人从鼇背上东瀛。",
            "赭黄袍接天光近，鸭绿波摇槛影平。",
            "持橐此时陪燕豫，岸花汀草共欣荣。"
        ],
        "title": "进和御制幸池诗",
        "id": "7a9a2883-929b-4ca4-9ff4-43126aec0dba"
    },
    {
        "author": "王安中",
        "paragraphs": [
            "琳阙灵游恍驭风，曲屏亲画孝心通。",
            "越禽翠射宫簷外，闽果红垂御扆中。",
            "阶影近留金琐碎，林光遥映玉青葱。",
            "万年原庙钦崇极，更识君王继序功。"
        ],
        "title": "进和御制大明殿御画屏风诗",
        "id": "1d841a02-0c46-49ac-a8da-25c9827c89da"
    },
    {
        "author": "王安中",
        "paragraphs": [
            "楼殿云端拥万灵，新规重构帝居成。",
            "彤庭收雾干坤静，玉座中天斗极明。",
            "宣劝声传龙尾逈，醉归尘逐马蹄轻。",
            "小儒未预金闺籍，广乐因风耳屡倾。"
        ],
        "title": "次韵赵承之赴穆清殿秋宴",
        "id": "5426279f-f5e7-4324-82fd-7a7c3c0872c6"
    },
    {
        "author": "王安中",
        "paragraphs": [
            "东阙年年曲宴颁，御尊宣劝醉春寒。",
            "衮衣密似魁三象，阁道高于蜀五盘。",
            "一气已从调鼎顺，八方今比覆盂安。",
            "君王礼貌超前古，辅弼须铭座右看。"
        ],
        "title": "朵楼侍宴",
        "id": "69803f27-ca57-4c9a-8b59-0c886e0ff09b"
    },
    {
        "author": "王安中",
        "paragraphs": [
            "瑶坛亲祷夜如何，雪逐青华玉仗过。",
            "翦水乍铺重屋早，吹花偏入上林多。",
            "昕朝披雾闻天笑，燕序惊春诵帝歌。",
            "已卜丰年连四海，康衢还解誉尧么。"
        ],
        "title": "瑞雪应制",
        "id": "77b9af17-5795-451e-944f-29409f1db282"
    },
    {
        "author": "王安中",
        "paragraphs": [
            "呼龙种玉夜相先，亲祷那凭太史占。",
            "天借春容装苑木，晓催风片舞宫簷。",
            "胜游独许梁宾友，高卧谁寻汉孝廉。",
            "垅麦青青无近远，三农知自帝恩霑。"
        ],
        "title": "进和御制喜雪诗  其一",
        "id": "43a223e4-9988-451b-971e-d191c0950077"
    },
    {
        "author": "王安中",
        "paragraphs": [
            "云车初近紫坛阴，报享星光照羽林。",
            "万乘欲祠琳馆邃，九衢先雨玉花深。",
            "海山出日迎天步，花木催春悦圣心。",
            "帝与来牟兴嗣岁，三农呼舞仰君临。"
        ],
        "title": "进和御制喜雪诗  其二",
        "id": "f5b920f3-79e1-4092-bbd0-fa22a1ffa30d"
    },
    {
        "author": "王安中",
        "paragraphs": [
            "九衢歌舞醉为乡，共庆飞霙报岁穰。",
            "花趁小春飘宴席，天回和气入彫觞。",
            "三银阙涌云潢外，万玉妃朝月殿旁。",
            "圣旦亲逢赓帝藻，不同梁苑召邹阳。"
        ],
        "title": "乙巳岁喜雪御筵即席和御制诗",
        "id": "d7a2e624-73ab-400e-926f-e746a8293392"
    },
    {
        "author": "王安中",
        "paragraphs": [
            "竣事觚坛万玉趋，缤纷密雪告休符。",
            "云随太极飞晨盖，天在浮黎大宝珠。",
            "喜色生春临魏阙，恩书掣电过幽都。",
            "愿将上帝居歆意，写作宣和吉礼图。"
        ],
        "title": "进和御制南郊礼成喜雪诗",
        "id": "c13d44bd-15c8-4151-a80a-1f271f8c16c7"
    },
    {
        "author": "王安中",
        "paragraphs": [
            "縠纹春雾轻，簟理秋涛平。",
            "天风一披拂，全体有余清。",
            "是中自不恶，我怀陶渊明。"
        ],
        "title": "比在阜城寺中韵所得语还里任伯首和之因并录传冀有相广者  其一",
        "id": "355e74fb-cf28-43d4-ad2d-604645b485bf"
    },
    {
        "author": "王安中",
        "paragraphs": [
            "层城填华屋，政尔无好风。",
            "沉沉古殿闭，一洗万浊空。",
            "端知黄面老，真有清净功。"
        ],
        "title": "比在阜城寺中韵所得语还里任伯首和之因并录传冀有相广者  其二",
        "id": "376f40fb-4713-4f0d-949c-57f32410b7dd"
    },
    {
        "author": "王安中",
        "paragraphs": [
            "风襟得清泠，世味增淡薄。",
            "委蝉观四大，缚虎视六凿。",
            "中肠过饥雷，益悟非妄作。"
        ],
        "title": "比在阜城寺中韵所得语还里任伯首和之因并录传冀有相广者  其三",
        "id": "f86332cc-b514-4c02-83d0-3eb8f6a05196"
    },
    {
        "author": "王安中",
        "paragraphs": [
            "炎曦正流金，凉风在何许。",
            "障袂日中来，逃暑真得暑。",
            "晶莹玉壶冰，终不落尘土。"
        ],
        "title": "比在阜城寺中韵所得语还里任伯首和之因并录传冀有相广者  其四",
        "id": "7167284a-6f53-4953-afce-49e8290e6e7e"
    },
    {
        "author": "王安中",
        "paragraphs": [
            "日月行天机，无意作炎夏。",
            "百巧求一凉，勤我晨及夜。",
            "君子有四时，盍归扫吾舍。"
        ],
        "title": "比在阜城寺中韵所得语还里任伯首和之因并录传冀有相广者  其五",
        "id": "707db10a-73c2-4f43-b2f1-3398bab67a20"
    },
    {
        "author": "王安中",
        "paragraphs": [
            "便凉即嗜眠，煮茗还破睡。",
            "不为蚁穴战，犹寻蟹眼沸。",
            "果欲梦何梦，应知味非味。"
        ],
        "title": "比在阜城寺中韵所得语还里任伯首和之因并录传冀有相广者  其六",
        "id": "93a92593-3cf4-4443-8b29-8bdec79521da"
    },
    {
        "author": "王安中",
        "paragraphs": [
            "小学倚在门，大学升在堂。",
            "众星自伏见，两曜常晖光。",
            "伊我思古人，踽踽复凉凉。"
        ],
        "title": "比在阜城寺中韵所得语还里任伯首和之因并录传冀有相广者  其七",
        "id": "9eefa27d-05b5-481e-bffa-49cc431bb80a"
    },
    {
        "author": "王安中",
        "paragraphs": [
            "我观扬子云，不解子舆语。",
            "浩然天地间，忍事草玄苦。",
            "烛龙临太空，鉴火君自取。"
        ],
        "title": "比在阜城寺中韵所得语还里任伯首和之因并录传冀有相广者  其八",
        "id": "4568da70-4840-4e8c-a2d7-d100001d93ec"
    },
    {
        "author": "王安中",
        "paragraphs": [
            "吾宗桐柏君，冰采极少整。",
            "吹笙缑氏山，策辔金庭岭。",
            "阿香侍紫清，眉寿亦秀颖。",
            "仙门定得仙，道廕及遐永。"
        ],
        "title": "读真诰  其一",
        "id": "fc979cf5-bc5d-4bb0-8c13-e840b9deb9ec"
    },
    {
        "author": "王安中",
        "paragraphs": [
            "清娥阿母娇，飞軿来羽野。",
            "八龙云篆章，肯向人间写。",
            "南真苦论道，声气觉殊下。",
            "却携九华妃，共诣修仙者。"
        ],
        "title": "读真诰  其二",
        "id": "ae74b64f-f15a-4faf-973f-13f685b914d1"
    },
    {
        "author": "王安中",
        "paragraphs": [
            "云林授玉书，妙语真达道。",
            "心中翦荆棘，一一种梨枣。",
            "琼轩驾灵风，歘下沧浪岛。",
            "有待政何妨，众真恶怀抱。"
        ],
        "title": "读真诰  其三",
        "id": "a1eaffeb-5f88-42d8-9722-5404709520e8"
    },
    {
        "author": "王安中",
        "paragraphs": [
            "俗尘云海涨，客虑风旌摇。",
            "还从不了处，坐以一念超。",
            "深居炷炉熏，翛然带忘腰。",
            "养生置莫论，吾已陋松乔。"
        ],
        "title": "刘无损欲书十扇以韦苏州乔木生夏凉流云吐华月句作韵  其一",
        "id": "f4add060-0da7-4df2-a2cd-4004ddbf7015"
    },
    {
        "author": "王安中",
        "paragraphs": [
            "宿昔未闻道，十年醉幽读。",
            "睥睨天壤间，万事真破竹。",
            "今来知自笑，逢场罢竿木。",
            "犹余劝缘心，留宾与更仆。"
        ],
        "title": "刘无损欲书十扇以韦苏州乔木生夏凉流云吐华月句作韵  其二",
        "id": "cf6627e1-105f-457d-ab52-7bff182f1c50"
    },
    {
        "author": "王安中",
        "paragraphs": [
            "学道办何等，日用四时行。",
            "梦寻汤饼到，风入茶瓯生。",
            "忘机心坦坦，诣理言平平。",
            "谁同坐清夜，笼灯对微明。"
        ],
        "title": "刘无损欲书十扇以韦苏州乔木生夏凉流云吐华月句作韵  其三",
        "id": "0ef32dad-036c-470e-9de8-16caf3e2be1d"
    },
    {
        "author": "王安中",
        "paragraphs": [
            "出门趁鸡晨，还舍结僧夏。",
            "缘随香火惯，迹涉林塘乍。",
            "便恐住山侣，麾手谢俗驾。",
            "悠然指此心，是中有余暇。"
        ],
        "title": "刘无损欲书十扇以韦苏州乔木生夏凉流云吐华月句作韵  其四",
        "id": "cbaa8b21-4ce3-44df-9f99-168b24e77a99"
    },
    {
        "author": "王安中",
        "paragraphs": [
            "玫瑰红被径，薜荔绿走墙。",
            "风埃林籁起，中有楸花香。",
            "纬萧隔云雾，乌鵶自回翔。",
            "听下辘轳声，心与古井凉。"
        ],
        "title": "刘无损欲书十扇以韦苏州乔木生夏凉流云吐华月句作韵  其五",
        "id": "eed677ab-68e6-429b-9f4a-20a647aa2b9a"
    },
    {
        "author": "王安中",
        "paragraphs": [
            "枕玉褭蹄琢，簟波人字流。",
            "冰瓮贮清泚，意境已生秋。",
            "睡余弄徽轸，山高水幽幽。",
            "试作文王操，若人还见不。"
        ],
        "title": "刘无损欲书十扇以韦苏州乔木生夏凉流云吐华月句作韵  其六",
        "id": "e3cc36d2-9579-4316-bb18-d0918885ca97"
    },
    {
        "author": "王安中",
        "paragraphs": [
            "一勺淡薄味，三生知见熏。",
            "兹游聊忝耳，翩若出岫云。",
            "弋有孔翠羽，寝有虎豹文。",
            "吾宁不堪用，渠亦何所闻。"
        ],
        "title": "刘无损欲书十扇以韦苏州乔木生夏凉流云吐华月句作韵  其七",
        "id": "04a5e197-214e-49b3-b90f-6b5d615716de"
    },
    {
        "author": "王安中",
        "paragraphs": [
            "魔环净名牀，嫠纳柳季户。",
            "由来道力胜，婉娈莫予侮。",
            "菱花百炼精，炯炯寒光吐。",
            "森罗万象交，过即不得睹。"
        ],
        "title": "刘无损欲书十扇以韦苏州乔木生夏凉流云吐华月句作韵  其八",
        "id": "4457fba6-e904-4022-9d0c-3ad63765895c"
    },
    {
        "author": "王安中",
        "paragraphs": [
            "成亏系轩冕，心地生眼花。",
            "极知一饷静，可扫两鬓华。",
            "琴雪同卧起，风月通贷賖。",
            "高哉彭泽柳，不比邵平瓜。"
        ],
        "title": "刘无损欲书十扇以韦苏州乔木生夏凉流云吐华月句作韵  其九",
        "id": "f287675e-a34a-4ad3-9636-294408cfa209"
    },
    {
        "author": "王安中",
        "paragraphs": [
            "柘浆工析酲，卉醴可消暍。",
            "客至亦不疏，沃此荫清樾。",
            "道人有眼句，翰墨相应发。",
            "勿随标指看，举似团扇月。"
        ],
        "title": "刘无损欲书十扇以韦苏州乔木生夏凉流云吐华月句作韵  其一○",
        "id": "5584e703-5561-47ce-ad4e-0acb464c624c"
    },
    {
        "author": "王安中",
        "paragraphs": [
            "深居足移气，熏炉坐晨兴。",
            "春来独何觉，汤饼梦腾腾。",
            "永怀山中人，遣花破寒冰。",
            "一枝便有余，经眼知吾曾。"
        ],
        "title": "春怀赋得冰雪莺来晚春寒花较迟十字  其一",
        "id": "19bdebd3-bc9f-48fd-b937-2a50feb13010"
    },
    {
        "author": "王安中",
        "paragraphs": [
            "春寒殊未休，春事不堪说。",
            "阳谷溜微线，阴崖削精鐡。",
            "森然十八公，须髯满残雪。",
            "非无料峭风，翠色已可悦。"
        ],
        "title": "春怀赋得冰雪莺来晚春寒花较迟十字  其二",
        "id": "cf0d665f-2138-4c4a-ac03-c0a5b4b1aee1"
    },
    {
        "author": "王安中",
        "paragraphs": [
            "寒雀随山影，哀鸿带边声。",
            "花迟社酒薄，春工了无情。",
            "东风好池馆，芳草语流莺。",
            "不必笑枯索，拥书轻百城。"
        ],
        "title": "春怀赋得冰雪莺来晚春寒花较迟十字  其三",
        "id": "20539b31-2547-41f4-985a-6d5bdd9b7852"
    },
    {
        "author": "王安中",
        "paragraphs": [
            "幽窗鎻云雾，无人谁与开。",
            "燕燕尾涏涏，知寻帘户来。",
            "春风到书律，溪藤照山煤。",
            "任尔择家舍，梁尘飘砚台。"
        ],
        "title": "春怀赋得冰雪莺来晚春寒花较迟十字  其四",
        "id": "daeb5dfb-ba65-48c0-a08e-c308da01aec1"
    },
    {
        "author": "王安中",
        "paragraphs": [
            "种梓期十年，萟兰盈九畹。",
            "河清会有时，岁月坐成晚。",
            "向来忝闻道，及此且求本。",
            "行乐未渠央，何以语羌謇。"
        ],
        "title": "春怀赋得冰雪莺来晚春寒花较迟十字  其五",
        "id": "d9ce2bc0-5cf3-4d4e-8b4d-03f3c9c418e5"
    },
    {
        "author": "王安中",
        "paragraphs": [
            "文王有遗操，朱絃韵青春。",
            "无言独下拜，颀然见长人。",
            "道丧向千载，诗书绝逼真。",
            "逼真犹不尽，试语老斵轮。"
        ],
        "title": "春怀赋得冰雪莺来晚春寒花较迟十字  其六",
        "id": "e627c218-af28-407f-9bc3-2c707a4c816b"
    },
    {
        "author": "王安中",
        "paragraphs": [
            "渊明苦长饥，中年求一官。",
            "归来莳松菊，颇觉生理难。",
            "我恐须出仕，未出心已寒。",
            "好谢山巨源，作吏废游观。"
        ],
        "title": "春怀赋得冰雪莺来晚春寒花较迟十字  其七",
        "id": "2b8c85a9-0bbd-49fe-b4c0-5df61e446089"
    },
    {
        "author": "王安中",
        "paragraphs": [
            "赵公丈人行，佛隐踏朝靴。",
            "风流汉北海，人物鲁东家。",
            "同行得刘子，过门抵昏鸦。",
            "临分无长语，进德除空花。"
        ],
        "title": "春怀赋得冰雪莺来晚春寒花较迟十字  其八",
        "id": "e947d20d-fe98-4ad9-b0b3-955ea125518b"
    },
    {
        "author": "王安中",
        "paragraphs": [
            "吾宗有子明，粉泽乏外貎。",
            "白衣罢秋赋，深林藏雾豹。",
            "谈经亦微诙，乐实在名敎。",
            "拟之金马生，笑云恐差较。"
        ],
        "title": "春怀赋得冰雪莺来晚春寒花较迟十字  其九",
        "id": "804a9d64-ad34-450e-95ac-8339216472b7"
    },
    {
        "author": "王安中",
        "paragraphs": [
            "客行天雨霜，屦穿敢留迹。",
            "欲济河冰凘，蛟龙情不测。",
            "去住两更难，凄寒断消息。"
        ],
        "title": "同郡李达之贡辟廱偶试不利还乡及河不得济作二诗凄然读之殆难为怀因为次韵极其悲苦卒少纾之当烦刘元忠彭少逸同赋  其一",
        "id": "99841d5e-8140-4c9b-a1df-2755d1397279"
    },
    {
        "author": "王安中",
        "paragraphs": [
            "颠风无安巢，堕翼思故林。",
            "谁回太阳惠，照此穷谷阴。",
            "扶持孔鸾辈，矫矫翔千寻。"
        ],
        "title": "同郡李达之贡辟廱偶试不利还乡及河不得济作二诗凄然读之殆难为怀因为次韵极其悲苦卒少纾之当烦刘元忠彭少逸同赋  其二",
        "id": "959cac1c-9232-4e90-b7e3-7e20a3c5afd3"
    },
    {
        "author": "王安中",
        "paragraphs": [
            "宵济汹涛波，晨征犯霜露。",
            "倐来忽语别，何所见而去。",
            "疑君略奉高，或我愧叔度。",
            "慨然陪节传，邂逅莫忘故。"
        ],
        "title": "用大名诸公唱和韵送别少逸  其一",
        "id": "83319c92-c01f-4d48-a4b8-20c14625530d"
    },
    {
        "author": "王安中",
        "paragraphs": [
            "初欢记邺城，往还数如织。",
            "抟风回銮阁，相赏垂天翼。",
            "君席今未暖，我井久不食。",
            "驾言又何之，游交请绝息。"
        ],
        "title": "用大名诸公唱和韵送别少逸  其二",
        "id": "0f970446-a921-4f6f-8d6b-fda950b0182c"
    },
    {
        "author": "王安中",
        "paragraphs": [
            "当仁语卒吐，仗义身不谋。",
            "所贤我者远，甚薄物之尤。",
            "不荘醉曲蘖，欲收醉乡侯。",
            "微辞致责备，近颇学春秋。"
        ],
        "title": "用大名诸公唱和韵送别少逸  其三",
        "id": "ed3eb37d-868b-4c40-a905-53e9d26f05e8"
    },
    {
        "author": "王安中",
        "paragraphs": [
            "迩来走笔吟，别后随手散。",
            "收拾亦安用，半是谐谑间。",
            "不能所作工，要解风水涣。",
            "莫以人废言，遂忽博士谩。"
        ],
        "title": "用大名诸公唱和韵送别少逸  其四",
        "id": "0c903f05-1f5c-4222-88d6-d40b8577a2d5"
    },
    {
        "author": "王安中",
        "paragraphs": [
            "闰余气先寒，久雨愁更剧。",
            "丈夫固远虑，奈此朝不夕。",
            "恐泥有危行，扶欹无安宅。",
            "我思补天漏，试炼五色石。",
            "横空收泄云，屏翳敢停迹。",
            "还我阳秋恩，与子两相适。"
        ],
        "title": "和李达之庚寅秋雨三首  其一",
        "id": "b5f2f4b0-3a08-4c16-b3d8-aeb684f1ae28"
    },
    {
        "author": "王安中",
        "paragraphs": [
            "客舍无晴阴，日赴折简唤。",
            "家居跬步隔，心念旌旗乱。",
            "釡空雨生鱼，遽敢议薪爨。",
            "衾裯我自抱，更为子三叹。"
        ],
        "title": "和李达之庚寅秋雨三首  其二",
        "id": "6b883107-31c4-4185-a5d7-81381d9b90a2"
    },
    {
        "author": "王安中",
        "paragraphs": [
            "邻僧雨不出，粥饭听钟鱼。",
            "事与吾辈异，一身易赢余。",
            "而我千指家，食此半编书。",
            "饥驱欲何之，投瓜望琼琚。",
            "侧闻州祷晴，早愿光景舒。",
            "祠官莫惮烦，霑湿秪台舆。"
        ],
        "title": "和李达之庚寅秋雨三首  其三",
        "id": "558f01b8-6360-463a-a2a1-df39759252a7"
    },
    {
        "author": "王安中",
        "paragraphs": [
            "长安贵公子，对雨饮正剧。",
            "明釭艶华屋，今夕知何夕。",
            "岂同扬子云，反闭一廛宅。",
            "稍醒问予酒，已复忧甔石。",
            "贤愚置莫论，俛仰共陈迹。",
            "世路日参差，咄哉随所适。"
        ],
        "title": "再和  其一",
        "id": "acabace0-c576-4b73-98af-c3ecedb40406"
    },
    {
        "author": "王安中",
        "paragraphs": [
            "霖霪连十日，茗盌阙招唤。",
            "寒虀味独辛，秋茧绪仍乱。",
            "凭将苦雨诗，商絃韵余爨。",
            "果无真赏音，落魄不须叹。"
        ],
        "title": "再和  其二",
        "id": "50b37bcf-4c7b-4cd9-bfad-0ace19748703"
    },
    {
        "author": "王安中",
        "paragraphs": [
            "向来天不雨，啜泣歌枯鱼。",
            "今来雨弥旬，粒食还无余。",
            "两家各四壁，但聚古人书。",
            "羣争声利场，欲趋顾璜琚。",
            "岂敢丧所贵，我行自安舒。",
            "寒饥两未救，杯水沃薪舆。"
        ],
        "title": "再和  其三",
        "id": "ca1443f8-3fa3-46e3-991f-fc481cd9f0fe"
    },
    {
        "author": "王安中",
        "paragraphs": [
            "边风吹鴈寒，雨宿黄芦下。",
            "家鸡饱遗粒，喔喔庇簷瓦。",
            "孔鸾尔安巢，慎勿翔中野。",
            "鲜鲜野畦菊，的皪弄深黄。",
            "馨香不自暖，白露凄欲霜。",
            "明朝紫茱萸，雕槛荐高堂。"
        ],
        "title": "郊行感兴",
        "id": "e433640c-b27c-47ec-9515-e668f6975d32"
    },
    {
        "author": "王安中",
        "paragraphs": [
            "我行无町畦，忽逐春波起。",
            "平明发邺城，暮宿清河涘。",
            "谯楼唱晚静，驿树惊飊驭。",
            "亭亭华月上，熠熠繁星委。",
            "含晖穿幔翠，度影入窗绮。",
            "悲来兴视夜，空庭纵幽履。",
            "飘如浮海仙，飞步不濡水。"
        ],
        "title": "试院对月",
        "id": "b2e5d3ec-97c5-4c42-a493-4195823a0e79"
    },
    {
        "author": "王安中",
        "paragraphs": [
            "秋苹一寸风，吹我邺王台。",
            "台边委黄落，穗帷化飞埃。",
            "平生三迳步，屐齿粘苍苔。",
            "覊栖望不到，蝇头写归来。",
            "人间持板手，欲展何由开。",
            "再拜丈人行，卷投当琼瑰。",
            "丈人龙眠龙，挟策奔风雷。",
            "毫端须臾寄，一挽正始回。",
            "年来心法孤，骎骎古炉灰。",
            "渊明不并世，此士谁为才。",
            "紫鸾固超诣，白鸥竟何猜。",
            "所期岂朝华，岁莫傥相陪。"
        ],
        "title": "无题",
        "id": "63b657d4-8b99-4de3-a15f-f499f443a303"
    },
    {
        "author": "王安中",
        "paragraphs": [
            "平生顾建康，名下难为人。",
            "见其似者喜，敢复圣贤分。",
            "元侯惟曲蘖，好赐均无贫。",
            "萍官新荐熟，莲幕先饮醇。",
            "坐令染指客，诗语生冤亲。",
            "柑黄松小苦，赋笔久埃尘。",
            "何时获瀛渌，更可调阳春。"
        ],
        "title": "张公作高阳醇酎送幕中杨时可作诗诗成亦得酒而瀛渌又将熟杨复垂涎次杨韵",
        "id": "7b5e6b10-7612-4d73-98fb-9029d894421e"
    },
    {
        "author": "王安中",
        "paragraphs": [
            "初年种交梨，可奈荆棘树。",
            "闻道千圣前，不传才一语。",
            "彭殇几许争，端作旦暮遇。",
            "衣珠价连城，谁遣泣穷路。",
            "子知无生法，未短飞升数。",
            "当身认同归，绝学何外慕。",
            "龙眠玉颊翁，是中得深趣。",
            "萧然住山人，妙甚垂天赋。",
            "我为杨侯计，政欲借前筯。",
            "从翁须及今，频脱户外屦。"
        ],
        "title": "次韵杨时可李元中酬赠之作",
        "id": "c8d6b85d-c277-4129-8772-15b16ccadbbc"
    },
    {
        "author": "王安中",
        "paragraphs": [
            "维南国禋祀，崇丘五云鲜。",
            "路转楼居出，林深步虚传。",
            "辎軿上真侣，鬟髻太古仙。",
            "绿章下祕祝，宝此一掬泉。",
            "至今争晨门，奁香走填然。",
            "帝子留绣盖，宫嫱掷金钱。",
            "吾宗初意行，跂马税芝田。",
            "醒心影娥池，了了壶中天。",
            "呼儿话西游，乃未得汝年。",
            "先生笔扛鼎，小友语更妍。",
            "斯文到真处，栀蜡漫贾鞭。",
            "赓酬就俄顷，惊绝图书渊。",
            "觅句念宗武，爱奇容子迁。",
            "游山本庭户，可但巢其巅。",
            "眼中摛文地，坐待步武连。",
            "幽寻赋异日，端为续胶弦。"
        ],
        "title": "次韵王得之游福源观",
        "id": "2997a04c-44f3-4e91-8c66-d03f5f320281"
    },
    {
        "author": "王安中",
        "paragraphs": [
            "我无适俗姿，发兴在林嶂。",
            "前身一义堕，好山输百丈。",
            "永怀住山人，败毳裹龙象。",
            "频驱尘外轸，径抵云雨上。",
            "道人初怪问，斗绝何从访。",
            "师居不难寻，天壁愕异状。",
            "风烟自萧散，草木更森长。",
            "道人聊复尔，仁者作是想。",
            "重来傍岑翳，眼净人亦王。",
            "虎谿虽不过，鹫岭聊得望。",
            "遥知师冁然，跛跛又安往。"
        ],
        "title": "望法华山怀慈上人",
        "id": "c2ffa98b-ac03-4a22-bc99-18445b8c2fd4"
    },
    {
        "author": "王安中",
        "paragraphs": [
            "王鲔未荐春，永叹念河曲。",
            "游子怀故乡，书剑就装束。",
            "横流一苇航，归日三秋促。",
            "属骖饶阳道，解鞅获馆谷。",
            "鸣乌尾毕逋，喜信乱城角。",
            "邑中二三子，彼美温如玉。",
            "行李往来者，东道礼尤笃。",
            "一尊相劳苦，桃瓜间红绿。",
            "深严布金地，良可避蒸溽。",
            "呼龙劝客留，雨声裂华屋。",
            "诸公气吐虹，不鄙余录录。",
            "号呶叫博卢，露跣围弈局。",
            "漫郎本何者，蒿蓬倚松竹。",
            "更不效天随，凄其茹杞菊。"
        ],
        "title": "过安平小集",
        "id": "09db4fd1-277e-46f2-9058-79b2dcc400a9"
    },
    {
        "author": "王安中",
        "paragraphs": [
            "吴山东南秀，葱郁盘帝城。",
            "西湖据其趾，御气通波心。",
            "余膏被草木，蔚眼皆欣荣。",
            "今晨天宇穆，惠风汛初晴。",
            "春色正妍妙，放怀共扬舲。",
            "中流入汗漫，旷阔无埃氛。",
            "湖光挟山绿，倒射玻瓈青。",
            "丝竹响空翠，楼观森峥嵘。",
            "献酬杂歌啸，烂漫纷醉醒。",
            "取乐固莫并，兴怀一何深。",
            "缅惟昔三贤，精爽日以沉。",
            "但余画象在，尚想鸣佩襟。",
            "希古秉微尚，崇雅摅恬情。",
            "羌予翳蓬藋，无复企组缨。",
            "澹泊自有得，荣华非所欣。",
            "舍舟纵散策，逸兴生崚嶒。",
            "白云引遐眺，碧岫延深登。",
            "幽期浩无涯，忽到静者门。",
            "长松有令姿，流水无俗声。",
            "绝磴猿可呼，出谷莺始鸣。",
            "乃知物外境，兹象本不惊。",
            "逝耶初无将，至耶亦无迎。",
            "便将谢尘鞅，兹焉支颓龄。",
            "山鸦接晚翅，落日催行幐。",
            "归欤赋新篇，聊复记吾曾。"
        ],
        "tags": [
            "西湖"
        ],
        "title": "湖山纪游",
        "id": "47d51c2e-77a7-4912-87ad-044fe11faacd"
    },
    {
        "author": "王安中",
        "paragraphs": [
            "结髪抱奇趣，被褐深自珍。",
            "空肠贮明月，坐友千载人。",
            "长饥为驱出，宦游古河濵。",
            "侵寻簿领书，陆海纵埃尘。",
            "深迷谁复见，无闷日湮沦。",
            "使车重皇眷，宾从实要津。",
            "平生相与昧，数面輙成亲。",
            "如何冰霜别，邂逅梅柳春。",
            "我来闭空馆，公归柅轻轮。",
            "咫尺不得语，寤叹良苦辛。"
        ],
        "title": "贻梁东卿激",
        "id": "89c9bfb1-6e0d-46ae-8635-3c92d228eccf"
    },
    {
        "author": "王安中",
        "paragraphs": [
            "读书无见功，要足补吾拙。",
            "时从千载上，坐友万人杰。",
            "心源贮古月，表里湛空澈。",
            "政缘老懒故，早觉追随苶。",
            "推迁怀短檄，甚愧固穷节。",
            "安阳耆旧衰，风采漫笔舌。",
            "翩翩阿瞒孙，乃出诸椽列。",
            "爽气不可招，敌榜近缧绁。",
            "只今官罢休，道学归澡雪。",
            "加飧一言足，人事会有别。"
        ],
        "title": "送曹文叔",
        "id": "6446a3d9-4a0f-41f3-855c-32b61358507d"
    },
    {
        "author": "王安中",
        "paragraphs": [
            "斯人倘遇真，何必吾党士。",
            "向来风骚伯，领略罄同轨。",
            "仙路共飞腾，鸡犬近天咫。",
            "但看横槊语，力足走余子。",
            "小诗赋竞病，政自贤乎已。",
            "眼中管陶郎，翰墨颇自喜。",
            "当官故痴绝，捉扇谈名理。",
            "早时随计偕，晚堕鹖冠里。",
            "史君柱后文，此面恶难拟。",
            "陆机生不识，尚想汗颜泚。",
            "只今官罢闲，高唱动连纸。",
            "齐西井邑富，三月花事起。",
            "人奇渼陂同，物胜斜川似。",
            "远心破城府，快论注弦矢。",
            "嗟予怀檄书，寸步畏瓜李。",
            "投床梦婉娩，日永贪睡美。",
            "亦思陪君嬉，静钓濠梁水。",
            "君方事箠辔，问津从隗始。",
            "十年投笔兴，气已无万里。",
            "努力就功名，爵禄天下砥。"
        ],
        "title": "奉酬李道源供奉",
        "id": "21852d01-fab0-4557-8ad1-c9894da35931"
    },
    {
        "author": "王安中",
        "paragraphs": [
            "葛制侵中冬，奈此河汉沍。",
            "障门恃织蒲，更值飞廉怒。",
            "舂撞不遗力，既发宁却顾。",
            "阴机足自由，盛气尚谁怖。",
            "老心百念灰，一睡美无度。",
            "投牀逼窗纸，罅穴响交互。",
            "飘霙半夜入，方梦踏云路。",
            "帝居环玉阙，恍惚非常遇。",
            "回天力故微，讼风词已具。"
        ],
        "title": "次韵李达之十月十九日风一首",
        "id": "610e697b-53a6-434c-8609-67efae195884"
    },
    {
        "author": "王安中",
        "paragraphs": [
            "短长不相悬，视此律筒换。",
            "天寒今几许，冬序已强半。",
            "初阳来如缕，残岁去莫绊。",
            "亲交断还往，官列閙称唤。",
            "无牛可扣角，问夜何时旦。",
            "新诗当美酒，排遣孤闷散。",
            "风期终未沬，相与游汗漫。"
        ],
        "title": "次韵李达之冬日自纪二首  其一",
        "id": "445bd7db-928a-457b-940e-5ada7397e6f0"
    },
    {
        "author": "王安中",
        "paragraphs": [
            "古心出古语，不计彼不听。",
            "蹮蹮来问学，政有童九龄。",
            "尚为一事大，更读四方经。",
            "但我鲜兄弟，诸妹亦伶俜。",
            "皇皇门户寄，孤耿如晨星。",
            "何时休世网，遂逐鸿俱冥。",
            "君穷坐如醉，闻此或少醒。",
            "试凭道力胜，两忘楹与莛。"
        ],
        "title": "次韵李达之冬日自纪二首  其二",
        "id": "1b31f70e-0807-4a20-aca2-2663afdfb7b7"
    },
    {
        "author": "王安中",
        "paragraphs": [
            "颜癯虽叵堪，幸列圣科四。",
            "瓢箪顾自给，所乐真细事。",
            "君穷欲谁依，月旦无高议。",
            "邻贪故争畔，囷收复易匮。",
            "吏懵辄改井，甖汲亦难致。",
            "空有能诗声，度越侯叔起。",
            "时裁乞米帖，韵缀古风里。",
            "娇怜啼门儿，愠奈曳泥婢。",
            "喧喧闻发廪，共诟管城子。",
            "君云姑安之，吾肯屑嘑尔。",
            "箧中敝袍在，质当今可以。",
            "櫺窗豕腹生，列肆跨两市。",
            "掉头相闭拒，竟日却携至。",
            "似云儒酸悭，所得毫髪利。",
            "寒暑递回换，钱出几还此。",
            "由来刺绣工，不如市门倚。",
            "以彼居货心，必求速化理。",
            "近闻高赀郎，禁与士夫齿。",
            "盖防驵侩态，岁久薰莸似。",
            "众富乃良规，力古贫莫耻。"
        ],
        "title": "达之质衣不售作诗某次韵达之有田在蒲阴日以侵削旧居尝质人家既还而井亡于是箪瓢益艰故有争畔改井之嘲",
        "id": "3c29d38e-de59-4932-95ed-682f5b8bcc99"
    },
    {
        "author": "王安中",
        "paragraphs": [
            "少无适俗韵，市朝等居山。",
            "所思鲁柳惠，去我今千年。",
            "官曹不厌卑，危虑忘冰渊。",
            "身恬道故在，心傲蒙漆园。",
            "颜丞赏我趣，屡顾尘埃间。",
            "我久作常语，何得君来前。",
            "东归散俄顷，翩若风中烟。",
            "此意念莫领，搔髪空垂颠。",
            "出门久无味，不如杜门闲。",
            "君方笃行李，谅以吾言然。"
        ],
        "title": "颜夷仲有次韵少无适俗韵诗少逸既和之不可不赋",
        "id": "632f7fee-8560-4bd9-9a79-8a5c428dc2fd"
    },
    {
        "author": "王安中",
        "paragraphs": [
            "寒拆天吴图，饥籴太官粟。",
            "拾遗官在朝，何异老林麓。",
            "英风想廉蔺，妙手传顾陆。",
            "蒙茸头倾冠，駊騀镫脱足。",
            "熊儿与阿叚，左右相扶逐。",
            "生平经纶具，怅望青蒲伏。",
            "穷涂付曲蘖，放意谢羁束。",
            "草堂幸无事，尹骑时见辱。",
            "清吟动霄堮，逸艶惊鱼目。",
            "顾兹神明意，岂易丹青卜。",
            "当时腰长镵，憔悴十指秃。",
            "声名干坤破，生事岁月促。",
            "但闻列仙癯，岂见肉食墨。",
            "企予攀逸驾，短步羞匍匐。",
            "不能师广袖，乃尔好奇服。",
            "嗜诗得隽永，徐味自当肉。",
            "不知褒公贵，顾谓何郎俗。",
            "穷通等梦幻，思虑自枨触。",
            "苦吟秪效尤，呼醆进蚁绿。"
        ],
        "title": "次秦夷行观老杜画像韵",
        "id": "3dfb58ef-1908-42fb-899b-1656ebb45b14"
    },
    {
        "author": "王安中",
        "paragraphs": [
            "我本可笑人，略已近俗士。",
            "侵寻久未觉，大似城门轨。",
            "永怀北山路，相去不容咫。",
            "云烟迷旧隐，鸡黍悮幽子。",
            "极知田二顷，足了仕三已。",
            "世缘成错料，悔不妻法喜。",
            "只今无置锥，四海寄生理。",
            "因循插手版，俯仰邺城里。",
            "朝来对爽气，或以古人拟。",
            "颇复废将迎，陶泓弄幽泚。",
            "翩翩取自适，岂问书费纸。",
            "推移从短檄，此念初不起。",
            "园林齐地近，人物何郎似。",
            "无因覩白雉，漫自手弓矢。",
            "任侯十年旧，邂逅慰行李。",
            "新诗多态度，誉我伤溢美。",
            "君才老益豪，笔倒三峡水。",
            "我将观浩渺，万事问伯始。",
            "是间好看客，风味化邻里。",
            "亦知崔亭伯，更欲就礲砥。"
        ],
        "title": "次韵答任德夫夹滩见贶长句并呈崔彦圣",
        "id": "0e76de3c-c8af-40ea-85d2-2eb21b7ed9d6"
    },
    {
        "author": "王安中",
        "paragraphs": [
            "人才限南北，河岳日边徼。",
            "异时颇自振，以远得轻笑。",
            "顾我尚友心，与渠不同调。",
            "吾州向虽陋，属令文元肖。",
            "仙凫谢云罗，雪浪涌海峤。",
            "问山如登天，翰墨相焜燿。",
            "高标快目击，胜语醒耳剽。",
            "永怀种秫潜，不翅憩棠召。",
            "八年杖屦隔，坐睡梦嵩少。",
            "何人佀严陵，寒滩理幽钓。",
            "无因接孙登，半岭听清啸。",
            "渐恐落流俗，中夜回光照。",
            "倒海觅三珠，更复得二妙。",
            "风埃邺王城，晚从折简召。",
            "仓曹宾客次，玉立见孤峭。",
            "神锋森挺脱，俛嘿愿还鞘。",
            "至今牛斗间，宝气干两曜。",
            "伯宜承华勋，仲合典书诏。",
            "翩翩谁辈行，官职忽哄叫。",
            "美须草未鬬，好面丧可吊。",
            "斯人但寂寞，瑚琏不荐庙。",
            "我尝当馈叹，吞愤类牛噍。",
            "渊龙岂易扰，遽敢议处劭。",
            "念昔忝闻道，锐甚冠始醮。",
            "百忧荒寸田，孰与耕新烧。",
            "区区冀有获，韅鞅鞭复掉。",
            "端来求代公，兀守信麦漂。",
            "便将涂六凿，风籁息号窍。",
            "政自畏攀援，拄颊遭诟谯。",
            "一官涕唾了，得失已悬料。",
            "嚢中餐玉法，朝饥傥能疗。",
            "纵无钱买山，解有杖荷蓧。",
            "从公问箕颍，策足事游眺。",
            "共待四明归，重丐一言要。"
        ],
        "title": "送晁以道",
        "id": "7c1c4aaf-01a0-425e-92e0-cc73fe2484ab"
    },
    {
        "author": "王安中",
        "paragraphs": [
            "吾军久不张，建鼓觅同道。",
            "苍黄一二获，便作百万号。",
            "我行初济河，首得晁彭耗。",
            "轻车驾驷马，邂逅王良造。",
            "悠然望八极，颇已快远抱。",
            "两公前后辈，凛凛不殊操。",
            "晁文早纬国，辅以家学奥。",
            "向来宏词出，古气轧盘诰。",
            "萧生宁抱关，肯补郎衣皂。",
            "老成吾犹及，孝友神所劳。",
            "彭诗动惊俗，祖屈实自悼。",
            "追奇诣岑险，展读眩欲眊。",
            "知名渔父篇，雅惬志和好。",
            "勿前丞相嗔，何恃翰林傲。",
            "方将摩二垒，并可潄双瀑。",
            "瓜代苦敦薄，火攻良抵冒。",
            "荆州一人半，才慰阿坚到。",
            "只今事行李，遽欲戒驺导。",
            "箕山老仙伯，远行避喧噪。",
            "纷纷户外屦，三沐安无躁。",
            "仲氏往吹箎，吾党端有靠。",
            "坐念玉壶冰，讵堪风日曝。",
            "鲁公屋漏笔，莫靳平安报。",
            "否泰等时雨，春旱必秋涝。",
            "努力加饭餐，自余何足祷。",
            "无卿我定豪，别语愿忠告。",
            "睡翁赖少留，意适如爬瘙。",
            "大臣不暑行，官小奈亲耄。",
            "网罗今转疏，机穽岂重蹈。",
            "得失傥未量，天理问禆灶。"
        ],
        "title": "次韵和彭少逸送晁以道",
        "id": "4694c774-ec67-41fe-8a72-4529b50a03d3"
    },
    {
        "author": "王安中",
        "paragraphs": [
            "癯儒缓趋走，不堪备游徼。",
            "古心乏妩媚，亦莫齿优笑。",
            "十年营负郭，毕愿了租调。",
            "诗书祝儿辈，风味久必肖。",
            "文穷觅退之，钱癖减和峤。",
            "此计堕渺茫，浪出岂炫燿。",
            "官供取无耻，几不类椎剽。",
            "退食独委蛇，顾欲辈周召。",
            "谁论玄尚白，端觉壮非少。",
            "缅怀千载人，有道混屠钓。",
            "风云随阔步，功业付长啸。",
            "事成有辞爵，缘断或遗照。",
            "飞潜无必同，出处信俱妙。",
            "肯以牛衣泣，求因狗监召。",
            "竟知貂尾短，何益鸢肩峭。",
            "士初如大刀，天高看拔鞘。",
            "提携龙雀环，胆破勒与曜。",
            "断蛟剸犀兕，左右随所诏。",
            "用舍要有时，遽欲帝阍叫。",
            "沾襟岂终悔，失马勿前吊。",
            "龟寜行曳泥，牺怯牵荐庙。",
            "但逃明火灼，讵厌短刍噍。",
            "固穷而山立，吾侪当勉劭。",
            "无祸福莫长，安用绿章醮。",
            "我今百念灰，内热息心烧。",
            "来亲晁氏贤，不住头忽掉。",
            "淋淫雨十日，坐恐行嚢漂。",
            "新篇寄邺城，钟磬逼耳窍。",
            "舂撞到彭夏，余子敢轻谯。",
            "是公天机深，世故成错料。",
            "良医百遇毒，彼已病俱疗。",
            "渊明寓托远，捉扇赞荷蓧。",
            "吾将急捕逐，八表写长眺。",
            "迟暮傥同归，升斗何足要。"
        ],
        "title": "长句送以道既辱和答而夏传圣诗亦用此韵以道复和一篇篇末颇及少逸与不肖因再赋此传圣姻家书问必数或可达以道",
        "id": "196c625f-f34a-4c6f-857e-5a75ea57b71b"
    },
    {
        "author": "王安中",
        "paragraphs": [
            "外家东眷裴，典学不观徼。",
            "初来接诸彦，半发士龙笑。",
            "贤科两过阁，万字出戏调。",
            "尽记十二题，博洽古人肖。",
            "亡书问安世，多识数华峤。",
            "刘蕡廷策讦，罢去终弗燿。",
            "纵横五车读，未捷一律剽。",
            "生涯日萧索，更甚东陵召。",
            "当时邯郸公，似是洛阳少。",
            "文润淮南草，诗赓苑中钓。",
            "殿庐忽厌直，郡合或坐啸。",
            "相从宾客老，莫逆肝胆照。",
            "严诗见杜集，殆极天下妙。",
            "鵩来蒲州坐，永隔宣室召。",
            "门生状董晋，寒笔信雄峭。",
            "岂惭吴季札，墓剑挂遗鞘。",
            "嗟予乃裴出，母贤如德耀。",
            "授予其父书，勉使起应诏。",
            "此文载编末，疾读快欲叫。",
            "耆旧成鬼录，零落真可吊。",
            "但闻康靖第，万物閟家庙。",
            "子孙同蠹鱼，奇字饱咀噍。",
            "始予识京掾，已叹才业劭。",
            "叔兮秉周礼，庄若客位醮。",
            "官闲恣讨论，灯火亲夜烧。",
            "固疑言语工，未睹寸管掉。",
            "高篇晚发伏，疲兵血争漂。",
            "予拔中山毛，载颖从八窍。",
            "携持托抱关，免以不敏谯。",
            "规容曹参随，敌敢杨雄料。",
            "宁忧无肉瘦，政恐俗难疗。",
            "冥搜废曹务，招隐慕芸蓧。",
            "子行择所向，山水足观晀。",
            "慎勿厌家鸡，造请历权要。"
        ],
        "title": "李永终还京师北岳王某以送晁以道韵作诗赠行某外大父贤良裴公实为邯郸公行状契义良厚故见之篇首",
        "id": "ba10f604-dca6-406f-b2fe-ef162df970a7"
    },
    {
        "author": "王安中",
        "paragraphs": [
            "北山立雄秀，西山俨来奔。",
            "棱层上云雨，祕邃错朝昏。",
            "风霆倐号怒，势欲立厚坤。",
            "兹惟神灵宅，可但人物繁。",
            "嵩阳擅月旦，问山等龙门。",
            "谓我山之英，重以仁者言。",
            "丈人盖代手，脱口千载存。",
            "莼羮与羊酪，不复疑戏论。",
            "向来无极神，解与君争尊。",
            "堂堂甄孟成，版籍见诸孙。",
            "如何置不问，远借寒谷暄。",
            "我行傍乡梓，念此永弗谖。",
            "逢人试语似，喜色凌朝暾。",
            "问公谁辈行，故侯苏季昆。",
            "故侯遗妙墨，砻山龛山轩。",
            "亦有好事人，醉帖收蜿蜒。",
            "神明坐还观，声泪已复吞。",
            "公能破纸尾，师友道弥敦。",
            "要当藏名山，仍意作九原。",
            "续絃煎麟角，并洗万古冤。"
        ],
        "title": "定武赠晁以道",
        "id": "f94a91e3-e984-473a-a8ef-0747b9bb8524"
    },
    {
        "author": "王安中",
        "paragraphs": [
            "穷颜妙画今虎头，忽以武侯为范侯。",
            "他日却写十比丘，下笔不数僧贯休。",
            "作佛作相三昧游，在江在海两浮沤。",
            "丈夫心机入法流，到处还渠第一筹。"
        ],
        "title": "颜持约为范师厚作孔明坐啸图十大比丘象观者以为聱讹不可不下一句",
        "id": "138684d6-05dc-40f9-905f-d89816f35d86"
    },
    {
        "author": "王安中",
        "paragraphs": [
            "盛乐宫前紫府君，开花流水不知春。",
            "悠悠永叹坐石室，自有此山无此人。",
            "我来婆娑弄明月，松声草色俱清新。",
            "列仙元癯不佞佛，却语小谢求纶巾。",
            "明经使者风生在，文字政须君等辈。",
            "鴈门鴈美亦思归，讲肄还当寻马队。"
        ],
        "title": "寄谢任伯",
        "id": "9a5ba7c1-7238-409d-9be4-fb6816dc7a52"
    },
    {
        "author": "王安中",
        "paragraphs": [
            "金鳯台头我欲仙，故人真谓翼垂天。",
            "目光射落三千尺，诗律追还五百年。",
            "应缘又踏瀛州土，寄问骑鲸今好否。",
            "俗情限量须破除，可无忘形我与渠。"
        ],
        "title": "寄江南睡翁",
        "id": "91c33612-3d21-491f-9965-7a558b5e4b72"
    },
    {
        "author": "王安中",
        "paragraphs": [
            "周郎同岁小一月，老气凛凛能摧锋。",
            "佛隐由来足高士，经纶正在阿堵中。",
            "平生蓬藋一亩宫，颇与可人风味同。",
            "好在江南香火社，寄书会忆王墙东。"
        ],
        "title": "崇宁寺诗",
        "id": "eca9d7a1-ed3a-4907-b9cd-96630165d4e6"
    },
    {
        "author": "王安中",
        "paragraphs": [
            "深居听客谭西山，舌端崷崒生层峦。",
            "山形卓荦尚可想，客趣超诣何由攀。",
            "漳颍空回自不韵，梦涉山涧波旋环。",
            "但携云根万窍碧，归置毛颖陶泓间。",
            "客真与山欲争秀，烟霞气足词高闲。",
            "我亦良非适俗者，分山一半同君还。"
        ],
        "title": "次韵张应龙见赠长句",
        "id": "e1b5441e-e478-4521-b994-981cf0c1af6e"
    },
    {
        "author": "王安中",
        "paragraphs": [
            "胸中堆奇忽块磊，径欲凴虚寻我对。",
            "梵宫日月擦鸱尾，复道云霓涌鼇背。",
            "佛将高广快心赏，天为空长舒眼碍。",
            "冰层蹙岸见河漳，雪气明山数齐岱。",
            "安知一身寄城郭，却指万顶看阛阓。",
            "承平大驾昔此留，望幸遗民今几在。",
            "哦诗人物到白也，题字风流希湛辈。",
            "北都三士行作图，胜游一日不可废。"
        ],
        "title": "同元忠少逸登大安阁各赋一篇",
        "id": "62a7d756-a4d9-4222-8c82-d635f9dfe85e"
    },
    {
        "author": "王安中",
        "paragraphs": [
            "秋虫不量翅股微，几欲唐突鹓鸾飞。",
            "高梧嘶风食沆瀣，何似死鼠鸱鸢肥。",
            "颜家事业更清绝，耆旧去眼知音稀。",
            "贤哉鼻祖井故在，执瓢便足忘君饥。",
            "一官晚悔登龙断，经岁不出关荆扉。",
            "蓝田之山石韫玉，白虹千丈晴霏霏。",
            "退之壁志见彷彿，二松阅世应百围。",
            "丞聋未换渠莫恶，郴江仙伯容抠衣。",
            "侧闻亲嫌又龃龉，漫恐髀肉摩鞍鞿。",
            "戏人造物亦薄相，咄咄此士将安归。"
        ],
        "title": "颜夷仲欲赴蓝田丞而郓帅移雍姻家或当避读夷仲诗为和第二篇此次退之山石韵者",
        "id": "d84d7b74-1bff-4317-a1b1-0fc9c754d093"
    },
    {
        "author": "王安中",
        "paragraphs": [
            "颍川异日刚彊守，诸吏僵仆奸豪走。",
            "济南使君羞怯懦，故破瞷宗三百口。",
            "官为声名计则多，寻常手滑如彼何。",
            "心知昔人不妄作，随事砭斫或拊摩。",
            "河神娶妇理必往，城北杀子吾当诃。",
            "襄濆赵侯世儒雅，轩昂忽变肠无它。",
            "奴欺主女积十载，侯以半纸申严科。",
            "人言赵侯广汉后，宜有擿伏如神手。",
            "青衫诸掾日蹉跎，众或屈凌天自佑。",
            "谁过襄濆刻石傍，告以吾言慰耆旧。",
            "侯今儿子能文章，母太夫人百岁寿。"
        ],
        "title": "赵圣符权涟水军使按周立事且去犹闻上乞不赦为作长句",
        "id": "a5d9f561-67c0-4e3d-a89e-2b1cb2b16c06"
    },
    {
        "author": "王安中",
        "paragraphs": [
            "李侯茫茫悲欲泣，人生岂能无缓急。",
            "晨炊米尽抱衾裯，富儿操金森壁立。",
            "纵横文字对空虚，肝膈不同如燥湿。",
            "寒乡眼界太褊迫，名誉才高憎怨集。",
            "诵书把琖九河悬，虽我亦惊追莫及。",
            "风雷会送横海鳣，跃上禹门过千级。",
            "奈何自比辙中鲋，商歌感慨行人揖。",
            "鲋鱼不愿决西江，李侯所须惟粟粒。",
            "肯捐一滴活波臣，客真义动修蛇蛰。",
            "得金遣客曾莫留，索我和篇何汲汲。",
            "孤竹之管空桑琴，已矣今人听不入。"
        ],
        "title": "过客有赠达之金者达之作鲋鱼乞水急诗谨次韵",
        "id": "6851cfb9-958c-4fe1-90e9-69a927bf6e36"
    },
    {
        "author": "王安中",
        "paragraphs": [
            "家世无人仕苕浙，送汝还为北城别。",
            "河间知不去吾远，汝母犹持离袖掣。",
            "中年生子今宦游，吾与汝母宜白头。",
            "中山西望三舍身，诸老汝近吾何愁。",
            "宫傅恩怜逮犹子，宫师雁行余五弟。",
            "至今乡闾尚心化，友爱推高一门里。",
            "向来寒甚草根蛩，迩来出入轩盖从。",
            "富贵不愿此身独，安乐幸与诸老同。",
            "门户固应多国器，汝往岂为功名会。",
            "古文科斗尽五车，娱人翰墨真余事。",
            "客程抢笠风卷纱，归及诸老醉榴花。",
            "京华新闻勿用说，一时名士诗可夸。"
        ],
        "title": "第二子赴河间诗人皆作诗送行读赵壻辟疆诗为次韵",
        "id": "2d269e9a-8255-428f-bd2c-6df5ad4169ed"
    },
    {
        "author": "王安中",
        "paragraphs": [
            "五日十日一水石，此言虽工盖其迹。",
            "请看天地开辟初，岂铸日魂镕月魄。",
            "忽然而成随所遇，纳护风云元满肚。",
            "吐为千偈口澜翻，游戏法中同一趣。",
            "李侯落笔风烟气，妙处欲回真宰意。",
            "扁舟不动水粘天，落日孤明山若倚。",
            "断猿吟挂清枫林，涧松倒卧犹十寻。",
            "白鸥似作终老计，浮云自在年何深。",
            "由来神品完天力，一抺江流吞万碛。",
            "寸量尺度但形摹，画史如山尔何得。",
            "贵人费尽千黄金，宝奁玉轴谁敢争。",
            "一声常卖落公手，世间得丧谁亏盈。",
            "我生懒率更疏放，只有幼舆巖石相。",
            "它时真作画中人，傥辱书来问无恙。"
        ],
        "title": "题李成山水",
        "id": "83e6c342-e18d-48ab-be09-48feff2e38d4"
    },
    {
        "author": "王安中",
        "paragraphs": [
            "山林策足高复高，俗子捷宦争秋毫。",
            "丹青邂逅着相衮，晚顾不欲传儿曹。",
            "妙哉吾家右丞相，睥睨一世轻鸿毛。",
            "云泉招隐去甚勇，粉墨状景随所遭。",
            "辋川庄图最得趣，尽写众巘围长臯。",
            "废城荒烟飒衰柳，断涧立石淙惊涛。",
            "筼筜插屋伴幽读，莲芰泼眼横轻舠。",
            "宫槐犹是鸣驺陌，漆园已作蒙庄逃。",
            "地因人好自奇胜，岂必海峤骞鲸鼇。",
            "想见解衣盘礴时，六种震动山灵号。",
            "平生经行意境足，朽木不运笔已操。",
            "小诗气象更清绝，远跨陶谢追风骚。",
            "乐安老人吾莫及，摹搨彷彿收藏牢。",
            "隶书十咏有体法，鍼肆见此古赤刀。",
            "一时墨妙谁窃去，龙剑飞失余环绦。",
            "只今跋题乃到我，千载吾祖安敢褒。",
            "家鸡诗画愧弗学，但思卜筑诛蓬蒿。",
            "辋川久无书契在，未免四海求田劳。"
        ],
        "title": "次韵题李公休辋川图",
        "id": "bebf2d7b-fdab-4726-9836-b4d777dd3f29"
    },
    {
        "author": "王安中",
        "paragraphs": [
            "青阳乘时木当行，骤辞囚幽置高亨。",
            "骜骄嫚姣豪怒狞，睥睨万物愤以争。",
            "潜呼飞廉语曰卿，媒妁阿巽助躁轻。",
            "林交社姻窟昆兄，腰领搦持劫诅盟。",
            "玃颅鹰隼深目睛，沐猴冠元加纮缨。",
            "约束阴定阳眎瞠，鞴囊革橐齐露呈。",
            "顷刻翻簸揭奔轰，撦帏裂箔仆斾旌。",
            "堕簷塌桷掀架棚，注射垣壝穿冡茔。",
            "豹彪獐猪狒猱猩，鸿鶤雉鸦凫鳦莺。",
            "殷蹏捩翅突奔惊，蹶抵荦确罥灌柽。",
            "蒙冲千车屹傅城，犦槊万骑鸦譟营。",
            "步趋宕跌忘珮珩，宫徴嘈杂停韶英。",
            "披木干根搴芳荣，蹙水涛浪豗镜平。",
            "眯霄耀灵一目盲，触山不周八柱倾。",
            "六幕摆撼始称情，神嬉鬼笑语咿嘤。",
            "余噫不收烂謌赓，聚秽勃郁封观京。",
            "执揽北斗斟四瀛，五岳为豆罗峥嵘。",
            "腐株蠹穴侑竾笙，醉牵月娥舞金钲。",
            "更持一杯寿长庚，谁省天意不汝令。",
            "小臣叫天吐丹诚，方春风暴稀所更。",
            "执法口噤臣輙抨，幸属廷尉葅鲵鲸。",
            "天哀愚忠勑阍丁，往呼来前密订评。",
            "竦身蹑虚倐上征，涕洟拜手眄睟清。",
            "臣材琐屑不足名，中有婞直肝肠撑。",
            "自下议上罪则烹，察及蝼蚁帝圣明。",
            "臣知风暴不难平，惟断之果绝蔓萦。",
            "帝首微颔慰遣并，侧闻雷霆扫欃枪。",
            "山恬海静悄不声，濯濯生意回枯頳。",
            "搜词谲诡纷纵横，反风大熟想姬成。"
        ],
        "title": "大风",
        "id": "27368902-2566-4b09-8af9-1746506b5448"
    },
    {
        "author": "王安中",
        "paragraphs": [
            "萧寺倚绝壁，高轩凴众芳。",
            "僧窗得山翠，茗盌仍花香。",
            "眼界写双净，心田增寸凉。",
            "陂陀日向夕，村落下牛羊。"
        ],
        "title": "游峰山院",
        "id": "03b7b9cb-d799-478c-9d0a-c6e047b3a527"
    },
    {
        "author": "王安中",
        "paragraphs": [
            "当暑独披襟，谁同梁甫吟。",
            "山林劳客梦，帘幕断人音。",
            "庭籁迎秋静，宫云傍晚阴。",
            "赖传诗句好，偏慰未归心。"
        ],
        "title": "次韵李厚之秋日即事",
        "id": "aabd58d9-fbdf-42f8-9086-e8ce48a620d0"
    },
    {
        "author": "王安中",
        "paragraphs": [
            "身入儒宫作抱关，不妨文史暂偷闲。",
            "秋阳皦皦天新雨，晚吹骚骚木落山。",
            "士子便应矜两监，吾侪未合老三间。",
            "孝廉同岁真同道，对幕哦诗断往还。"
        ],
        "title": "试院作",
        "id": "27a14a3f-eebf-43b2-9059-66d6adbe4f10"
    },
    {
        "author": "王安中",
        "paragraphs": [
            "相门谁数十朱轮，华鄂今看节制分。",
            "乡里正思前召父，朝廷难辍大冯君。",
            "风声自是埙箎合，忠力同输手足勤。",
            "应有池塘春草梦，夜阑还绕北山云。"
        ],
        "title": "闻青守梁元彬移帅定武作诗寄贺诸梁",
        "id": "41978f55-2710-40a5-8a3b-21ab078f679b"
    },
    {
        "author": "王安中",
        "paragraphs": [
            "坐想郊坰皷角雄，弓刀十万拥元戎。",
            "令传帐下偏裨栗，声走山前部落空。",
            "勒石何须称窦宪，反风已卜相周公。",
            "自嗟不预从军乐，贾勇犹能气吐虹。"
        ],
        "title": "闻帅府大阅军作诗送梁帅",
        "id": "9fffc4cc-8c4c-4f0d-add6-d9f19a42c589"
    },
    {
        "author": "王安中",
        "paragraphs": [
            "汶水衣冠记昔年，明堂一木起扶颠。",
            "孙枝竞秀传家学，华鄂联荣握帅权。",
            "西省规摹留阃外，北园风景付樽前。",
            "晋阳亲近皆兄弟，行集天朝拱细旃。"
        ],
        "title": "和梁才甫赠定帅元彬",
        "id": "ea074eca-ed61-4807-9a1c-1f42dd9b22d2"
    },
    {
        "author": "王安中",
        "paragraphs": [
            "玉府真游拥万仙，蘂珠深殿驻云軿。",
            "宫尊自吸琼浆尽，御笔犹封宝字全。",
            "密护几重香冉冉，倒藏余沥响涓涓。",
            "君恩许侍神霄仗，先向壶中觅洞天。"
        ],
        "title": "无题",
        "id": "e5e51ccc-942d-413f-a4d8-1a9f8c198e74"
    },
    {
        "author": "王安中",
        "paragraphs": [
            "白髪郎潜旧令君，东轩携酒几回登。",
            "当初天上化凫舄，今日人间下马陵。",
            "边地久无能赋笔，县斋新有读书灯。",
            "昔游零落岑参在，故语流传许十称。"
        ],
        "title": "读次文渼陂诗",
        "id": "cbc7818b-aded-4961-8370-1579558bb407"
    },
    {
        "author": "王安中",
        "paragraphs": [
            "谢韫归宁雪载涂，新诗还道絮何如。",
            "时因公子监门会，颇识中郎阿大余。",
            "赋笔久无三峡水，囊书老趁独轮车。",
            "只今靖郭家儿舍，谁似先生食有鱼。"
        ],
        "title": "次韵魏端夫田石送赴试词学兼茂",
        "id": "9325ded4-a62b-4ac8-b6d6-ffee256bb39e"
    },
    {
        "author": "王安中",
        "paragraphs": [
            "宾客风流追七子，宗支文物笑诸郎。",
            "青藜吹烛书编乱，古锦作囊诗卷长。",
            "禅钵芋羮聊得共，寿杯酥酒故催忙。",
            "秪今霜雪休车马，谁对熏炉语夜堂。"
        ],
        "title": "澶签宗室伯言见寄为次韵",
        "id": "8034d942-9d63-4ca4-b736-064e7c146a79"
    },
    {
        "author": "王安中",
        "paragraphs": [
            "野性由来不受羁，可堪风雨断追随。",
            "卜邻有素须归隐，会面无多更话离。",
            "拜我低头要晚岁，仗公取水记当时。",
            "魏城邂逅犹惆怅，秋鴈横分奈土思。"
        ],
        "title": "次韵元量贶诗",
        "id": "1c1ea229-bdfc-49bd-8683-d1102625528e"
    },
    {
        "author": "王安中",
        "paragraphs": [
            "声华飞动水云乡，挥翰初宜玉作堂。",
            "投老肯留宾客榻，临分聊属圣贤觞。",
            "家山到眼千巖秀，世路收心一粒藏。",
            "趣驾青牛寻尹喜，著书方便设津梁。"
        ],
        "title": "送徐干臣",
        "id": "03fb4b8b-5a3e-4597-b9f9-0ae0669d968f"
    },
    {
        "author": "王安中",
        "paragraphs": [
            "相逢不作白头新，肯复悠悠问大钧。",
            "煮茗坐穷西寺日，哦诗惊动北州春。",
            "吾侪渐可传书种，儿辈当令洗塞尘。",
            "节物峥嵘君遂去，驱蛩终始觅何人。"
        ],
        "title": "次韵道胜冬日惜别之作",
        "id": "a5e35b87-5ebc-4ebe-b9ee-3f67f8f64183"
    },
    {
        "author": "王安中",
        "paragraphs": [
            "早日商霖浃四寰，两年春令塞垣班。",
            "秋清莲萼骈幽沼，岁稔禾头合旧山。",
            "事付史官应制可，曲翻相府看公还。",
            "王褒要是邦民耳，请颂中和敢自闲。"
        ],
        "title": "次韵安喜刘簿上梁才甫瑞莲嘉禾一首",
        "id": "069e9394-d1ab-41cb-af8f-d792b0e0fdfe"
    },
    {
        "author": "王安中",
        "paragraphs": [
            "溪上桃花如有语，怨君前日只空回。",
            "径须留客车投辖，相与浇愁酒漉醅。",
            "我自马曹聊复尔，谁忧儿辈觉追陪。",
            "王郎醉墨题名处，尚有余尊可再来。"
        ],
        "title": "杨时可屡游朱氏园昨日方一载酒甚乐因次韵言其事",
        "id": "55c0b3d4-9afb-4b92-9a6e-ad57fea3305e"
    },
    {
        "author": "王安中",
        "paragraphs": [
            "雪夕张灯白昼同，坐知酒价长新丰。",
            "月来方丈三山外，春在元戎十乘中。",
            "玉塞已传台衮拜，火城先看相家风。",
            "公归端是千年鹤，回首鹓行一梦空。"
        ],
        "title": "次韵和梁才甫上元诗二首  其一",
        "id": "0db95169-e1f7-4ee3-b65c-d590d23a7552"
    },
    {
        "author": "王安中",
        "paragraphs": [
            "陈桥陪乘五人同，剑铗休弹礼过丰。",
            "骥足争先长策下，蛇脂干尽旧山中。",
            "敢将野句酬明月，但记宸章起大风。",
            "默对短檠悲晼晚，绨袍恩重报全空。"
        ],
        "title": "次韵和梁才甫上元诗二首  其二",
        "id": "cf1e7b46-8371-458d-b5a4-33d8b8718ec0"
    },
    {
        "author": "王安中",
        "paragraphs": [
            "金节经过玉帐开，初筵风雨烛花摧。",
            "鳯凰池外浓云合，獬豸冠前爽气来。",
            "已洗郊原秋淡荡，不妨星月夜昭回。",
            "拾遗说尹村村到，盛看丰年社酒杯。"
        ],
        "title": "次韵和梁才甫与曾叔夏喜雨",
        "id": "1e00f1c7-96d1-405b-a60c-37d40495dd73"
    },
    {
        "author": "王安中",
        "paragraphs": [
            "结客西城昔梦长，无题重和不成章。",
            "老看残菊情多感，静数冥鸿首屡昂。",
            "餻酒故应随节办，丝桐政好为秋张。",
            "鞭笞鸾鳯饶君去，独守庭秋坐夕阳。"
        ],
        "title": "次韵赵承之九日出郊",
        "id": "5edc662c-f675-4213-ad4b-3338d3bd7486"
    },
    {
        "author": "王安中",
        "paragraphs": [
            "风色萧骚晚尚微，呼龙连夜布寒威。",
            "欲寻海上三银阙，先舞云中万玉妃。",
            "难老松筠增气槩，未春桃李借芳菲。",
            "典衣更为来年贺，润泽先从宿种归。"
        ],
        "title": "喜雪赠梁几道",
        "id": "c4552360-d6ef-4f06-891f-1bdb3e6ad435"
    },
    {
        "author": "王安中",
        "paragraphs": [
            "天回星斗腊将残，傩仗欢呼陛盾寒。",
            "逐疠已随三阕鼓，炼真何待五辛盘。",
            "皇居夙有仙官护，民瘼兼凴圣箓安。",
            "岁岁更修周典礼，都门耆旧喜同看。"
        ],
        "title": "观傩",
        "id": "5de54228-26e6-4bc8-be55-ffdd042cb64f"
    },
    {
        "author": "王安中",
        "paragraphs": [
            "乔木相望十里村，百年弦诵化耕耘。",
            "食鱼谁就田文舍，下马先经董相坟。",
            "乌几繙书心自远，红旗赛社酒初醺。",
            "何时结客嘉山路，剥啄敲门却访君。"
        ],
        "title": "嘉山",
        "id": "40f687e7-f52c-4263-9497-a62813f0e4b3"
    },
    {
        "author": "王安中",
        "paragraphs": [
            "地僻风光到后时，谁吹律琯转阳晖。",
            "花争先近三台坐，春敢轻随一片飞。",
            "肯为孤妍回铁石，那忧余赏间葑菲。",
            "它年造物因依在，领略吾州胜槩归。"
        ],
        "title": "次韵梁才甫游苑氏园  其一",
        "id": "c8f7731e-a4ad-4ab4-b649-ef9aa54bf3d1"
    },
    {
        "author": "王安中",
        "paragraphs": [
            "国色无媒出有时，几年幽户鎻寒晖。",
            "人从浴鳯池边到，香入乘鸾扇底飞。",
            "诗落云牋传藉藉，花同锦队想菲菲。",
            "更闻芍药梢头信，亦待邀公插帽归。"
        ],
        "title": "次韵梁才甫游苑氏园  其二",
        "id": "fe6b666b-4a58-40de-91f0-1f3b47630ec4"
    },
    {
        "author": "王安中",
        "paragraphs": [
            "晴日催花烂漫开，九苞丹鳯引雏来。",
            "春衫碧袖初单际，步障朱軿第二回。",
            "许掾登仙全室伴，谢公赌墅几人陪。",
            "明年此乐知何处，宣劝重持翡翠杯。"
        ],
        "title": "次韵梁跂道游苑氏园  其一",
        "id": "30581e3d-4140-44c6-9897-5bd8b8973c42"
    },
    {
        "author": "王安中",
        "paragraphs": [
            "渊明归侣独庞通，坐客何人对孔融。",
            "鸎燕不惊贤者乐，蕙兰争泛快哉风。",
            "斑衣人在飘香外，彩笔诗成徒步中。",
            "和语不工缘窘陋，腐儒家巷草蒙戎。"
        ],
        "title": "次韵梁跂道游苑氏园  其二",
        "id": "84705bff-c5c1-4ae2-b761-9896822b2b43"
    },
    {
        "author": "王安中",
        "paragraphs": [
            "落叶飞飞度暗阶，月帘风幔若为怀。",
            "琐窗未有归消息，应罥蛛丝上雀钗。"
        ],
        "title": "试院作  其一",
        "id": "0e45b07d-d8c9-4d70-8667-917a0b70e182"
    },
    {
        "author": "王安中",
        "paragraphs": [
            "秋屋无人见草经，忽惊太乙杖藜青。",
            "秪应烧烛金銮殿，未胜熏香石竹屏。"
        ],
        "title": "试院作  其二",
        "id": "010d44fa-f80e-4635-bd22-cd5226b46917"
    },
    {
        "author": "王安中",
        "paragraphs": [
            "求友何人似谷莺，羁游浑觉昧平生。",
            "闭门春事关身薄，荠菊青青自可羮。"
        ],
        "title": "春日馆中即事五首  其一",
        "id": "17ce0142-735d-4902-b31f-c556f13d1472"
    },
    {
        "author": "王安中",
        "paragraphs": [
            "暄寒稀复故人书，好在山中旧酒垆。",
            "端欲梦从三径去，方牀投枕展龙须。"
        ],
        "title": "春日馆中即事五首  其二",
        "id": "278d21c0-80c9-4b4a-8531-ff2935dfbfa5"
    },
    {
        "author": "王安中",
        "paragraphs": [
            "故国悠悠雪外城，南山应复见高棱。",
            "向来梅柳春亭月，曾傍诗书夜按灯。"
        ],
        "title": "春日馆中即事五首  其三",
        "id": "38efbcf0-cdfc-48c4-be74-3904b83358c9"
    },
    {
        "author": "王安中",
        "paragraphs": [
            "元夕嬉游遍海涯，上林风物弄年华。",
            "余霙堕柳高低舞，香蜡封梅早晚花。"
        ],
        "title": "春日馆中即事五首  其四",
        "id": "dba8601d-f01a-46dc-b6e8-cd7f2ae2fe1e"
    },
    {
        "author": "王安中",
        "paragraphs": [
            "熙熙人物爇金炉，歌舞升平六闰余。",
            "辇路雪晴云五色，史臣得记汗青书。"
        ],
        "title": "春日馆中即事五首  其五",
        "id": "94bfb878-c522-40cb-9098-f8a4fb7c3ec9"
    },
    {
        "author": "王安中",
        "paragraphs": [
            "晚风收雨故森森，雀啅鸦骄未解阴。",
            "车马不喧缘底事，道人宴坐即山林。"
        ],
        "title": "直舍有书  其一",
        "id": "caf622af-70f9-4777-8e56-eb2af62bd977"
    },
    {
        "author": "王安中",
        "paragraphs": [
            "林低野阔暝烟浮，似与幽人耳目谋。",
            "邂逅前身溧阳尉，欲将半俸博冥搜。"
        ],
        "title": "直舍有书  其二",
        "id": "19e7b14d-7c1d-4c23-89e0-c32fbc55999f"
    },
    {
        "author": "王安中",
        "paragraphs": [
            "右丞笔力到诸孙，诗语元胜画不言。",
            "看取疏疏并寂寂，霜林烟坞欲黄昏。"
        ],
        "title": "直舍有书  其三",
        "id": "9aff8c64-3071-4ebf-81f3-128dfa3cc57e"
    },
    {
        "author": "王安中",
        "paragraphs": [
            "年来方寸湛如水，照见霜空无一尘。",
            "写出禅家有眼句，不妨余事作诗人。"
        ],
        "title": "直舍有书  其四",
        "id": "d7ecd800-dd8f-4a4f-acf8-5648f68b4886"
    },
    {
        "author": "王安中",
        "paragraphs": [
            "据鞍不觉醉中乡，水陆纷纷利害长。",
            "便作河西劝农使，梦回应未熟黄粱。"
        ],
        "title": "河西勘稻",
        "id": "a2da7bf6-23e9-4601-a907-938ef68d6277"
    },
    {
        "author": "王安中",
        "paragraphs": [
            "闻道长安桂作薪，斗升谁乞向隅人。",
            "魏仓一炬非无为，似与寒枯慰晚春。"
        ],
        "title": "予行为魏仓监门忽得前监仓官诗人江南彭少逸诗因次韵时彭以遗火失官  其一",
        "id": "9f54e02c-fb38-4e62-a219-7052255f51f9"
    },
    {
        "author": "王安中",
        "paragraphs": [
            "庙堂鼎实待盐梅，幕府千金政筑台。",
            "孟子劝人萧傅作，抱关不必是凡才。"
        ],
        "title": "予行为魏仓监门忽得前监仓官诗人江南彭少逸诗因次韵时彭以遗火失官  其二",
        "id": "c63851a0-dd76-42c2-93c9-8699d0d7fe42"
    },
    {
        "author": "王安中",
        "paragraphs": [
            "城头云树不藏鸦，邂逅东风苦忆家。",
            "凴仗主林神放手，为人匝地与开花。"
        ],
        "title": "立春  其一",
        "id": "f2a9b827-58bf-4bab-8358-088602de345a"
    },
    {
        "author": "王安中",
        "paragraphs": [
            "冰雪涔涔梅未芳，欲羞兰蕙召东皇。",
            "蒲萄定自有春色，莫酌凉州孟伯郎。"
        ],
        "title": "立春  其二",
        "id": "9cc5e579-2065-481f-a38a-cfa713e1df16"
    },
    {
        "author": "王安中",
        "paragraphs": [
            "东君珂珮响珊珊，青驭多时下九关。",
            "方信玉霄千万里，春风犹未到人间。"
        ],
        "title": "立春后作",
        "id": "f3ca8e85-d34e-45b4-ac49-df031c3786c4"
    },
    {
        "author": "王安中",
        "paragraphs": [
            "香红初破北州春，深谷嫣然一笑新。",
            "莫为余寒嗟晚见，锦帷轻拜卫夫人。"
        ],
        "title": "二月四日见小桃",
        "id": "26ec17ca-aa57-4bc2-8056-25e0d0ee47a7"
    },
    {
        "author": "王安中",
        "paragraphs": [
            "南陌无人地自偏，僧房深鎻竹娟娟。",
            "我来不为梨花雨，要看春风碧玉椽。"
        ],
        "title": "清明后一日出寻梨花先过城南资福僧舍脩竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其一",
        "id": "e1ac02b2-fb01-4c92-9ebb-334e23322b8c"
    },
    {
        "author": "王安中",
        "paragraphs": [
            "霜红雪白不同时，春到骚人了未知。",
            "素艶底应成偃蹇，练裙缟袂且追随。"
        ],
        "title": "清明后一日出寻梨花先过城南资福僧舍脩竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其二",
        "id": "248dcecd-9f1f-4bf8-b731-19021c673329"
    },
    {
        "author": "王安中",
        "paragraphs": [
            "花底杯盘藉翠茵，折花围坐当歌人。",
            "谪仙自是开元客，玉帐熏香揖太真。"
        ],
        "title": "清明后一日出寻梨花先过城南资福僧舍脩竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其三",
        "id": "96ed30a9-5fe9-4b5f-bed3-0714bcf6835d"
    },
    {
        "author": "王安中",
        "paragraphs": [
            "九尺张公天下士，喜君不为语清妍。",
            "共看风骨尚书似，亦合胸中了未然。"
        ],
        "title": "自述",
        "id": "f94e83a6-fe2d-4f02-9792-a81eab95533a"
    },
    {
        "author": "王安中",
        "paragraphs": [
            "日过辰时犹在梦，客来应笑也求名。",
            "浮生自得长高枕，不向人间与命争。"
        ],
        "title": "晏起",
        "id": "b7ffde65-eee9-4ffe-a657-b4ef0c8aa0b9"
    },
    {
        "author": "王安中",
        "paragraphs": [
            "羁怀不到酒边开，欲就钱郎把茗杯。",
            "午枕无云来楚观，试书春梦属多才。"
        ],
        "title": "答钱和父市易",
        "id": "8f5bb020-e7f8-45fb-bc8f-905fbb431c07"
    },
    {
        "author": "王安中",
        "paragraphs": [
            "华屋飘零鎻夜台，羊昙扶路肯重来。",
            "若为甑黍成奇祸，漫道人门似八裴。"
        ],
        "title": "荣归堂",
        "id": "545c6c88-e37e-43b3-afa2-e6e1a7466deb"
    },
    {
        "author": "王安中",
        "paragraphs": [
            "睡翁怜我哭穷涂，千里亲来不着书。",
            "未用中宵思白髪，孟光堪倚侍巾裾。"
        ],
        "title": "思家",
        "id": "8123d968-364f-42d4-849d-9d7298083761"
    },
    {
        "author": "王安中",
        "paragraphs": [
            "地上行人怜紫翠，羊肠九折有谁过。",
            "履危侧足非吾敢，远目看云得更多。"
        ],
        "title": "见太行山",
        "id": "d38f8092-d948-418a-b2d8-269efa11b148"
    },
    {
        "author": "王安中",
        "paragraphs": [
            "始欲愁生愁未涯，清风白月客辞家。",
            "北城下马无肠断，泪墨斜斜涂晚鸦。"
        ],
        "title": "题北城马铺",
        "id": "a696dba7-6a2a-423a-9670-7c51fe5883c2"
    },
    {
        "author": "王安中",
        "paragraphs": [
            "河伯应窥豹管斑，放船秋水不生澜。",
            "洋洋得济非无命，题满新诗赵魏间。"
        ],
        "title": "渡黄河",
        "id": "0906a0a2-c8ee-496b-98e3-7722cd0ead0f"
    },
    {
        "author": "王安中",
        "paragraphs": [
            "精神何足几年支，疏广陶潜肯自迟。",
            "又触尘埃行道上，此时须记式微诗。"
        ],
        "title": "黎阳道中",
        "id": "5b6f782b-41d5-47fa-a7d3-ea13a578602f"
    },
    {
        "author": "王安中",
        "paragraphs": [
            "靴纹绿净漾林影，红芰鲜鲜得我愁。",
            "却忆横塘拜新月，折荷障笑木兰舟。"
        ],
        "title": "道中",
        "id": "bcafda33-dd9f-4d68-9e84-b4c3ba403f24"
    },
    {
        "author": "王安中",
        "paragraphs": [
            "江上家山晚翠浓，画痴端复觅诗穷。",
            "李侯卷去亦亡赖，却对吴侬赋北风。"
        ],
        "title": "次韵李元量谢司门干臣画山水诗",
        "id": "8d07186c-feef-40f5-a910-d4b1ab8f1b3b"
    },
    {
        "author": "王安中",
        "paragraphs": [
            "此地何从列姓名，半因新国用轻刑。",
            "江湖万里知闻断，图画相看眼自青。"
        ],
        "title": "题新画八贤阁像",
        "id": "9903e517-5fd9-4742-942e-9c5e7ca05fcb"
    },
    {
        "author": "王安中",
        "paragraphs": [
            "闭户野僧闻客避，护巢林鸟噪人飞。",
            "桃花落尽不须折，移得芭蕉相唤归。"
        ],
        "title": "题普通院",
        "id": "55de8b7d-24c9-4cd4-ae30-c3f07011c2d4"
    },
    {
        "author": "王安中",
        "paragraphs": [
            "邺王神武冠军中，夜半骑龙逐老翁。",
            "雷雨满空飞不去，至今留鎻梵仙宫。"
        ],
        "title": "重游全福留题罗宏信手种柏  其一",
        "id": "4053cd95-7ec1-44fa-b007-6416cbf2c527"
    },
    {
        "author": "王安中",
        "paragraphs": [
            "漏月节风一箭长，万牛无力挽苍苍。",
            "直应刺着天公眼，却遣雷霆下取将。"
        ],
        "title": "重游全福留题罗宏信手种柏  其二",
        "id": "3856f99e-7d0f-4502-ae1d-454c83e84067"
    },
    {
        "author": "王安中",
        "paragraphs": [
            "老去无心梦楚台，行云欲见仗谁媒。",
            "春风魏后尤骄蹇，只遣红巾穉女来。"
        ],
        "title": "以魏花两枝送梁才甫花不甚大作二诗解嘲  其一",
        "id": "eda5cae4-cc91-4ca7-8c44-b783940b52dc"
    },
    {
        "author": "王安中",
        "paragraphs": [
            "求花闻道筑金台，国色怀春肯自媒。",
            "送入华堂应大笑，不令乳媪与俱来。"
        ],
        "title": "以魏花两枝送梁才甫花不甚大作二诗解嘲  其二",
        "id": "107d26cb-70ca-4c52-ab30-a5ed7666ca76"
    },
    {
        "author": "王安中",
        "paragraphs": [
            "云海龙须断不殊，累累犹带夜光珠。",
            "直应酿作春醅绿，传与凉州亦丈夫。"
        ],
        "title": "厚之将试三卫有诗谢人送蒲萄为次韵",
        "id": "7866377b-37fa-400e-af72-4672b110d0e0"
    },
    {
        "author": "王安中",
        "paragraphs": [
            "晕红围绿海棠春，燕入西楼火令新。",
            "彩索画梁相对起，翩翩知有解飞人。"
        ],
        "title": "书扇  其一",
        "id": "42e9fdac-fe18-43fc-96eb-cda41eb989cb"
    },
    {
        "author": "王安中",
        "paragraphs": [
            "西池罗韈盛嬉游，一水余香晚自流。",
            "别试春衫蝉翼薄，泥金新画小龙舟。"
        ],
        "title": "书扇  其二",
        "id": "ddf46e1d-ee63-4ee6-b0e5-67b358db0dad"
    },
    {
        "author": "王安中",
        "paragraphs": [
            "刺水森森露碧纤，宰烹端为厌虀盐。",
            "政须留衬双轮輭，未用来供一饷甜。"
        ],
        "title": "汪廷俊以诗送蒲笋次韵答三首  其一",
        "id": "dc4815b7-aa26-4370-9f08-70b72317821b"
    },
    {
        "author": "王安中",
        "paragraphs": [
            "入俎谿毛亦细纤，调和终恐费梅盐。",
            "故应黄面瞿昙老，只说中边蜜最甜。"
        ],
        "title": "汪廷俊以诗送蒲笋次韵答三首  其二",
        "id": "9fba408c-313b-48eb-be4e-ca5a1f167804"
    },
    {
        "author": "王安中",
        "paragraphs": [
            "少陵惆怅渚蒲纤，赤米何妨对白盐。",
            "枯槁自怜还自许，长斋犹有舌根甜。"
        ],
        "title": "汪廷俊以诗送蒲笋次韵答三首  其三",
        "id": "d68b545f-8687-4625-a399-5ff92ee378a0"
    },
    {
        "author": "王安中",
        "paragraphs": [
            "此儿眉宇大儇好，中但泥沙相合和。",
            "造化作人日无数，凭君熟看几争多。"
        ],
        "title": "七夕日送泥儿与彭少逸代简",
        "id": "aa865a64-2596-4b23-86e2-a000874263b4"
    },
    {
        "author": "王安中",
        "paragraphs": [
            "身入月光重示定，诸香水海静收澜。",
            "便令彼岸崎岖到，已落初寮季孟间。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其一",
        "id": "2c5b3f59-4eec-4089-9247-ccafcdaeb743"
    },
    {
        "author": "王安中",
        "paragraphs": [
            "僧中赏隽道林支，傥有斯人见莫迟。",
            "远致高情归许掾，更知孙绰最能诗。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其二",
        "id": "0af203d2-4c70-4994-bef9-b25aa0c0e761"
    },
    {
        "author": "王安中",
        "paragraphs": [
            "三径从荒故懒开，熏炉斋杌伴秋来。",
            "无心何地传心要，不向人称弟子裴。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其三",
        "id": "f79e1ceb-52dd-42de-acad-bf6d6f78f544"
    },
    {
        "author": "王安中",
        "paragraphs": [
            "旧闻千岁辽东鹤，塞上翩翩忽见过。",
            "我有云间化凫舄，追随不用着人多。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其四",
        "id": "2593b568-2230-4c45-8cb4-0f135a60cc2c"
    },
    {
        "author": "王安中",
        "paragraphs": [
            "试吏初游魏大名，题舆深眷独忘形。",
            "山供爽气焉知暑，日得高眠不废经。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其五",
        "id": "08b0c5df-b6f5-4f17-bd9f-dc834a8b8879"
    },
    {
        "author": "王安中",
        "paragraphs": [
            "左相司文十稔余，孝廉同岁异龙鱼。",
            "君应扈从甘泉仗，我自经营下泽车。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其六",
        "id": "46a2f810-156c-425c-9fcd-ca683c5240ff"
    },
    {
        "author": "王安中",
        "paragraphs": [
            "烟槛风湍想胜游，新秋莲芡及旁州。",
            "先生对影招明月，政得加餐慰少留。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其七",
        "id": "d8d95e80-3aa1-4e05-896e-c1c58b96f942"
    },
    {
        "author": "王安中",
        "paragraphs": [
            "眼看玉食祸无乡，更卜幽居学仲长。",
            "但遣有年供脱粟，白头终不愿膏粱。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其八",
        "id": "b6eb6edc-8f09-4fb1-b78c-db1e7c514cc4"
    },
    {
        "author": "王安中",
        "paragraphs": [
            "自嗤郎罢用心迂，饥坐呼儿课古书。",
            "只准高轩它日过，令吟交翠织华裾。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其九",
        "id": "49df1151-0d3b-4632-bef0-b1bd67b6269f"
    },
    {
        "author": "王安中",
        "paragraphs": [
            "康侯蚤日共周旋，笔势翩翩两鬬妍。",
            "乞与西山一丸药，坐令风翮更超然。"
        ],
        "title": "保塞教授同年丁仲勤广寄示和少逸十诗某辄寄之更不理彭意无复次第  其一○",
        "id": "3741e989-25d3-4a15-bede-b9e93c1278b6"
    },
    {
        "author": "王安中",
        "paragraphs": [
            "玉骨巑岏雪作顶，清溪下舞蛟龙影。",
            "忽惊发地扶屋极，谁向天公乞刀尺。",
            "道人逸气天云高，韦偃毕宏皆坐超。",
            "奔崕断壑皆睥睨，悲风激激星劳劳。",
            "胡为乎挂卿高堂之素壁，许侯笔兴万牛敌。",
            "坐来一气回霜秋，四顾满堂皆古色。",
            "老夫卜筑寄云松，屡揖伯鸾携敬通。",
            "忽见婆娑眼中物，使我嚼句生天风。",
            "千章奇材卧涧底，公独区区悦其伪。",
            "我知金石贯冰霜，便与髯卿同一味。",
            "君不见丹霞大士烧木佛，此老胸中果何物。"
        ],
        "title": "许道宁松",
        "id": "d80628ea-e0d5-4e7e-a9e7-9209f5ad2c20"
    },
    {
        "author": "王安中",
        "paragraphs": [
            "雪里壁间枯木枝，东坡戏作无声诗。",
            "霅川谪仙亦豪放，酒阑为吐云烟词。",
            "相传秀色绝今古，正如四月出盆丝。",
            "老僧遮护不许见，敲门游客遭慢欺。",
            "我来拟看亦乘兴，兴尽却还君不嗤。"
        ],
        "title": "戒坛院东坡枯木张嘉夫妙墨童子告以僧不在不可见作此示",
        "id": "a019c8e7-b3b1-4f14-b81d-12dcd443dbee"
    },
    {
        "author": "王安中",
        "paragraphs": [
            "我本江湖人，市朝岂无心。",
            "偶然堕世网，如鸟思长林。",
            "交亲岂不多，之子德我深。",
            "赐沐有余闲，一马时相寻。",
            "茅亭容膝耳，九衢可窥临。",
            "挂壁出古图，惊笑靡自任。",
            "笔墨粗可识，佳处疑非今。",
            "佳哉王摩诘，风味我所钦。",
            "自状钓鱼图，苇间相拏音。",
            "有如渼波游，一杜挟两岑。",
            "坐令黄尘中，思落清江浔。",
            "秦子诗思古，清新间雄沈。",
            "示我五字句，月杵鸣秋砧。",
            "回杯劝摩诘，对画手自斟。",
            "我羨子高趣，子聆我微箴。",
            "譬如影与形，妙在同一阴。",
            "我时坐其旁，清风溢幽襟。",
            "归来步长廊，缺月户半侵。",
            "丹青已过鸟，齿颊犹哦吟。",
            "烦公有声画，相我无絃琴。"
        ],
        "title": "王摩诘钓鱼图",
        "id": "706a46a4-7a5c-455c-a46a-2436c288e573"
    },
    {
        "author": "王安中",
        "paragraphs": [
            "小儿破贼书能置，此貎恐非山泽癯。",
            "东山登临犹可状，新亭谈笑若为摹。",
            "虽疑太傅平生在，不比司空少恨无。",
            "只写君真便相似，向来宁见管夷吾。"
        ],
        "title": "题席大光所藏谢安石真",
        "id": "22241405-5628-44c0-b4dc-a1de8884775b"
    },
    {
        "author": "王安中",
        "paragraphs": [
            "等个鱼儿久未逢，满船明月一丝风。",
            "离钩三寸谁开口，打落掀天白浪中。"
        ],
        "title": "题李伯时画船子和尚  其一",
        "id": "10a05f1e-af1e-448d-bc60-642c61055ef1"
    },
    {
        "author": "王安中",
        "paragraphs": [
            "一桡打省犹回首，露布须收人与船。",
            "不著钓丝牵老会，却留戽斗付龙眠。"
        ],
        "title": "题李伯时画船子和尚  其二",
        "id": "da43a40a-aacf-4534-8561-f0a03dfaffe1"
    },
    {
        "author": "王安中",
        "paragraphs": [
            "一白空迷浩淼，万卷却立孱颜。",
            "北渚曾游帝子，南巡更忆虞鳏。"
        ],
        "title": "题颜持约画四小景 梧山暮雪",
        "id": "e7c2aeeb-13df-4d27-8cf7-b14887c8abf0"
    },
    {
        "author": "王安中",
        "paragraphs": [
            "曾向荔支浦宿，林红间碧犹疑。",
            "老矣少文欲卧，咄哉王赞何如。"
        ],
        "title": "题颜持约画四小景 荔浦久阴",
        "id": "50c6a68c-caba-44c5-9250-0f71a1ff95a9"
    },
    {
        "author": "王安中",
        "paragraphs": [
            "海市当寒可出，岳云正雨犹开。",
            "故卷黄茅障尽，为飞碧玉簪来。"
        ],
        "title": "题颜持约画四小景 桂岭秋晴",
        "id": "9ef6d02a-6fed-49ba-9a83-7bde5c135041"
    },
    {
        "author": "王安中",
        "paragraphs": [
            "暗射霏霏逆鼻，荒鸡喔喔号村。",
            "万里客行憀栗，玉颜破雾相温。"
        ],
        "title": "题颜持约画四小景 梅村欲晓",
        "id": "9f2be059-f5a5-43c8-807d-50228b65497b"
    },
    {
        "author": "王安中",
        "paragraphs": [
            "元子说阳华，巉岩不可家。",
            "此招吾已诺，不恨客天涯。"
        ],
        "title": "题阳华岩图",
        "id": "123db7bf-69b1-488a-b286-049d613dcc07"
    },
    {
        "author": "王安中",
        "paragraphs": [
            "江山已暗大同殿，絃管犹喧凝碧池。",
            "别写嘉陵三百里，右丞心事欲谁知。"
        ],
        "title": "题陈去非王摩诘嘉陵图",
        "id": "38f057b4-f670-4b15-acbe-998c1432218c"
    },
    {
        "author": "王安中",
        "paragraphs": [
            "少文阅世老不出，自画云山满墙壁。",
            "澄怀观道追所历，坐觉琴声隐金石。",
            "我亦七年湖外客，梦中犹泛湘江碧。",
            "浯溪之图喜新得，身卧岭南心岭北。",
            "忆尝留语溪边僧，异时人读唐中兴。",
            "说与此乃秦典刑，三句入韵之罘铭。",
            "今欲复作谁可令，似有元结无真卿。",
            "风烟惨淡万古情，不如且寻画隐成。"
        ],
        "title": "祁阳成逸画浯溪图相示为作长句",
        "id": "367402fe-aafa-43c3-b012-3ee65e18ace3"
    },
    {
        "author": "王安中",
        "paragraphs": [
            "王孙胸中楚七泽，不学庸史夸水墨。",
            "试开缇袭拂蛛丝，半幅鹅溪射金碧。",
            "余闻女娲炼石补天缺，石破压天天柱折。",
            "五色堕地金嵯峨，六鳌跨海吹银波。",
            "扶桑玉虹下天半，贝阙珠宫紫云满。",
            "桃花笑作十洲春，刘郎此地闻鸡犬。",
            "系我不从天津槎，自阅妙画徒惊嗟。",
            "迷魂一夜飞蝴蜨，觉来半破篷窗月。"
        ],
        "title": "题赵大年金碧山水图",
        "id": "81f5e37a-12bd-4aca-83cf-8117c0605786"
    },
    {
        "author": "王安中",
        "paragraphs": [
            "山僧手种两山茶，看到婆娑鬓已华。",
            "应为客怀惊岁抄，先将春色照天涯。",
            "绿裁犀甲层层叶，红染猩唇艳艳花。",
            "冻颊如丹相映渥，不辞冲雨踏泥沙。"
        ],
        "title": "观僧舍山茶",
        "id": "e6fa2dc8-88d4-4437-82fd-78491e9be132"
    },
    {
        "author": "王安中",
        "paragraphs": [
            "彤霞蒨雾绕觚棱，楼雪融银滴半层。",
            "别绕拟开延福宴，夹城先试景龙灯。"
        ],
        "title": "春帖子 皇帝合",
        "id": "8bad8528-facf-4201-84bd-6f5d870ec97f"
    },
    {
        "author": "王安中",
        "paragraphs": [
            "玉燕翩翩入鬓云，花风初掠缕金裙。",
            "神霄宫里骖鸾侣，来侍长生大帝君。"
        ],
        "title": "春帖子 妃嫔合",
        "id": "e2460327-40bd-414f-86f2-07fdcdfaa4bb"
    },
    {
        "author": "王安中",
        "paragraphs": [
            "蘂笈瑯函受秘文，清虚道合玉晨君。",
            "瑶台夜静朝真久，金屋春寒阅箓勤。"
        ],
        "title": "春帖子 皇后合",
        "id": "31cab7cb-591c-47ac-92a0-3c82808bfe6c"
    },
    {
        "author": "王安中",
        "paragraphs": [
            "曈昽晓日上金铺，的皪春冰泮玉壶。",
            "绣户绿窗尘不到，凝酥点就辋川图。"
        ],
        "title": "春帖子 妃嫔合",
        "id": "5b128f12-b64c-4b3c-988d-2aa247171516"
    },
    {
        "author": "王安中",
        "paragraphs": [
            "东风回，江上渚。",
            "何处来，双白鹭。",
            "灼灼岸间桃，依希兰杜苗。",
            "一衔湍濑鳞，一下青林梢，潇湘绿水春迢迢。"
        ],
        "title": "题惠崇画四首  其一",
        "id": "5f520e8c-44d8-434a-83d0-f6fc7d72ff0f"
    },
    {
        "author": "王安中",
        "paragraphs": [
            "老柳无嘉色，红蕖羞脉脉。",
            "宛在水中洲，双鹅羽苍白。",
            "何须玩引颈，颠倒写经墨。",
            "惟应一临流，当暑袗絺绤。"
        ],
        "title": "题惠崇画四首  其二",
        "id": "b50421b7-31a1-4f14-b6b4-eb086bbf9544"
    },
    {
        "author": "王安中",
        "paragraphs": [
            "一雁孤风辞临渚，两雁将飞未成举，三雁羣行依宿莽。",
            "芦花已倒江上风，云间分飞那可同。"
        ],
        "title": "题惠崇画四首  其三",
        "id": "1b4a459e-0d3e-4769-bedf-7bed5590a95e"
    },
    {
        "author": "王安中",
        "paragraphs": [
            "天高霭霭云昏，江阔霏霏雪繁。",
            "渚下鸭方远泛，枝间雀不闻喧。",
            "鄙夫此志相依，生涯稊稗同微。",
            "欲具沙边短艇，波涛岁晚人稀。"
        ],
        "title": "题惠崇画四首  其四",
        "id": "ac69116e-6f68-4023-ac04-f3fc8b5a268a"
    },
    {
        "author": "王安中",
        "paragraphs": [
            "二年白玉堂，挥翰供帖子。",
            "风生起草台，墨照澄心纸。",
            "三年文昌省，拜赐近天咫。",
            "红蓼朌御盘，金幡袅宫蘂。",
            "晚为日南客，环堵隐乌几。",
            "朝来闻击鼓，土牛出城市。",
            "幽怀不自闲，欲逐春事起。",
            "安得五亩园，种蔬引江水。"
        ],
        "title": "象州上元",
        "id": "7e29079e-3a5d-400a-837b-a0351c1e3968"
    },
    {
        "author": "王安中",
        "paragraphs": [
            "蜀客更名缘好尚，汉臣书姓为同官。",
            "孟公自合名惊座，子夏尤宜便小冠。",
            "益号文章缘两李，翃书制诰有诸韩。",
            "二元各自分南北，付与时人子细看。"
        ],
        "title": "同名诗",
        "id": "aa7ba698-3788-46f6-bd35-1893085d4e01"
    },
    {
        "author": "王安中",
        "paragraphs": [
            "日边高拥瑞云深，万井喧阗正下临。",
            "金碧楼台虽禁籞，烟霞巖洞却山林。",
            "巍然而适构千龄运，仰止常倾四海心。",
            "此地去天真尺五，九霄歧路不容寻。"
        ],
        "title": "登丰乐楼",
        "id": "f732e75d-ca7d-4aa0-8511-ee4bb89ff671"
    },
    {
        "author": "王安中",
        "paragraphs": [
            "醉死杨家郭索生，此曹平日要横行。",
            "不须覆醢烦诸子，试比糟蟹几许争。"
        ],
        "title": "次韵震子磐送糟蟹  其一",
        "id": "80be2edf-6b6b-4418-9c53-1565a5332931"
    },
    {
        "author": "王安中",
        "paragraphs": [
            "熟点酰姜洗手生，樽前此物正施行。",
            "哺糟晚出尤无赖，尚有馋夫染指争。"
        ],
        "title": "次韵震子磐送糟蟹  其二",
        "id": "80d355bf-7125-41ce-890e-c3e7a564b410"
    },
    {
        "author": "王安中",
        "paragraphs": [
            "烹不能鸣渠幸生，含糊终作醉乡行。",
            "裂脐已死人谁照，折股犹腥犬谩争。"
        ],
        "title": "次韵震子磐送糟蟹  其三",
        "id": "003b626e-46de-476c-a444-ada7a9b2b4c0"
    },
    {
        "author": "王安中",
        "paragraphs": [
            "塞上秋残百万生，书囊旁午此时行。",
            "聋丞自荐牋虽妙，未必持螯手肯争。"
        ],
        "title": "次韵震子磐送糟蟹  其四",
        "id": "12fd2df0-f596-40a7-a2c7-6384b6f640a8"
    },
    {
        "author": "王安中",
        "paragraphs": [
            "莫笑头陀饭出生，要将戒杀劝修行。",
            "霜螯断命终妨道，身作人为了不争。"
        ],
        "title": "次韵震子磐送糟蟹  其五",
        "id": "41d6056c-8047-4625-af89-94a380fdc594"
    },
    {
        "author": "王安中",
        "paragraphs": [
            "合合林鸠起，巡方舜旧游。",
            "声虽暨南朔，事罕记春秋。"
        ],
        "title": "枣阳道中",
        "id": "fbd50412-abde-4b2a-b854-eedea097f6b6"
    },
    {
        "author": "王安中",
        "paragraphs": [
            "跨缘今似孤云薄，随身翩翩惟一鹤。",
            "缟衣赴节舞松风，好伴先生卧林壑。"
        ],
        "title": "桂林",
        "id": "1a3027d0-19db-45e0-a9a5-1cbe34afd2f8"
    },
    {
        "author": "王安中",
        "paragraphs": [
            "孔子生阙里，居不陋九夷。",
            "象郡虽云远，王地各有宜。",
            "疏梅香度水，瘦竹笋穿篱。",
            "坐侍百卉芳，春风兼四时。",
            "惜哉此江山，顾肯游者谁。"
        ],
        "title": "象州",
        "id": "648eb481-580d-40b9-b907-d678811a3eb5"
    },
    {
        "author": "王安中",
        "paragraphs": [
            "月色镕银烂不收，萧然风露欲中秋。",
            "天河澄淡星芒小，云海溟濛夜气浮。",
            "台影迥无羣木碍，琴声清入素商流。",
            "高吟此地容吾知，长啸西山想独游。"
        ],
        "title": "夜登天王台",
        "id": "11fc8838-18c6-46f8-98f2-27719e8dec2d"
    },
    {
        "author": "王安中",
        "paragraphs": [
            "火轮升日路初分，雷鼓翻潮脚底闻。",
            "万灶晨烟熬白雪，一川秋穗割黄云。",
            "岭茅已远无深瘴，溪鳄方逃畏旧文。",
            "此若有田能借客，康成终欲老耕耘。"
        ],
        "title": "潮阳道中",
        "id": "08fc13e0-9152-418e-ac47-0a32a4007c84"
    },
    {
        "author": "王安中",
        "paragraphs": [
            "凿破巓崖透碧流，小舟轻泛入深幽。",
            "石鳞映水玻璃皱，山势凌空翡翠浮。",
            "云护渊泉晴欲雨，寒生洞府夏成秋。",
            "停桡峭壁题名姓，醉墨淋漓记此游。"
        ],
        "title": "灵巖山",
        "id": "05b2ed7f-0895-427c-9c5a-d1103fd2d35d"
    },
    {
        "author": "王安中",
        "paragraphs": [
            "凤鞋微露绣帮相。"
        ],
        "title": "句  其一",
        "id": "00ecfbb7-73e2-4324-9ae8-63f80d7ae207"
    },
    {
        "author": "王安中",
        "paragraphs": [
            "后人谁促渔阳战，旧守犹迁象郡来。"
        ],
        "title": "句  其二",
        "id": "c4a40085-00cf-4182-8176-ae8174651ee5"
    },
    {
        "author": "王安中",
        "paragraphs": [
            "不见牛医黄叔度，即寻马磨许文休。"
        ],
        "title": "句  其三",
        "id": "3dac65a4-a028-495b-b0a7-0a1f8822647b"
    },
    {
        "author": "王安中",
        "paragraphs": [
            "浮云事有千端异。"
        ],
        "title": "句  其四",
        "id": "20d8552a-f800-438e-aec8-d941aafa0476"
    },
    {
        "author": "王安中",
        "paragraphs": [
            "不论与汝小一月，政自容君数百人。"
        ],
        "title": "句  其五",
        "id": "30b1ba6c-249a-4521-b927-8772eb094665"
    },
    {
        "author": "王安中",
        "paragraphs": [
            "桃花春有信，结子徧昭阳。"
        ],
        "title": "句  其六",
        "id": "ec0c1391-1625-4318-909b-105d96e055fb"
    },
    {
        "author": "王安中",
        "paragraphs": [
            "来踏三湘雪，归迎八桂秋。",
            "未过盘石寺，先憩訾家洲。"
        ],
        "title": "句  其七",
        "id": "f731b0ce-8d2e-4ceb-9a8c-3f3d7e85126d"
    },
    {
        "author": "王安中",
        "paragraphs": [
            "疏星残月漾中流，黄鹤楼前鹦鹉洲。"
        ],
        "title": "句  其八",
        "id": "6188074d-18d2-4832-a9d0-9ade3f29693f"
    },
    {
        "author": "王安中",
        "paragraphs": [
            "云山连楚塞，夏木暗随城。"
        ],
        "title": "句  其九",
        "id": "32daab9c-174d-43fb-84a5-506c33549eb9"
    },
    {
        "author": "王安中",
        "paragraphs": [
            "汉东老人家壁立，随行只有渊明集。"
        ],
        "title": "句  其一○",
        "id": "79913f61-2a81-41aa-8b5f-e57785630433"
    },
    {
        "author": "王安中",
        "paragraphs": [
            "忘情汉东客，行脚水南禅。"
        ],
        "title": "句  其一一",
        "id": "ff02e95e-f10a-48f0-840e-dc33fc6c8541"
    },
    {
        "author": "王安中",
        "paragraphs": [
            "随州九十九重山，安得乡人住此间。"
        ],
        "title": "句  其一二",
        "id": "df08356d-d227-40a5-acb9-50d2c3f7f044"
    },
    {
        "author": "王安中",
        "paragraphs": [
            "随岗百欠一，陆产万不一。"
        ],
        "title": "句  其一三",
        "id": "ca323060-c93d-4520-a28a-8adbebb3efc1"
    },
    {
        "author": "王安中",
        "paragraphs": [
            "谁料此行逾溠水，吾能未到说随州。"
        ],
        "title": "句  其一四",
        "id": "972b0a44-94d0-445f-bed8-95304ef48e72"
    },
    {
        "author": "王安中",
        "paragraphs": [
            "八桂西南天一握，重江今古水双流。"
        ],
        "title": "句  其一五",
        "id": "62c686af-62da-4776-ad34-9f7cc50d0db3"
    },
    {
        "author": "王安中",
        "paragraphs": [
            "来踏三湘雪，归回八桂秋。",
            "人忘五岭热，山似九华尤。",
            "日月通南极，星河带北流。"
        ],
        "title": "句  其一六",
        "id": "514dece1-631d-4c6e-a7ee-ca6333c0454e"
    },
    {
        "author": "王安中",
        "paragraphs": [
            "山川为公来，先已流瘴疠。"
        ],
        "title": "句  其一七",
        "id": "62e50ca3-7662-4e95-855d-1e7b64fa302a"
    },
    {
        "author": "王安中",
        "paragraphs": [
            "江山似慰天涯客，花卉先回岭北春。"
        ],
        "title": "句  其一八",
        "id": "d90fd5a8-30ff-4e21-8bb4-dce5c38eadef"
    },
    {
        "author": "王安中",
        "paragraphs": [
            "宦游梅岭外，讼诉榕庭空。"
        ],
        "title": "句  其一九",
        "id": "43355546-17aa-49a5-ac98-1744e6c74afe"
    },
    {
        "author": "王安中",
        "paragraphs": [
            "玉颜知复为谁容。"
        ],
        "title": "句  其二○",
        "id": "6902ae51-1be2-4eeb-a39a-d44cd3aaf80a"
    },
    {
        "author": "宋哲宗",
        "paragraphs": [
            "周绍裕陵尊。"
        ],
        "title": "句",
        "id": "c5ea4457-c75f-46d1-92f4-33bd0c19eaba"
    },
    {
        "author": "赵良嗣",
        "paragraphs": [
            "建国旧碑朝日暗，兴王故地野风干。",
            "回头笑谓王公子，骑马随军过五銮。"
        ],
        "title": "宴延和楼即事",
        "id": "7006568c-68e3-4362-a49f-40cf133cc38a"
    },
    {
        "author": "赵良嗣",
        "paragraphs": [
            "朔风吹雪下鸡山，烛暗穹庐夜色寒。",
            "闻道燕山好消息，晓来驿骑报平安。"
        ],
        "title": "闻王师入燕",
        "id": "5cfad2b4-4e60-4c38-be13-ac7f36b101cf"
    },
    {
        "author": "王庭秀",
        "paragraphs": [
            "城中十顷湖，云水相演漾。",
            "春风破冰谷，拍岸新流涨。",
            "平铺鸭头绿，澹沲葡萄酿。",
            "朱甍媚孤屿，梵宇丽相向。",
            "万瓦生清晖，千花联锦帐。",
            "晨曦照炯炯，芳气浮泱泱。",
            "日暮姿态妍，烟霞渺空旷。",
            "谁将水仙镜，聊借诗人仗。",
            "卧护五羊城，追怀老诗将。",
            "微吟示清野，鏖战得闲放。",
            "变化无端倪，虚无落名状。",
            "坐令湖上景，胜绝神宇王。",
            "当时经行地，藻丽随屦杖。",
            "斯人今则亡，物色亦摧丧。",
            "它年牛马走，曾拜丈人行。",
            "尘埃久漂泊，岁月成漫浪。"
        ],
        "tags": [
            "西湖"
        ],
        "title": "同舍弟泛舟西湖登昼锦堂步至紫翠亭望懒堂景物怀故龙舒先生",
        "id": "c3a0c7a4-1f12-42b9-b6ec-dc8aa15b4707"
    },
    {
        "author": "王庭秀",
        "paragraphs": [
            "度崦得幽胜，遵谿步横斜。",
            "哀湍泻曲折，虬枝老蟠拏。",
            "危然五峰高，突兀凌晨霞。",
            "若有神物护，遗此瞿昙家。",
            "何年老苾蒭，巾钵寄枯槎。",
            "乳麀馈朝供，野禽或衔花。",
            "尔来三百年，拓址夷谽谺。",
            "缔架俯层巘，栋宇日就奢。",
            "古殿仪像设，栖云拥栏牙。",
            "董修奉檀施，钟鼓惊麕䴥。",
            "中有无尽灯，赓续岁踰赊。",
            "大千破幽暗，照了无等差。",
            "逢禅颇修洁，悃愊初无华。",
            "十年坐空谷，日月绝纤瑕。",
            "运水及搬柴，为罪作生涯。",
            "前山逢老妇，试问赵家茶。"
        ],
        "title": "五峰寺",
        "id": "1adb300f-4622-40ff-aec9-4c5041ada438"
    },
    {
        "author": "魏行可",
        "paragraphs": [
            "万里心驰怀故国，千行泪洒望行宫。",
            "孤臣不死忠诚在，为报无忘此犬戎。"
        ],
        "title": "自誓",
        "id": "b469ee94-0030-4c7d-9366-14aff9b9c887"
    },
    {
        "author": "章之邵",
        "paragraphs": [
            "云山犬吠声相答，野水禽飞影自随。"
        ],
        "title": "句",
        "id": "556880a4-1f3a-4172-8aac-1b690637db80"
    },
    {
        "author": "释法顺",
        "paragraphs": [
            "顶有异峰云冉冉，源无别派水泠泠。",
            "游山未到山穷处，终被青山碍眼睛。"
        ],
        "title": "呈佛眼",
        "id": "33698338-76d1-4d83-9f7f-d49f26a176be"
    },
    {
        "author": "释法顺",
        "paragraphs": [
            "好事堆堆叠叠来，不须造作与安排。",
            "落林黄叶水推去，横谷白云风卷回。",
            "寒雁一声情念断，霜钟才动我山摧。",
            "白杨更有过人处，尽夜寒炉拨死灰。"
        ],
        "title": "偈五首  其一",
        "id": "77de84fd-fa43-4c24-aa8e-fa9202d6b5c2"
    },
    {
        "author": "释法顺",
        "paragraphs": [
            "我手何似佛手，天上南星北斗。",
            "我脚何似驴脚，往事都来忘却。",
            "人人尽有生缘，个个足方顶圆。",
            "大愚滩头立处，孤月影射深湾。",
            "会不得，见还难，一曲渔歌过远滩。"
        ],
        "title": "偈五首  其二",
        "id": "78f82a11-37ce-4c57-8a6e-7c89371ccefb"
    },
    {
        "author": "释法顺",
        "paragraphs": [
            "鸡啼晓月，狗吠枯椿。",
            "只可默会，难入思量。",
            "看不见处，动地放光。",
            "说不到处，天地玄黄。",
            "抚城尺六状纸，元来出在清江。",
            "分明话出人难见，昨夜三更月到窗。"
        ],
        "title": "偈五首  其三",
        "id": "5670e0e9-be28-48f7-abc7-d8268c812432"
    },
    {
        "author": "释法顺",
        "paragraphs": [
            "风吹茆茨屋脊漏，雨打阇黎眼睛湿。",
            "凭么分明却不知，却来这里低头立。"
        ],
        "title": "偈五首  其四",
        "id": "c16b17bd-b070-4229-a1a1-439f8995f497"
    },
    {
        "author": "释法顺",
        "paragraphs": [
            "久病未尝推木枕，人来多是问如何。",
            "山僧据问随缘对，窗外黄鹂口更多。"
        ],
        "title": "偈五首  其五",
        "id": "52ed696f-7f36-402c-8ae9-3af7eb23fd3b"
    },
    {
        "author": "释法顺",
        "paragraphs": [
            "垂老住山寺，参官走道途。",
            "前村雪岭上，颠倒没人扶。"
        ],
        "title": "仆雪中偈",
        "id": "d5b87d03-bb23-47b0-ad1e-485caa377975"
    },
    {
        "author": "释世奇",
        "paragraphs": [
            "梦中闻版响，觉后虾蟆啼。",
            "虾蟆与版响，山岳一时齐。"
        ],
        "title": "偈",
        "id": "bbb1f128-d176-4354-944d-32ea5fc0f071"
    },
    {
        "author": "释世奇",
        "paragraphs": [
            "诸法空故我心空，我心空故诸法同。",
            "诸法我心无别体，只在而今一念中。"
        ],
        "title": "临终偈",
        "id": "bdd89d1b-b384-4b20-b92d-4a4784e9365e"
    },
    {
        "author": "翟汝文",
        "paragraphs": [
            "水轮依风负坤舆，百川东流同灌输。",
            "掀巾之陂莽吞受，沃焦之山初不濡。",
            "云根终古插江湖，狂澜滔天随卷舒。",
            "空神回标避突兀，海门排霄岌相扶。",
            "僧居蠔山迷向背，佛宇蜃气成吹嘘。",
            "昔游玄冬崖壑枯，洪涛溅雨吹裳裙。",
            "风来惊潮愁海若，溟涨跋浪翻鲸鱼。",
            "羽渊咸池相荡潏，月阿日窟漂方隅。",
            "此身浮沤一缘聚，四大湿相弥空虚。",
            "鍼锋悬持妙喜住，蚊睫坐睨焦螟居。",
            "山中老禅眼于菟，香饭遗化分彫胡。",
            "重渊垂涎舞蛟首，方丈宴寝凝熏炉。",
            "夜寒月黑照浊水，乞取坏衲摩尼珠。"
        ],
        "title": "焦山寺",
        "id": "adc39de6-c3fc-4c8e-8c17-7f594367bc8f"
    },
    {
        "author": "翟汝文",
        "paragraphs": [
            "楚米仙人好楼居，植桐崇冈结精庐。",
            "下瞰赤县宾蟾乌，东西跳丸天驰驱。",
            "腹藏万卷胸垂胡，论古如河决九渠。",
            "掀髯送目转八区，欲叫虞舜起苍梧。"
        ],
        "title": "赋米芾海岳庵",
        "id": "c11b514a-c741-4e30-b791-f52d8c78c4e9"
    },
    {
        "author": "翟汝文",
        "paragraphs": [
            "山形鬰长虬，掉尾趋平川。",
            "回峰耸赑屭，广殿凌云巓。",
            "登临望八极，天盖垂空元。",
            "鸿濛一气乱，鬼物半涂颠。",
            "天风河汉响，户牖斗柄悬。",
            "黄图昔散漫，赤伏竟沮迁。",
            "凄凉霸气歇，徙倚平台骞。",
            "山川宛如昔，独为骚人妍。",
            "江声战九地，幽愤为谁湔。",
            "晴雷殷列缺，电火搜蜿蜒。",
            "矞皇故代物，猛炽随飞烟。",
            "僧繇六花佛，生面行差肩。",
            "铢衣类帝网，肉髻浮青莲。",
            "巍峨开元帝，玉座犹高悬。",
            "奋迅陆子画，青{犭兕}戏芝田。",
            "萧梁遗巨镬，仿佛像奸镌。",
            "赞皇艺两柏，鬰屈蛟龙缠。",
            "空焚荡灰劫，涕视悲人天。",
            "铿铿斧斤初，千柱欻修椽。",
            "苍头封草树，佳气封云泉。",
            "孤标危塔涌，迥佛层阴坚。",
            "溟翻塔影倒，天转磨蚁旋。",
            "咨嗟一弹指，悲悟三生缘。",
            "有生甚脆弱，膏火消烦煎。",
            "喟彼昔夸夺，修罗搆戈鋋。",
            "吾将声洪钟，须弥叫金仙。"
        ],
        "title": "北固山",
        "id": "0a0af7fb-3059-46c2-bb0f-98d57a5eb2c3"
    },
    {
        "author": "翟汝文",
        "paragraphs": [
            "青女霜如失，黄人日故迟。"
        ],
        "title": "句",
        "id": "a98a0b15-1a65-4a8e-a5f1-5633e34cc0a1"
    },
    {
        "author": "吕拭",
        "paragraphs": [
            "松竹初栽未靓深。"
        ],
        "title": "句",
        "id": "c4438099-c605-4d16-85cf-8b8465a1b459"
    },
    {
        "author": "赵资道",
        "paragraphs": [
            "燕坐都忘俗虑萦，小桥横截跨幽亭。",
            "涟漪池面银开鉴，篠荡庭心玉展屏。",
            "桃李并蹊春竞丽，桧松分径岁长青。",
            "我来每觉尘心豁，客至还同醉眼醒。"
        ],
        "title": "题清心堂",
        "id": "9979dc8b-ed8b-4186-a791-5d53715da673"
    },
    {
        "author": "赵资道",
        "paragraphs": [
            "为爱青青竹一林，旋开庭宇占清阴。",
            "风前萧瑟声敲五，月下玲珑影碎金。"
        ],
        "title": "题劲节堂",
        "id": "d34b162f-c2d2-41b2-bdec-0d2af15057dd"
    },
    {
        "author": "柳交",
        "paragraphs": [
            "洞口春归草木长，洞中流水薜萝香。",
            "真仙鹤驭今何处，应共白云朝帝乡。"
        ],
        "title": "题洪阳洞",
        "id": "2628dab2-6764-4239-af7f-20ec7afe70df"
    },
    {
        "author": "江暐",
        "paragraphs": [
            "鬬草事空犹昨日，惜花心在又明年。"
        ],
        "title": "句",
        "id": "a7c25959-7de6-4279-9f29-169266bc3187"
    },
    {
        "author": "朱升",
        "paragraphs": [
            "半坞烟霞金世界，一堂风月玉壶秋。"
        ],
        "title": "句",
        "id": "6f206d38-d365-46d4-8541-1e10084a6028"
    },
    {
        "author": "宋京",
        "paragraphs": [
            "江山不负人，入眼四时新。",
            "古寺巖为屋，危峰竹是邻。",
            "从来潇洒地，今日自由身。"
        ],
        "title": "资州  其一",
        "id": "ceba1b4f-bd3c-458a-b1c6-bd63095e2a62"
    },
    {
        "author": "宋京",
        "paragraphs": [
            "箫鼓旌旗簇锦鞯，路人遥指翠微闲。",
            "使君乘兴同民乐，猿鹤无心不碍闲。"
        ],
        "title": "资州  其二",
        "id": "d509c8f9-ada0-44c6-9dcc-400449edc63b"
    },
    {
        "author": "宋京",
        "paragraphs": [
            "君不见蜀王妃子墓突兀，成都城中若山积。",
            "墓头寒镜涩无光，妬月欺烟化为石。",
            "鸿荒无根凭野史，直谓山妖化妃子。",
            "临终未免怀首丘，运土山中葬于此。",
            "山名武担锦江边，用是得名千万年。",
            "如今佛阁倚空翠，老木盘鬰摩苍天。",
            "晴云入穴西山出，卷帘坐见岚光滴。",
            "拨得文如汲冢书，免使后人疑往昔。"
        ],
        "title": "武担",
        "id": "c37e68e2-c43b-4f17-a24a-bd5d85cd19b3"
    },
    {
        "author": "宋京",
        "paragraphs": [
            "君不见秦时张仪筑少城，土恶易败还颠倾。",
            "力疲智竭筑未就，神龟为尔开其灵。",
            "龟行所至城不圮，板筑之功以此已。",
            "功成隐去智且贤，城下于今祗流水。",
            "殷勤高谢余且网，不梦元君宁自放。",
            "仪兮仪兮奈尔何，口舌纵横饰欺妄。",
            "天使神龟笼尔术，不言而行功自毕。",
            "安得人灵若尔灵，照见百为心遐逸。"
        ],
        "title": "龟化",
        "id": "fd628b6c-9104-42d7-8d69-f52755029931"
    },
    {
        "author": "宋京",
        "paragraphs": [
            "君不见汉人制作礼殿存，法度严广分卑尊。",
            "祇今年数不可考，列画古帝丹青昏。",
            "晋人遗书刻柱边，字划刓决骨气全。",
            "衣冠真不异阙里，事业直笑铭燕然。",
            "锵锵似有环珮声，七十二子罗簪缨。",
            "闭藏浊世如有待，开眼今日观文明。",
            "陈仓石鼓归辟雍，大成门阀何穹崇。",
            "安得貌取礼殿制，太学西有宣尼宫。"
        ],
        "title": "礼殿",
        "id": "e38f9d02-7a7d-485e-a951-ee9453797b70"
    },
    {
        "author": "宋京",
        "paragraphs": [
            "君不见西汉文翁为蜀守，蜀学不居齐鲁后。",
            "诸生竞欲保翁名，石室镌磨贵难朽。",
            "东汉高公又几时，为作石室还如兹。",
            "至今二室坚且久，文公高公名不衰。",
            "世间可传唯铁石，石终可泐铁终蚀。",
            "古人好事留其名，石室存亡竟何益。",
            "汉水沉碑知在不，叔子名存空岘首。",
            "安得眼看石室销，要知二子名终有。"
        ],
        "title": "石室",
        "id": "691cb8f9-c9db-4a83-bf80-11e294b04e43"
    },
    {
        "author": "宋京",
        "paragraphs": [
            "君不见青阳老人飞下天，口宣至道朝群仙。",
            "地中神人捧玉局，异事祕怪于今传。",
            "龟城坤隅地有穴，俗说西与岷山连。",
            "嵯峨古观森伟像，老柏惨澹含风烟。",
            "令威已去城郭在，人物自改名依然。",
            "亳州宫庭焕星斗，真皇行幸祥符年。",
            "所托得地近京邑，此独隐晦遐方偏。",
            "安得老人洗此心，还我澹泊同古先。"
        ],
        "title": "玉局",
        "id": "3952630a-63da-4d10-93e6-a89e9f3d645a"
    },
    {
        "author": "宋京",
        "paragraphs": [
            "君不得庄遵卖卜成都市，市中仙隐无人值。",
            "百钱度日复何求，犹有沉真见文字。",
            "不因问着牛女星，下士安能知姓名。",
            "云中鸡犬拔家去，旧宅寂寞秋芜平。",
            "榰机石在年年长，药鼎空留闭黄壤。",
            "前时发掘篆籀新，明水神丹光滉瀁。",
            "金雁桥边台观存，神仙遗事渺难论。",
            "安从师先生为我卜，俗骨庶可遗天阍。"
        ],
        "title": "严真",
        "id": "bab21365-c4e9-4b84-aea6-101ecefb0278"
    },
    {
        "author": "宋京",
        "paragraphs": [
            "君不见成都郭西有琴台，长卿遗迹埋黄埃。",
            "千年乃为狐兔窟，化作佛庙空崔嵬。",
            "黄须老人犹记得，昔时荒破樵苏入。",
            "鉏犂畏浅牛脚匀，古瓮耕开数逾十。",
            "乃知昔人用意深，瓮下取声元为琴。",
            "人琴不见瓮已掘，唯有鸟雀来悲吟。",
            "一朝风流随手尽，况复千年何所讯。",
            "安得雄辞吊汝魂，寂寞秋芜耿寒燐。"
        ],
        "title": "琴台",
        "id": "8049ba67-7aec-49d3-9c8d-9950afdf0a62"
    },
    {
        "author": "宋京",
        "paragraphs": [
            "君不见子云草玄西郭门，一迳秋草间朝昏。",
            "何须笔冢高百尺，池墨黯黯今犹存。",
            "童乌侯巴竟零落，玄学无人终寂寞。",
            "汉家执戟知几年，垂老身没天禄阁。",
            "俗儿纷纷重刘向，思苦言艰动嘲谤。",
            "汉已中天雄亦亡，不较空文从覆醤。",
            "如今却作给孤园，吐凤亭前池水寒。",
            "安得斯人尚可作，会有奇字令君看。"
        ],
        "title": "墨池",
        "id": "e5208d89-e571-4a7f-9048-9d027e33a275"
    },
    {
        "author": "宋京",
        "paragraphs": [
            "君不见孔明书台遗庙旁，古书不见台荒凉。",
            "卧龙未起蜀天远，茅庐日日空南阳。",
            "赤符光寒白水涸，秣陵王气犹能作。",
            "璋若婴儿操虎狼，脱去荆州殊不恶。",
            "十倍奇才安用书，此台昔时知有无。",
            "蜀人思君识古处，未若江水存兵图。",
            "黄冠所居门第改，祇有坊名今尚在。",
            "安得台边见古人，秋草重生类书带。"
        ],
        "title": "书台",
        "id": "8029fc56-e70f-4d96-b803-8d64a7394e48"
    },
    {
        "author": "宋京",
        "paragraphs": [
            "君不见少陵草堂背西郭，浣花溪水流堂脚。",
            "竹寒沙白自凄凉，莫问四松霜草薄。",
            "入门好在乌皮几，公去不归换邻里。",
            "西岭千秋雪书消，舍北泥融飞燕子。",
            "祇今桤木平桥路，笼竹和烟杂江雾。",
            "野僧作屋号草堂，不是柴门旧时处。",
            "诗坛今古谁能将，艳艳文章光万丈。",
            "安得英才擅品量，当使公居摩诘上。"
        ],
        "title": "草堂",
        "id": "255f2c93-d2ac-4813-bb40-d7d22c5699f1"
    },
    {
        "author": "宋京",
        "paragraphs": [
            "征西将帅念君王，刻石巴山事渺茫。",
            "□载衣冠付冥寞，路人无语奠椒浆。"
        ],
        "title": "留题周文王庙  其一",
        "id": "0359d9d3-c76b-4182-98ed-b865d2f45f5c"
    },
    {
        "author": "宋京",
        "paragraphs": [
            "典章文物一朝完，有子何忧霸业难。",
            "□使阿坚生肉角，至今遗恨碧峰寒。"
        ],
        "title": "留题周文王庙  其二",
        "id": "dffcede1-1e4b-4158-89b6-d487d174162e"
    },
    {
        "author": "宋京",
        "paragraphs": [
            "望断秦原日月宽，西来泾渭侧依山。",
            "凭谁唤取王摩诘，写到孤鸿灭没间。"
        ],
        "title": "登尚清阁二首  其一",
        "id": "e711a4c0-8ca8-422c-a0ff-5c076e6d3148"
    },
    {
        "author": "宋京",
        "paragraphs": [
            "辇路名存迹已陈，斜阳今作几家村。",
            "缭墙月转华清梦，来破高陵渡口昏。"
        ],
        "title": "登尚清阁二首  其二",
        "id": "701db66f-295e-45dd-9b44-509e63ccd706"
    },
    {
        "author": "宋京",
        "paragraphs": [
            "金节逶迤去不还，罗胸星斗焕秦天。",
            "白云拱木今何在，岁月声名相与延。"
        ],
        "title": "京请郡得豳取道渭上观为命□诗刻次韵奉呈□□奉议公  其一",
        "id": "28668ef7-61d5-4c9b-b591-3ab7c95f88f5"
    },
    {
        "author": "宋京",
        "paragraphs": [
            "乞守初来到渭滨，玻瓈亲为拂诗尘。",
            "□江集里新添得，留取钟评付后人。"
        ],
        "title": "京请郡得豳取道渭上观为命□诗刻次韵奉呈□□奉议公  其二",
        "id": "b96d87e7-51a4-4a20-9d5c-8fe4f6c4e477"
    },
    {
        "author": "宋京",
        "paragraphs": [
            "资州城郭云山里，北巖正在云山底。",
            "翠壁嵌空抱日明，飞阁横斜矗天起。",
            "游人祇解爱城郭，不知山底幽人乐。",
            "六月全无暑气生，三冬亦有林花落。",
            "苍楠卧月影如轮，乳泉溅瀑波生鳞。",
            "利名付与百忙者，早晚自由无事身。",
            "红莲幕下青城客，五斗留人归未得。",
            "衙回不用展山图，直到巖边看秋色。"
        ],
        "title": "大观庚寅冬游资州北巖",
        "id": "d7abe7f7-e057-43b5-986d-aff66fd634d1"
    },
    {
        "author": "宋京",
        "paragraphs": [
            "云生毡帽山头雨，日落琵琶峡口风。"
        ],
        "title": "句  其一",
        "id": "549ccbcd-83bc-4d2f-99d5-51c6cdf00c59"
    },
    {
        "author": "宋京",
        "paragraphs": [
            "野性乐闲适，我州富佳山。"
        ],
        "title": "句  其二",
        "id": "7540ac0b-5be7-4b91-b0fb-31806987984a"
    },
    {
        "author": "宋京",
        "paragraphs": [
            "日约绣绷长一线。"
        ],
        "title": "句  其三",
        "id": "2dd981e1-3a37-4cfc-86db-95ada10a5e11"
    },
    {
        "author": "龚况",
        "paragraphs": [
            "逃名以酒转名高，醉里张髯骂二豪。",
            "日月已为吾户牖，何妨东海作醇醪。"
        ],
        "title": "咏刘伶",
        "id": "01b2d076-425f-4427-a03f-cf9dcc3550a8"
    },
    {
        "author": "龚况",
        "paragraphs": [
            "家家高会锦模糊，谁信贫家菊也无。",
            "多谢东邻送醅至，旋于篱畔觅茱萸。"
        ],
        "title": "九日  其一",
        "id": "a555256f-933f-4c9e-9348-be403e0a1aa4"
    },
    {
        "author": "龚况",
        "paragraphs": [
            "自古谁无九日诗，诗成须道菊花枝。",
            "直饶无菊何妨醉，野蓼村葵总是题。"
        ],
        "title": "九日  其二",
        "id": "606a677e-5a9c-42e5-9628-6f9785c0c74c"
    },
    {
        "author": "龚况",
        "paragraphs": [
            "杖藜高踏半山云，不见此岗知几春。",
            "异时人物凋零尽，只有青山似故人。"
        ],
        "title": "游天峰寺",
        "id": "12536ee4-7e96-4d11-861e-d9488f51d3f1"
    },
    {
        "author": "龚况",
        "paragraphs": [
            "寒食都来数日闲，颜卿家帖到今传。",
            "此公刚鲠无情煞，到得春时也自怜。"
        ],
        "title": "午歇惠安寺",
        "id": "b64a3a01-88b2-4fc1-9bce-4411932d0fa5"
    },
    {
        "author": "龚况",
        "paragraphs": [
            "东山相别又相逢，转觉衰颓一老翁。",
            "子约重来我方去，满庭黄叶正秋风。"
        ],
        "title": "送唐大监",
        "id": "925da08c-fb46-4bac-a13c-18eb75ae5621"
    },
    {
        "author": "龚况",
        "paragraphs": [
            "妖娆破𤓰女，争上秋千架。",
            "香飘石榴裙，影落蔷薇下。",
            "墙外见鸳鸯，双双春水塘。",
            "归来情脉脉，无绪理残妆。"
        ],
        "title": "古乐府",
        "id": "6f7846ad-4077-4ee8-90f0-c04bf1e24da8"
    },
    {
        "author": "龚况",
        "paragraphs": [
            "妖娆破瓜女，争上秋千架。",
            "香飘石榴裙，影落蔷薇下。"
        ],
        "title": "古乐府  其一",
        "id": "addb9254-f03d-4a02-a10f-e10cdb81797a"
    },
    {
        "author": "龚况",
        "paragraphs": [
            "墙外见鸳鸯，双双春水塘。",
            "归来情脉脉，无绪理残妆。"
        ],
        "title": "古乐府  其二",
        "id": "d572efdc-55d1-4388-8359-46fad9d50a3b"
    },
    {
        "author": "龚况",
        "paragraphs": [
            "贪山借船赏，嗜酒典琴沽。"
        ],
        "title": "句  其一",
        "id": "6bfb1be5-25b4-4eb1-a799-28c0e5d5537a"
    },
    {
        "author": "龚况",
        "paragraphs": [
            "闲多卷满新成句，懒极床堆未答书。"
        ],
        "title": "句  其二",
        "id": "9ac19579-e467-46b8-98be-aa4021902af1"
    },
    {
        "author": "龚况",
        "paragraphs": [
            "客疏闲吠犬，庖匮割啼鸡。"
        ],
        "title": "句  其三",
        "id": "a9e1bc43-1e5a-4f22-8731-a083ecd335af"
    },
    {
        "author": "龚况",
        "paragraphs": [
            "得句怕难续，避人长转多。"
        ],
        "title": "句  其四",
        "id": "635071e3-fef3-4baa-8506-207630adfa28"
    },
    {
        "author": "龚况",
        "paragraphs": [
            "山色秋难老，池光夜不昏。"
        ],
        "title": "句  其五",
        "id": "24b4030c-7093-4ac0-9a35-01f5110e4fc3"
    },
    {
        "author": "石端诚",
        "paragraphs": [
            "飞流喷雪散层巖，瓴水无时泻屋簷。",
            "客梦夜回疑是雨，起看窻户有明蟾。"
        ],
        "title": "题宴坐石",
        "id": "98c4a460-0110-439f-bcb2-25946fa26d80"
    },
    {
        "author": "石端诚",
        "paragraphs": [
            "箨龙何用更横空，一线长绳引水通。",
            "顷刻能周清净供，汉阴端谢桔槔功。"
        ],
        "title": "水索",
        "id": "d7259303-cf52-4c93-b2bb-842d465a891c"
    },
    {
        "author": "蒋存诚",
        "paragraphs": [
            "由来祗说四簷亭，今日先生八角成。",
            "最喜潇潇春夜雨，一簷分作两簷声。"
        ],
        "title": "题八角亭",
        "id": "4824cc62-a4db-43a8-8558-35a196dcfe1b"
    },
    {
        "author": "侯延年",
        "paragraphs": [
            "十年辛苦唐贤士，千载奇观旧石巖。",
            "天籁沉沉山月小，夜深文字与谁谈。"
        ],
        "title": "灵巖夜月",
        "id": "8799a659-979b-42ca-b021-b01bf72d512f"
    },
    {
        "author": "童邦直",
        "paragraphs": [
            "碧苔侵野迳，好鸟隔春烟。",
            "有洞寻青翼，无僧结白莲。",
            "雨添蛙一部，暖足柳三眠。",
            "绿髪便花朵，悭肠怯酒船。",
            "安仁嗟拙宦苏晋暂逃禅，日色同悲惨，东风乱纸钱。"
        ],
        "title": "登麻姑山",
        "id": "d0909e94-5244-4397-a9cc-f97c985bd155"
    },
    {
        "author": "储惇叙",
        "paragraphs": [
            "咫尺仙湖号堵平，先贤曾此劝农耕。",
            "若教一日归豪右，敢向黄公庙下行。"
        ],
        "title": "仙湖",
        "id": "6189af85-2823-4e55-84d5-89f83a5aaa6d"
    },
    {
        "author": "吴倜",
        "paragraphs": [
            "解骖投宿到蓬壶，骨冷魂清梦寐无。",
            "可怪春禽晓啼月，又催行李出凡途。"
        ],
        "title": "宿大涤山",
        "id": "c9b69b7d-cf7d-4f17-a3c3-7fdd64487f62"
    },
    {
        "author": "吴伟明",
        "paragraphs": [
            "不是心，不是佛，不是物，通身一穿金锁骨。",
            "赵州参见老南泉，解道镇州出萝卜。"
        ],
        "title": "颂妙喜老师室中所问因缘",
        "id": "d23537de-9d71-4b4b-995b-d78786b60003"
    },
    {
        "author": "吴伟明",
        "paragraphs": [
            "毒蛇猛虎空相向，铁壁银山谩自横。",
            "长笛一声归去好，更于何处觅疑情。"
        ],
        "title": "偈一首",
        "id": "5eb18608-66f2-4e80-95d6-8a163e87cc96"
    },
    {
        "author": "吴伟明",
        "paragraphs": [
            "梁山重回首，翠峰三十六。"
        ],
        "title": "句",
        "id": "85928d13-e3ae-4fd2-b8a5-2e5f81e29c17"
    },
    {
        "author": "徐伟达",
        "paragraphs": [
            "古寺登临不记秋，重来境物更清幽。",
            "烟笼野色穿窻日，竹引寒泉绕径流。",
            "杜阁谛观缁侣肃，莲堂时有妙音浮。",
            "老僧喜客殷勤甚，冰簟蒲团为我留。"
        ],
        "title": "题碧沼寺",
        "id": "1636137e-27ad-45e2-84a1-dab060be42fd"
    },
    {
        "author": "顾文",
        "paragraphs": [
            "词源倒峡势奔侵，绠短那容汲万寻。",
            "望属沧浪惊鹤唳，志存流水识琴心。",
            "挥毫句句囊盛锦，拜赐人人袖有金。",
            "不日都俞在庙庙，更听虎啸应龙吟。"
        ],
        "title": "三江亭",
        "id": "512257ad-2471-4f98-84dd-e36a7417e17d"
    },
    {
        "author": "李宋臣",
        "paragraphs": [
            "秀峰双拱背，庾岭独当眸。"
        ],
        "title": "句",
        "id": "bcd2f365-461c-463b-90a0-37e68df6d013"
    },
    {
        "author": "黄荐可",
        "paragraphs": [
            "一迳崎岖步翠微，乱山深处掩柴扉。",
            "烟萝密锁人家少，碎石崚嶒马足稀。",
            "泉跳浮沤员复散，人生幻梦是还非。",
            "何时识此林泉趣，饱饭参禅向上机。"
        ],
        "title": "资福寺",
        "id": "967ebe93-45f0-49cc-86c9-6723826f0b57"
    },
    {
        "author": "黄锐",
        "paragraphs": [
            "一岭复一岭，山巓又一巓。",
            "步丘皆力穑，掌地也成田。",
            "线引山腰路，针穿石眼泉。",
            "眉山同是号，此处合生贤。"
        ],
        "title": "题大眉小眉山",
        "id": "9a6bbb21-4cbb-4050-98b3-c924a30bf3a2"
    },
    {
        "author": "林伯显",
        "paragraphs": [
            "生民未有如夫子，好学皇泉最自强。",
            "功业当年虽坎?，声名后世愈芬芳。"
        ],
        "title": "次韵竟宣圣林",
        "id": "157a224e-bf4b-47b9-b559-3bf0e6e1c562"
    },
    {
        "author": "林焕",
        "paragraphs": [
            "我来濂溪拜夫子，马蹄深入一尺雪。",
            "长嗟岂惟溪泉廉，化得草木皆清洁。",
            "夫子德行万古师，坡云廉退乃一隅。",
            "有室既乐赋以拙，有溪何减名之愚。",
            "水性本清挠之浊，人心本善失则恶。",
            "安得此泉变作天下雨，饮者犹如梦之觉。"
        ],
        "title": "题濂溪",
        "id": "82357aff-2616-4244-8410-6fdccdb381b4"
    },
    {
        "author": "成无玷",
        "paragraphs": [
            "我欲观太华，一笑凌险阻。",
            "灭迹恨未果，衰容遽如许。",
            "东南岂不佳，泉石閟灵府。",
            "未访潜山源，且寻天目乳。",
            "一峰拔地起，离立谁敢侮。",
            "千巖绝附丽，万壑失媚妩。",
            "有如人中杰，羞与绛灌伍。",
            "翠箬藏丹砂，石洞飞白鼠。",
            "游人倦登陟，异境何由睹。",
            "振衣临绝顶，云外听天语。",
            "仙人傥予迎，从此遂轻举。"
        ],
        "title": "洞霄宫",
        "id": "51876ec8-1f09-4104-b2e1-417a65018218"
    },
    {
        "author": "欧阳子槐",
        "paragraphs": [
            "高平北路入禅堂，行转茅冈上石冈。",
            "壑险桥危需一苇，山深树古立千章。",
            "禽声呖呖如簧巧，溪曲湾湾似带长。",
            "我欲拂衣登绝顶，低徊吟啸白云乡。"
        ],
        "title": "游开山寺",
        "id": "dddbb3e1-ed64-4426-93ec-c78195c5a922"
    },
    {
        "author": "徐衡",
        "paragraphs": [
            "百尺楼成接昊苍，御题仁寿问行藏。",
            "四端所有虽为贵，五福为先孰敢当。",
            "日出千山凝晓色，花开十里带秋香。",
            "老来意外无他念，赢得登临兴味长。"
        ],
        "title": "自题仁寿楼",
        "id": "9f2014c6-5c87-45f3-bbcc-df25db019f41"
    },
    {
        "author": "徐衡",
        "paragraphs": [
            "吾家先世有童子，姓名尝著杜诗史。",
            "不缘神气形相殊，安得公诗重褒美。",
            "三百年有宋兴，妙裔四海皆豪英。",
            "番郡自古称多士，群儿头角又峥嵘。",
            "洎水之东有彭氏，生儿五岁真佳瑞。",
            "双眸点漆肌骨清，不与孩提共嬉戏。",
            "诵诗记字何了然，瑯瑯一口千万言。",
            "弱不胜衣行未稳，凌人气岸已轩轩。",
            "嗟予去国亦云久，为报君恩矢奔走。",
            "绣衣持节入闾阎，大半故人新白首。",
            "与儿阿父昔同游，高才终不事王侯。",
            "报不在身当在子，发源所与今其流。",
            "行看直上青云梯，决取钟如探囊中筹。"
        ],
        "title": "赠彭神童",
        "id": "5840d9b9-b2f4-4340-8f8f-e8831c699c74"
    },
    {
        "author": "蜀僧",
        "paragraphs": [
            "三十年前镇益州，紫泥丹诏凤池游。",
            "大钧播物心难一，六印悬腰老未休。",
            "佐主不能如傅说，知几那得似留侯。",
            "功名富贵今何在，寂寂招题一土丘。"
        ],
        "title": "题东明寺",
        "id": "9f38c628-f5ab-4d21-a371-8e1d87d7f520"
    },
    {
        "author": "刘卞功",
        "paragraphs": [
            "非道亦非律，又非虚空禅。",
            "独守一亩宅，惟耕己心田。"
        ],
        "title": "答外兄王子常问修行之术",
        "id": "5ad22153-001d-487f-9e40-ba2873aea184"
    },
    {
        "author": "刘卞功",
        "paragraphs": [
            "日转庭槐影渐移，重门复壁转呼迟。",
            "不如拂袖穿云去，惟有落花流水知。"
        ],
        "title": "题李公谟壁",
        "id": "eabc5b1a-e774-42e8-bc4f-b16841ecb67d"
    },
    {
        "author": "刘卞功",
        "paragraphs": [
            "韬光晦迹居环堵，闭自凝神事事疏。",
            "漫许丹青传道貌，难将妙笔写真如。"
        ],
        "title": "自题写真",
        "id": "5db8c856-1c4e-458c-9041-3bf38a1e98f8"
    },
    {
        "author": "崔羽",
        "paragraphs": [
            "茫茫宇宙春复秋，上清曾记昔年游。",
            "烧丹灶古云烟在，遗履亭虚草树幽。",
            "花压画栏香梦远，酒倾磁琖瑞光浮。",
            "饮余忍别贤昆季，回首向云天际头。"
        ],
        "title": "赠黎如璧",
        "id": "f8b62abb-1e07-4908-a781-4e0ffbc5227e"
    },
    {
        "author": "崔羽",
        "paragraphs": [
            "丹即筌蹄道即鱼，忘筌得道证空虚。",
            "莫坚守抱无为一，扑碎空虚一也无。",
            "妙有灵丹常赫赫，含容法界自如如。",
            "随缘应感长清静，九载金刚不坏躯。"
        ],
        "title": "示黎如璋丹诀",
        "id": "27703dd9-3432-4c43-aa34-cea3672900a7"
    },
    {
        "author": "崔羽",
        "paragraphs": [
            "烟霏雨湿路泥泞，鹤驾飘然下紫京。",
            "休咎吉凶休动问，细谈时事与黄庭。"
        ],
        "title": "雨夜乩坛偶笔",
        "id": "aedbd977-17c8-4dd0-8c52-90f3d48e0864"
    },
    {
        "author": "段拂",
        "paragraphs": [
            "筑圃依山曲，开门向水湄。",
            "春风摇鼠梓，夜雨足凫茈。",
            "但解髡能饮，焉知朔欲饥。",
            "提壶花外转，催出眼前诗。"
        ],
        "title": "葛塘",
        "id": "0b684221-20ac-4cd1-920e-3bc875278f44"
    },
    {
        "author": "计法真",
        "paragraphs": [
            "终日看经文，如逢旧识人。",
            "莫言频有碍，一举一回新。"
        ],
        "title": "呈大慧禅师偈",
        "id": "861a4a1a-4783-4f53-a868-e3d9292929fa"
    },
    {
        "author": "张扩",
        "paragraphs": [
            "小人无远谋，湮没如湛辈。",
            "胸中气奄奄，垂尽鼓一再。",
            "安知翰墨场，李杜凛然在。",
            "文章作甘棠，百世负遗爱。"
        ],
        "title": "子温姪用再闻诵新作突过黄初诗作十诗见遗辄勉强次韵  其一",
        "id": "fbe9df72-be8d-4e12-a920-05942cd4c657"
    },
    {
        "author": "张扩",
        "paragraphs": [
            "退休小得计，耳冷百不闻。",
            "戎马叵奈何，四郊尚兵氛。",
            "眼中习主簿，才似李将军。",
            "小试未为屈，有君如华勲。"
        ],
        "title": "子温姪用再闻诵新作突过黄初诗作十诗见遗辄勉强次韵  其二",
        "id": "19b0cae2-f57c-4518-bdbc-0952ed8b9cd2"
    },
    {
        "author": "张扩",
        "paragraphs": [
            "十年功名心，客枕寄归梦。",
            "众中不卓立，老大复何用。",
            "收身入禅寂，蔬茹饱僧供。",
            "蛙鸣谁官私，聊欲当絃诵。"
        ],
        "title": "子温姪用再闻诵新作突过黄初诗作十诗见遗辄勉强次韵  其三",
        "id": "f78d45bb-5cc6-4bd2-8548-302aa168b328"
    },
    {
        "author": "张扩",
        "paragraphs": [
            "大道昔彫丧，夷涂日荒榛。",
            "进无活国谋，俯仰多由人。",
            "人生几何时，夜旦互相因。",
            "往者不可作，未妨来日新。"
        ],
        "title": "子温姪用再闻诵新作突过黄初诗作十诗见遗辄勉强次韵  其四",
        "id": "92513782-3d08-43c1-a5f2-534123bdfbe2"
    },
    {
        "author": "张扩",
        "paragraphs": [
            "国风久沦亡，毛郑纷六凿。",
            "譬如秋水篇，破坏向与郭。",
            "千年见渊明，五字配前作。",
            "谁传古人诀，定自顾方略。"
        ],
        "title": "子温姪用再闻诵新作突过黄初诗作十诗见遗辄勉强次韵  其五",
        "id": "b46533e2-0bf0-44a9-87ff-0ce4619c9e57"
    },
    {
        "author": "张扩",
        "paragraphs": [
            "吾诗窘时穷，章句羞拙讷。",
            "君诗非吾偶，齐大轻郑忽。",
            "雷门不敢过，西施忌唐突。",
            "政当就阿戎，谈天捜理窟。"
        ],
        "title": "子温姪用再闻诵新作突过黄初诗作十诗见遗辄勉强次韵  其六",
        "id": "8333e181-7e82-4715-adab-85f436b92aa9"
    },
    {
        "author": "张扩",
        "paragraphs": [
            "赠篇最崛奇，披读辄三过。",
            "巧如娲皇手，五色补天破。",
            "珍宜宗庙享，净戒儿女涴。",
            "谁能续离骚，且用追楚些。"
        ],
        "title": "子温姪用再闻诵新作突过黄初诗作十诗见遗辄勉强次韵  其七",
        "id": "0ac87261-f61b-404c-a0d3-580401bb81dd"
    },
    {
        "author": "张扩",
        "paragraphs": [
            "达人云间鹤，初不谋稻粱。",
            "渠有酒百壶，买舟从伯郎。",
            "世间乳臭儿，衣服夸玄黄。",
            "岂识卫叔宝，胸中无膏肓。"
        ],
        "title": "子温姪用再闻诵新作突过黄初诗作十诗见遗辄勉强次韵  其八",
        "id": "7d71a0f2-ee16-47c2-8d89-43adf1f3f559"
    },
    {
        "author": "张扩",
        "paragraphs": [
            "躬耕良苦辛，十亩手自锄。",
            "我穷分定耳，矧复怜封胡。",
            "君今未三十，诗声殿黄初。",
            "后生要努力，勿及几杖扶。"
        ],
        "title": "子温姪用再闻诵新作突过黄初诗作十诗见遗辄勉强次韵  其九",
        "id": "79b94e31-388d-4de6-af23-21566c86099e"
    },
    {
        "author": "张扩",
        "paragraphs": [
            "连门水竹居，照映麋鹿姿。",
            "子戴靖节巾，得我如远师。",
            "花黄催重九，羽葆杂金规。",
            "未能沽酒饮，且赋止酒诗。"
        ],
        "title": "子温姪用再闻诵新作突过黄初诗作十诗见遗辄勉强次韵  其一○",
        "id": "525e89a8-61c1-429e-8c2b-30e7c122f0a1"
    },
    {
        "author": "张扩",
        "paragraphs": [
            "平生张洪州，豪气压羣士。",
            "唾视狗鼠辈，纷纷何足数。",
            "晚登文石陛，剑服峨櫑具。",
            "高论忍违时，所愧罔君父。",
            "至今家集中，秩秩有伦次。",
            "流传到诸孙，谁复步亦步。",
            "此翁日已远，畴昔旦暮遇。",
            "何温少也爽，芝兰秀而紫。",
            "状貌类洪州，谈笑了万事。",
            "笔端见微铓，妙解如削鐻。",
            "精刚金百炼，该贯龟五聚。",
            "俗学不足诋，纷纶或殊趣。",
            "斯文悬诸天，字字有分付。",
            "诐词颇乱真，芜纇少删去。",
            "吾子壮且勇，政在戒逸豫。",
            "昨者忽过门，短袖出长句。",
            "轩然祢正平，坐诵鹦鹉赋。",
            "洞庭莽空阔，终日奏咸濩。",
            "初非郭林宗，岂识黄叔度。",
            "但惊锦囊文，及此春秋富。",
            "未能赏雌霓，且复说奇字。",
            "吾年过半百，世事亦何慕。",
            "杖屦相扶携，筋骸日僵仆。",
            "犹于五字中，彫刻叹冰柱。",
            "习气未易扫，贪味如桂蠹。",
            "肯借梅堂篇，风流忆张绪。",
            "珍藏几何时，应有神物护。",
            "今晨偶开展，英彩照江阜。",
            "后生要着鞭，探讨及微处。",
            "遗予真过矣，娟洁忌沾污。",
            "清梦渺春草，俚谈羞杕杜。",
            "慎勿索其余，恐君痴叔似。"
        ],
        "tags": [
            "洞庭湖"
        ],
        "title": "子温县丞姪长篇见赠并携少卿伯父梅堂所赋绝句相示翰墨宛然叹息久之因次其韵",
        "id": "181e99ec-9f33-4b15-8091-1d1a3f4d4f53"
    },
    {
        "author": "张扩",
        "paragraphs": [
            "人生几何时，心地要平旷。",
            "不须意外求，辛苦寻蒟酱。",
            "此郎有高处，智出百夫上。",
            "禅窗接輭语，眉宇春盎盎。",
            "诗坛久失律，斋戒欲谋将。",
            "谁専笔阵功，定起太公望。"
        ],
        "title": "次韵大年姪见赠古诗二首  其一",
        "id": "02c128d3-68d5-4417-b411-bc924f380a14"
    },
    {
        "author": "张扩",
        "paragraphs": [
            "君文秋水篇，曲士羞臆度。",
            "吾文元尚白，穷老甘寂寞。",
            "向来失宗盟，士气日卑弱。",
            "后生苖未秀，况复病草恶。",
            "如君真挺特，文字兽一角。",
            "头风吾何忧，解后当勿药。"
        ],
        "title": "次韵大年姪见赠古诗二首  其二",
        "id": "44df2ddc-9a7d-4db0-9cd7-96c5daf82cb8"
    },
    {
        "author": "张扩",
        "paragraphs": [
            "诸君总能诗，字字秉忠信。",
            "联章辄惊人，我老终不近。",
            "朝来试披读，花雨乱巾衽。",
            "独惭草元迂，浪说周易凖。",
            "至今覆瓿谤，文字愧小谨。",
            "昨观两雄篇，词采溢肝肾。",
            "高参风雅淳，俯谢边幅窘。",
            "谁能报殽役，怒语激先轸。",
            "吾军老而怯，望敌倒戈盾。",
            "会看两犹子，秋风横鴈阵。"
        ],
        "title": "大年耆年各赋长篇投名诗社中顾景蕃及伯初子温二姪传诵喜甚子温有诗因次其韵",
        "id": "1c75fcde-dcdc-480d-aa04-2faa0aa9e57d"
    },
    {
        "author": "张扩",
        "paragraphs": [
            "巨鼇戴浮水，屹然瀛海中。",
            "断取入君手，枣叶悬鍼锋。",
            "君本山中人，俗子那用逢。",
            "犹应谒帝梦，佩环摇天风。"
        ],
        "title": "蓬莱室",
        "id": "780f418f-401a-4a4c-9f44-a2c0a880fb74"
    },
    {
        "author": "张扩",
        "paragraphs": [
            "小儿私化权，令行错穷冬。",
            "淫疡薄皴肤，欲战垒块胸。",
            "道人寖不平，怒髪忽上冲。",
            "馋夫犹收痂，义士唯吮痈。",
            "快无仙爪爬，滥有苦剂攻。",
            "坐令费讥诃，沾汗文字中。",
            "虎头笔有神，众妖避其锋。",
            "似闻以意医，请用三杯通。",
            "阿兄言更深，细述葆炼功。",
            "二说俱可人，而子将何从。",
            "酒醇傥消忧，气厚定保躬。",
            "自然四体胖，那复百病凶。",
            "吾闻柳州语，祸物人犹虫。",
            "旻苍厌呻呼，疴痒应汝容。",
            "疾去会有时，未为吾道穷。",
            "汝自多识者，吾言犹匆匆。"
        ],
        "title": "子温作驱疮诗伯初与顾景蕃皆属和蕃以谓不当止酒初以谓宜炼元气予亦戏次其韵",
        "id": "690730b3-5ed9-4fd3-85eb-68da6967b137"
    },
    {
        "author": "张扩",
        "paragraphs": [
            "关西多名流，后出亦豪侠。",
            "三年佐幕府，论事费口頬。",
            "人情易薰染，久或化为怯。",
            "不如殽黾去，归路马蹀躞。",
            "虽无米千斛，尚有书百箧。",
            "吾曹官为家，穷老漫随牒。",
            "南州美风土，水净山九叠。",
            "子尝访之我，行欲买舟楫。",
            "我本江湖人，妙处饱经涉。",
            "谁能老作伧，政恐梦为蝶。"
        ],
        "title": "送惠子泽工曹罢官还陜右",
        "id": "76baf6f3-cd4a-44b7-a9d2-3c3d137a8fd1"
    },
    {
        "author": "张扩",
        "paragraphs": [
            "君家文房珍，尤者一二数。",
            "端溪从谁得，不记岁月古。",
            "中洼隐天成，外削余靁斧。",
            "色羞龙尾干，质陋雀台窳。",
            "平生依石丈，什袭费调护。",
            "向来萑苇中，险作百碎补。",
            "脱身间道还，神物远侵侮。",
            "他年沉香亭，奉诏翻乐府。",
            "周旋妃子手，借润毛与楮。"
        ],
        "title": "曾徽言学士求赋所蓄端砚曾尝避乱海陵家赀尽没于贼独携此砚脱去",
        "id": "27f063e5-f4fe-4d50-b238-bebffd7e8e5f"
    },
    {
        "author": "张扩",
        "paragraphs": [
            "箨龙豢不得，托根暂神奇。",
            "忽化清净供，结缘贫导师。",
            "回甘溢齿頬，常带泉石滋。",
            "要知服食功，不减琼田芝。"
        ],
        "title": "次韵周嘉仲刑曹简航师食笋四首  其一",
        "id": "7f798884-6d7f-47c1-8c50-18febb57421e"
    },
    {
        "author": "张扩",
        "paragraphs": [
            "此君淡难交，挺挺如立玉。",
            "何意昆仍中，为人偿口腹。",
            "羣婴脱锦褓，珍胜脔项肉。",
            "犹堪作味谏，没齿蠲腊毒。"
        ],
        "title": "次韵周嘉仲刑曹简航师食笋四首  其二",
        "id": "74dc5d90-07c1-4a95-875c-28f29b72e5bd"
    },
    {
        "author": "张扩",
        "paragraphs": [
            "长镵太寡恩，斵丧东南美。",
            "至今管城封，滥罚及孱子。",
            "例求一赦贷，余润乞松髓。",
            "周旋南董手，骂贼到卢杞。"
        ],
        "title": "次韵周嘉仲刑曹简航师食笋四首  其三",
        "id": "10bb5abc-688d-44e4-80f3-a3b4d2c49817"
    },
    {
        "author": "张扩",
        "paragraphs": [
            "周郎清而臞，菜把助严苦。",
            "槃中玉离离，酝酿冰雪语。",
            "向来几时亡，径欲就君补。",
            "请读食笋篇，微言皆可咀。"
        ],
        "title": "次韵周嘉仲刑曹简航师食笋四首  其四",
        "id": "68baeeff-dd12-4eb7-ae87-89eaae4496e6"
    },
    {
        "author": "张扩",
        "paragraphs": [
            "貍奴戴头来，本是箨龙种。",
            "长镵借愿力，搀汝入珍供。",
            "晨庖辱分甘，辄应食指动。",
            "令人怀旧游，春服粲羣从。",
            "竹间留名字，小刻妙南董。"
        ],
        "title": "谢元龄惠猫头笋予去春曾同元龄伯初昆仲子公顾景蕃经行林间掘笋以归子公刻名竹上也",
        "id": "3997c685-d3ec-45a3-97a9-222e75659dfa"
    },
    {
        "author": "张扩",
        "paragraphs": [
            "结髪事师友，投身翰墨场。",
            "技成忽弃去，短衣亲戎行。",
            "平生万卷书，岂无活国方。",
            "不如口击贼，对面用所长。",
            "颜侯将家种，勇过王铁枪。",
            "蝥弧每先登，裂袂裹箭创。",
            "得君如敌国，乳臭未易当。",
            "中原干戈满，貔虎政陆梁。",
            "谁専发纵策，坐待锥脱囊。",
            "事平各分功，千级歉莫偿。",
            "位卑君勿言，儒雅故自将。",
            "会从傔籍中，微见奏凯章。"
        ],
        "title": "送次公姪从辟颜拱卫军中",
        "id": "dab92d29-64b1-41cb-968a-f500575bc3bd"
    },
    {
        "author": "张扩",
        "paragraphs": [
            "阿丞善谈诗，眼如九方臯。",
            "相马空马羣，妙在遗骨毛。",
            "衰老鑚不入，钝愚如枣膏。",
            "后生不应尔，笔力生波涛。",
            "黄绢幼妇语，莫负秋风高。"
        ],
        "title": "短句调子温姪",
        "id": "68e8b88c-4946-441d-ade5-f3dd6e734d9f"
    },
    {
        "author": "张扩",
        "paragraphs": [
            "棋亦有何好，味如酒中天。",
            "胜处要自知，岂为醒者传。",
            "吾身等芭蕉，幻质非真坚。",
            "傥无轻举诀，未免忧患纒。",
            "愿从烂柯叟，时作坐隐仙。",
            "人生几两屐，不愧阮孚贤。"
        ],
        "title": "与客手谈坐久废食疟子忽作病退家人相劝从此却枰因为数语以自解甚似刘伯伦断酒文也昔孟嘉嗜酒或曰酒有何好而卿嗜之嘉曰公未得酒中趣尔予于弈棋亦云",
        "id": "51863457-20b2-4dc3-96f2-395d623ab1c1"
    },
    {
        "author": "张扩",
        "paragraphs": [
            "宣城诗不多，警句忆江练。",
            "至今一斑在，时许管中见。",
            "顾后更难窥，机锋捷于电。",
            "欲求换骨诀，如仰射空箭。",
            "近逃滑稽嘲，不著毛颖传。",
            "深藏品题手，举市谢葵扇。",
            "我知老成人，别得妙方便。",
            "要留一转语，凖备奔北殿。",
            "后生舌如铦，酬答了忘倦。",
            "不须远乞兵，唾手当八面。",
            "小人智谋短，敢倚筋力健。",
            "请驰班师檄，白罢两河战。"
        ],
        "title": "诗社近日稍稍复振而顾子美坚壁既久伯初以诗致师请于老仆无语但乞解严尔",
        "id": "d8b3044c-0f30-4339-8c33-18c5b9835840"
    },
    {
        "author": "张扩",
        "paragraphs": [
            "南山小箨龙，离立身苍苍。",
            "旧任管城子，脱帽栖文房。",
            "诗书每误身，或得败塜殃。",
            "泠鸠稍知音，与致雏鳯凰。",
            "人云不如肉，笨伯岂我当。",
            "何如碎其身，织翠供文章。",
            "舒卷得自试，作配六尺床。",
            "主人冰玉洁，风味如潘郎。",
            "奉身无长物，却暑有奇方。",
            "空庭贮明月，皎皎夜未央。",
            "卧看河汉移，使我侵肌凉。",
            "床间老夫人，面冷如严霜。",
            "相与有瓜葛，未用或参商。",
            "孤高自可守，炎热安得长。",
            "君看白羽扇，秋后徒悲伤。"
        ],
        "title": "盛暑得竹簟甚精戏为之赋",
        "id": "4de07cfa-553e-4ffe-9eaa-8ce02dfaed86"
    },
    {
        "author": "张扩",
        "paragraphs": [
            "大倪昔遭谗，中路骇车覆。",
            "今人刺舌戒，默坐惴空谷。",
            "小倪不类渠，先见妙蓍卜。",
            "闭门自澡雪，巧舌欲谁讟。",
            "顾侯以诗来，披咏辄三复。",
            "后生真可畏，我亦慕前躅。",
            "谤书空满箧，底用展终幅。",
            "逢人但称好，莫问甲煎俗。"
        ],
        "title": "次韵顾景蕃和倪裘师避谤轩诗",
        "id": "2bb4dade-d18b-4ae9-92c9-c0518e0f24bd"
    },
    {
        "author": "张扩",
        "paragraphs": [
            "频年如隔生，相见各潦倒。",
            "不闻语呫呫，但怪别草草。",
            "故人俄老矣，零落秋叶扫。",
            "往者苏韩辈，人品岂不好。",
            "时危颇赖渠，惋愤尘一窖。",
            "五湖在何许，狼籍付鸥鸟。",
            "春风掠湖尾，莼丝日夜老。",
            "我行望吴越，尚及身检校。",
            "请分十顷余，迟子洗鞾帽。"
        ],
        "title": "汴中追寄吕居仁学士",
        "id": "b58cfcb7-3fd0-4e31-acdc-332b878b8314"
    },
    {
        "author": "张扩",
        "paragraphs": [
            "枝头见春风，恍觉光景逼。",
            "人生谩拘挛，且作半日适。",
            "荒郊晴亦好，当费几两屐。",
            "会有遮我留，田家甖瓮积。"
        ],
        "title": "次韵出郊",
        "id": "0d798375-7747-45f6-8cb9-2725d125121c"
    },
    {
        "author": "张扩",
        "paragraphs": [
            "羸马不受鞭，倦仆足生茧。",
            "茫然山径间，驰急路逾远。",
            "古寺翳林薄，投宿日昏晚。",
            "梦魔不可眠，青灯照愁眼。"
        ],
        "title": "宿山寺诗",
        "id": "f49fe3c4-2657-4608-81b0-7cb7ce51878a"
    },
    {
        "author": "张扩",
        "paragraphs": [
            "东风破残腊，吹尽五日寒。",
            "晴光下杨柳，美影鬭鸭栏。",
            "锦鳞触轻冰，碎玉已珊珊。",
            "日夜望鲜荣，发我砌下兰。",
            "寒去仍复来，崛强作跳丸。",
            "烂漫江梅花，孤芳忽飘残。",
            "落跗不可缀，香雪空阑干。",
            "赖有青春心，养此商羮酸。"
        ],
        "title": "腊前五日立春天气极暄妍今复雨雹凛凛不休所居梅花方盛开一雨零落殆尽怅然为赋此诗",
        "id": "1219bd1a-000d-49b8-a5ff-652db8c19562"
    },
    {
        "author": "张扩",
        "paragraphs": [
            "乱山云溟濛，修径石盘错。",
            "声闻住世果，窟宅遍巖壑。",
            "我行适遇雨，风籁响天乐。",
            "石桥定鬼设，险滑不容脚。",
            "临流辄生怖，政堕葱韮恶。",
            "犹欣昙华供，尚及荐杯勺。",
            "分尝不敢余，稽首谢发药。"
        ],
        "title": "游天台山石桥",
        "id": "a9577761-7774-47b9-8a48-3b39b0a18ca3"
    },
    {
        "author": "张扩",
        "paragraphs": [
            "主人剧风味，玉壶涵春冰。",
            "恶客费招呼，诗来委弓旌。",
            "两季复可人，名应处士星。",
            "请从狗窦窥，敢辱蒲轮迎。",
            "我昨占食指，似当尝鼋羮。",
            "平日口腹累，老穷尚蝇营。",
            "百花晓无迹，良辰况难并。",
            "虎头政病酒，渇肺怜江清。",
            "未知几百盏，浇肠诃靁鸣。",
            "归时戒被肘，会见金盆倾。"
        ],
        "title": "元龄招饮未果赴复以诗见促辄次其韵并呈景蕃",
        "id": "bad0cd48-8bca-4e2e-9eca-18e1cd2e1b8e"
    },
    {
        "author": "张扩",
        "paragraphs": [
            "古来终南山，引手得佳处。",
            "未负移文惭，已遭捷径语。",
            "公真乐山者，爽气落眉宇。",
            "平生手中板，不暇著頬拄。",
            "叩门无俗客，何碍入官府。",
            "人生一缕气，所愧吞不吐。",
            "画山犹画饼，余习近儿女。",
            "勿学好事人，吾言当有取。"
        ],
        "tags": [
            "终南山"
        ],
        "title": "题龚士掾厅壁画远山",
        "id": "ffaca072-3980-44f6-b777-235117b07721"
    },
    {
        "author": "张扩",
        "paragraphs": [
            "官舟转城隅，十里虎丘路。",
            "招提占山顶，像设俨廊庑。",
            "池深归宝剑，石老化蹲虎。",
            "晋时生法师，谈辩阿佛祖。",
            "至今讲经地，往往拾花雨。",
            "我行及摇落，秋色侵杖屦。",
            "衲僧施净供，汲井荐牛乳。",
            "平台俯旷野，䆉䅉莽四顾。",
            "累累多新塜，不见真娘墓。"
        ],
        "title": "游虎丘寺诗",
        "id": "a3fa493c-6c34-4c79-a8ee-f3fcb199e524"
    },
    {
        "author": "张扩",
        "paragraphs": [
            "天南霜力微，不洗瘴地煖。",
            "穷冬雪一尺，坐受坑谷满。",
            "梦闻淅沥声，惊起欲窥管。",
            "敢倚狐貉温，但愁衣带缓。",
            "王孙雪争妍，耿耿抱丹款。",
            "闭门不知寒，高卧腹自坦。",
            "纸窗飞花集，乱扑书檠短。",
            "不忧诗作魔，政藉酒为伴。",
            "忽枉郢人曲，悬知和者罕。",
            "犹余雪清甘，味胜茶七椀。"
        ],
        "title": "次韵赵悦中防御喜雪",
        "id": "7e88a396-2d64-4944-8221-2f3ca8348d64"
    },
    {
        "author": "张扩",
        "paragraphs": [
            "乱山如羣羊，合沓千里犇。",
            "君山屹当前，盘踞老虎蹲。",
            "巨镇压坤维，层巅没云屯。",
            "下瞰大溪流，千尺清不浑。",
            "舟人落风帆，挽纤系山根。",
            "欲上看星斗，悬崖那可扪。"
        ],
        "title": "君山",
        "id": "76458429-ef0f-4fb5-bbca-3b0bf1b2bd0a"
    },
    {
        "author": "张扩",
        "paragraphs": [
            "漫郎省中宿，展转良夜徂。",
            "过雨忽催诗，君诗不可无。",
            "夜阑风转高，秋声倒江湖。",
            "前对百尺井，梦中闻辘轳。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其一",
        "id": "53401580-0846-497b-8ca2-9245b80d2b94"
    },
    {
        "author": "张扩",
        "paragraphs": [
            "六月忽已晦，余月复几何。",
            "纨扇暂去手，簟纹欲生波。",
            "诘朝天门开，冠剑争巍峨。",
            "驽马策不入，狞劣如骑骡。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其二",
        "id": "c0fe4c29-397e-46b6-bf44-b1b337d7a4f6"
    },
    {
        "author": "张扩",
        "paragraphs": [
            "街鼓肃市喧，炉薰起烟缕。",
            "掩关一绳床，坐稳得处所。",
            "风前数茎竹，偃蹇不受暑。",
            "初无儿女姿，气貌颇高古。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其三",
        "id": "96d44979-3a07-41a9-9710-3d99f7edec43"
    },
    {
        "author": "张扩",
        "paragraphs": [
            "我乃抱俗人，老蛙窥坎井。",
            "从君已再暑，造席谩三请。",
            "倒床辄靁鸣，便腹费嘲哂。",
            "君岂录我者，胸次涵万顷。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其四",
        "id": "d5cb06e8-b1ff-4776-9ca8-33c7266bf146"
    },
    {
        "author": "张扩",
        "paragraphs": [
            "玉壶贮层冰，怜子清彻底。",
            "对之三伏中，愧我汗如水。",
            "谬呼同舍郎，坐席更论齿。",
            "从今痛自戒，子出则我止。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其五",
        "id": "2a4efb95-3acc-4b99-88d5-d30a102cf5a9"
    },
    {
        "author": "张扩",
        "paragraphs": [
            "昨者东观游，岁月未觉久。",
            "对床屡忘形，持论相可否。",
            "君年虽减我，文字称祭酒。",
            "十篇亦奇伟，乞我未曾有。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其六",
        "id": "b9d1530e-50ec-4c43-b8f5-dd7eaa2f0dd0"
    },
    {
        "author": "张扩",
        "paragraphs": [
            "阴阳无停机，百物竞时节。",
            "燠寒更事尔，气至自融结。",
            "炎天勿怨嗟，岁晏见霜雪。",
            "此时衣褐单，但恨不得热。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其七",
        "id": "e8c59918-91be-46d2-8cff-7e9b60b2168d"
    },
    {
        "author": "张扩",
        "paragraphs": [
            "俎豆能折冲，儒冠或兜鍪。",
            "六月早奏功，岂待防高秋。",
            "俗士怀晏安，所至贾人留。",
            "幞被应自疏，未知几宜休。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其八",
        "id": "3a3e1156-1a57-4b0a-941e-c98c45c32601"
    },
    {
        "author": "张扩",
        "paragraphs": [
            "疾风扫蚊雷，势力如破竹。",
            "青奴冷侵肌，此乃我所欲。",
            "周旋蜗舍中，未用叹跧伏。",
            "亦莫问马曹，微文禁离局。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其九",
        "id": "f1ba76f4-508b-4023-89f7-9953209f5ddd"
    },
    {
        "author": "张扩",
        "paragraphs": [
            "祠曹秉史笔，翰墨窥金銮。",
            "灯火渐可亲，蠹藁字未漫。",
            "玉殿行奏书，秋晖上旌竿。",
            "君文永有托，九庙方如盘。"
        ],
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其一○",
        "id": "6c230fcd-a7a7-4362-98fd-ac30b45b45ad"
    },
    {
        "author": "张扩",
        "paragraphs": [
            "君曾仗使节，惠浃东吴民。",
            "岂无贤大夫，平反孰与君。",
            "省户昔郎潜，渇见老成人。",
            "赐还席未煗，被遣日已新。",
            "疮痍要抚摩，秋荼伤吾仁。",
            "掾吏熟官长，定不専惠文。"
        ],
        "title": "送向履方吏部提刑浙西",
        "id": "3a1c6514-f592-4d55-b32e-a05ace070f68"
    },
    {
        "author": "张扩",
        "paragraphs": [
            "南方饶郁蒸，颇厌夏日永。",
            "好风从南来，分我簟枕冷。",
            "官曹早归休，客礼疏造请。",
            "读书无近功，睡魔印汤饼。",
            "谁家烹茶急，羸缾断脩绠。"
        ],
        "title": "括苍官舍夏日杂书五首  其一",
        "id": "98b6d53f-5ab3-44a6-9081-4f463a4985d1"
    },
    {
        "author": "张扩",
        "paragraphs": [
            "昨日犹苦雨，高簷如悬麻。",
            "今朝阴云开，闪闪见日花。",
            "孤城如斗大，篱落无千家。",
            "共迫口腹营，不如市井譁。",
            "日暮计锥刀，辛苦良可嗟。",
            "吾侪岂达者，亦是蚿怜蛇。"
        ],
        "title": "括苍官舍夏日杂书五首  其二",
        "id": "17c3e45f-4856-48e0-81b1-8e3d06729feb"
    },
    {
        "author": "张扩",
        "paragraphs": [
            "富者余金玉，所畏盗贼攻。",
            "贫人迫饥寒，无奈四壁穷。",
            "我今仰官给，政在贫富中。",
            "虽无两者忧，归兴忽已浓。",
            "同僚相掩覆，幸此东郭踪。",
            "独念素餐者，幽暗弗汝容。"
        ],
        "title": "括苍官舍夏日杂书五首  其三",
        "id": "305b2b82-40e6-45a5-8eea-0174137a65d9"
    },
    {
        "author": "张扩",
        "paragraphs": [
            "狴犴深扄鐍，符验剧关防。",
            "老胥蛇蝮心，抱案凫鹜行。",
            "我无平反手，补劓救阙伤。",
            "但知三尺律，丝髪不可攘。",
            "便文真得计，所愧汉于张。"
        ],
        "title": "括苍官舍夏日杂书五首  其四",
        "id": "b09d62be-df42-4f83-98fd-683878819d19"
    },
    {
        "author": "张扩",
        "paragraphs": [
            "说诗如说禅，妙处要悬解。",
            "无人具眼目，胸臆空垒块。",
            "吾友吕居仁，句法入三昧。",
            "向者五言城，精密逼前辈。",
            "教我深耕锄，岁晚识稊稗。",
            "三年苦未领，惭愧朋友戒。"
        ],
        "title": "括苍官舍夏日杂书五首  其五",
        "id": "37e41050-886b-43f1-9275-d72939be7795"
    },
    {
        "author": "张扩",
        "paragraphs": [
            "庭前两鸣鹊，声好色亦美。",
            "曾陪织女驾，或是窦家子。",
            "谁云屋上乌，可厌不可迩。",
            "乌能逐人好，鹊竟误君喜。",
            "乌鹊莫爱憎，鸡虫任生死。"
        ],
        "title": "庭前两鸣鹊",
        "id": "069b4a33-fe63-4d86-938c-a6fa2227225e"
    },
    {
        "author": "张扩",
        "paragraphs": [
            "巧语互一律，纷然如铦锋。",
            "挥笔余万言，积案成千重。",
            "谁令缪悠子，持衡居其中。",
            "两目病且昏，不辨牛马踪。",
            "而使视试文，岂能分雌雄。",
            "往时心力彊，眼明耳犹聪。",
            "本欲藉科举，脱此文字攻。",
            "一朝反自缚，身随蠹书虫。",
            "负郭有田园，犹存荒菊丛。",
            "频年秔稻熟，酒贱尊不空。",
            "胡不驾柴车，远揖陶令风。",
            "作诗请伯氏，林下相追从。"
        ],
        "title": "读试卷有感",
        "id": "9d39669c-b9a8-4a9f-b1cf-99ae0faaa1d0"
    },
    {
        "author": "张扩",
        "paragraphs": [
            "三峡占地崄，风涛涨高秋。",
            "君还席未稳，忽理上水舟。",
            "潭潭御史府，登用第一流。",
            "持斧亦间遣，平反要分忧。",
            "岷峨接家山，民瘼不待求。",
            "身从日边来，弹压西南州。",
            "风烟乱老眼，转觉诗语遒。",
            "平生补衮心，敢为衣锦留。",
            "赋归摩刀环，趣觐瞻前旒。",
            "会收巖壑姿，入缀鹓鹭游。",
            "谁云蜀道远，笑却万里愁。",
            "滟滪漫如马，莫作忠臣羞。"
        ],
        "title": "送王宾察院提点成都府路刑狱",
        "id": "f2c8b4ca-cad7-41b0-a51a-b91111dcccc7"
    },
    {
        "author": "张扩",
        "paragraphs": [
            "昔时公卿门，一饭日三吐。",
            "末流士自弃，此道久如土。",
            "韩公昌黎裔，乐善从其祖。",
            "低头拜东野，举颈望杜甫。",
            "今年河阳归，坐稳得处所。",
            "开关逢俗人，却走唾腐鼠。",
            "禅房大如掌，仅著范苏吕。",
            "小人江湖散，赋性甚愚鲁。",
            "青衫插手板，舌卷纸上语。",
            "曾从诸公游，过听谬见许。",
            "尝闻公姓名，桓桓貔与虎。",
            "乞身虽及早，朝论久未与。",
            "昨日恩诏下，还分一麾去。",
            "风霜侵行李，笳角严晓鼓。",
            "汉东诸侯国，文物略近古。",
            "下车访诸生，往往得何武。",
            "莫空罇前酒，岂乏户外屦。",
            "应还二三子，雪拥一环堵。",
            "诗成欲相寄，黄鹄短翎羽。",
            "阿连傥可借，千里亦跬步。"
        ],
        "title": "送韩存中侍郎赴随州",
        "id": "68b94edb-e1dd-4cc2-89e1-449b05ece019"
    },
    {
        "author": "张扩",
        "paragraphs": [
            "识君大梁城，才逸骥千里。",
            "相从十年后，志节老弥厉。",
            "石渠浩图史，万事问伯始。",
            "为郎初未伸，请郡聊自试。",
            "连朝风雨恶，春日尚余几。",
            "故山窗户接，巵酒庭闱喜。",
            "离别不足云，得诗倘频寄。"
        ],
        "title": "送胡德辉礼部知严州先还毗陵待阙",
        "id": "f2fe405b-1e64-4452-b273-e68f9e3daede"
    },
    {
        "author": "张扩",
        "paragraphs": [
            "人物妙伊洛，衣冠肩上摩。",
            "君门世所高，家学承丘轲。",
            "斯文晚付君，自信保不磨。",
            "平生眼中书，五车未为多。",
            "一字不借力，虚名空作魔。",
            "我数奉谈麈，老顽君弗诃。",
            "持酒欲挽君，酒尽如君何。",
            "百丈溯巴峡，脩途接岷峨。",
            "新句探古锦，好风散沉疴。",
            "先君果山政，惠爱如春和。",
            "向来窥一斑，再至鬓已皤。",
            "会寻竹马盟，为续襦袴歌。"
        ],
        "title": "送邵公济校书守果州分韵得歌字",
        "id": "86f7b683-c501-43f2-9b72-8a0fd24d9668"
    },
    {
        "author": "张扩",
        "paragraphs": [
            "羽书剧纷纶，将士愧庸懦。",
            "谁扶中兴举，康济须十乱。",
            "周郎人中杰，表表苍柏干。",
            "向来围城厄，梦想音信断。",
            "瞻敬会有时，神明恍还观。",
            "他年铨衡手，抗论清月旦。",
            "勿为俗人言，钟鼓惊斥鷃。"
        ],
        "title": "周秀实监丞闻嘉禾兵乱请急归唁其亲朋还朝有作因次其韵",
        "id": "d8bda4fc-e978-4d1b-a48e-6fe8c768c033"
    },
    {
        "author": "张扩",
        "paragraphs": [
            "君新御祥琴，哀调写苫块。",
            "夕衣怆纯素，忍复向彩缋。",
            "春风苦撩人，浪信翦刀碎。",
            "试寻桃李枝，红白已平配。",
            "嗟予老亡聊，屋角委冠珮。",
            "出门如鬼絷，久不历阛阓。",
            "怜君佛屋底，喜客妙占对。",
            "家田半收秫，掀簸出舂碓。",
            "不妨酿春酒，莫及春事退。",
            "要观空洞腹，容我数百辈。"
        ],
        "title": "次韵伯初春日村居",
        "id": "35e9ab31-b85d-47d6-a429-f8cd69ae9240"
    },
    {
        "author": "张扩",
        "paragraphs": [
            "园中主人老书生，结髪入仕今辞荣。",
            "自培花柳趁时节，客来时亦倒屣迎。",
            "江西使者归更早，功名夙戒良狗烹。",
            "今晨相遇及闲暇，短榻分坐如意横。",
            "竹间细路元屈曲，雪后诸峰自分明。",
            "岂无丽人奉巾栉，琼枝照眼生光晶。"
        ],
        "title": "次韵方仲运使兄游允仲花园即事  其一",
        "id": "f84ddec9-2d95-49b1-8607-120f421661b2"
    },
    {
        "author": "张扩",
        "paragraphs": [
            "新蔬无价手自撷，浊酒有功面微頳。",
            "似闻野烧出奇观，风中烈焰若化城。",
            "须臾变灭了无迹，何独世事遭纷更。",
            "逢场作戯达者事，感物入咏诗人情。",
            "来篇况是冰雪语，三复使人毛骨轻。",
            "欲续短章却袖手，偏师莫犯细柳营。"
        ],
        "title": "次韵方仲运使兄游允仲花园即事  其二",
        "id": "6ff38648-01f6-4971-9ab9-ffa65926e7ea"
    },
    {
        "author": "张扩",
        "paragraphs": [
            "青灯吐吞帏幔间，竹风吹衾梦初圆。",
            "故人颈血化秋碧，诗语尚作春花妍。",
            "平生酒炙饱浇泼，汤饼那用相周旋。",
            "即今彊敌要电扫，四海衔愤声彻天。",
            "乞灵上帝真易耳，底事未忘章句传。"
        ],
        "title": "建炎辛亥八月二十六日夜梦舣舟江岸与梅和胜论诗梅出古诗示予极壮丽复为予作汤饼方就席视梅手中器已十裂汤饼淋漓觉而怅然作此篇",
        "id": "4d16b038-3cc0-4e75-9877-d47c8b056ae7"
    },
    {
        "author": "张扩",
        "paragraphs": [
            "霸上真人赤龙子，西灭彊秦东破楚。",
            "一时佐命皆人豪，崛起屠沽拔行伍。",
            "番君旧德江湖情，不用智勇收功名。",
            "抑然退让古君子，坐视几俎登韩彭。",
            "汉家南面属同姓，公亦疏封奉朝请。",
            "至今遗爱祀乡人，不独当年书甲令。"
        ],
        "title": "题长沙王祠",
        "id": "d12a6d5c-8e0f-4c12-a91e-dbe37d9d7970"
    },
    {
        "author": "张扩",
        "paragraphs": [
            "春风不悮东君委，杏苑桃蹊满行李。",
            "春风好处总未忙，姚花初黄魏花紫。",
            "洛阳园中枝梗肥，欹压帽簷如覆巵。",
            "南迁终觉典刑在，不数侍女夸时宜。",
            "诗中了了惜花意，苦觅繁枝定谁寄。",
            "何如秉烛坐花傍，照到夜分从堕泪。"
        ],
        "title": "双椿堂牡丹盛开彦绅节推弟置酒集客子温不在席中以诗乞花归赏因次其韵",
        "id": "98a76255-2e06-4f36-866c-8d9b97ae9955"
    },
    {
        "author": "张扩",
        "paragraphs": [
            "后园冠盖如云委，坐客其谁数程李。",
            "吾家小谢自风流，薄罗新染香囊紫。",
            "老翁看花心已疲，数负十分金屈巵。",
            "君今年妙言语便，爱酒惜花诸事宜。",
            "春光不为主人计，行色匆匆暂如寄。",
            "欲借珠玑一再酬，恐君泣尽鲛人泪。"
        ],
        "title": "子温用前韵催彦绅赏牡丹未及开罇请再作诗促之",
        "id": "6adf0561-d50d-4203-a7fe-2039901a099f"
    },
    {
        "author": "张扩",
        "paragraphs": [
            "金柈猥称槟榔珍，藿食未辨污吾唇。",
            "茶丁妙写犀銙真，排方似欲骄华绅。",
            "为君走碾飏微尘，羊肠声干行只轮。",
            "柘罗裁绢素缕匀，筩丝巧织霜后筠。",
            "中贮刀圭护百神，乳花初幻人间春。",
            "计君别品尚绝伦，完璧不受敌国嗔。",
            "白虹夜气干秋旻，把玩自觉舌生津。",
            "天衢小草搜八垠，蒙山顾渚亦怀新。",
            "香歇色坏非法身，妖星森索避北辰。",
            "不须会稡权羣臣，龙翔鳯翥登严宸。",
            "向来策勲自有人，君其问诸脩水濵。"
        ],
        "title": "次韵何任叟正字舘中试茶",
        "id": "23463bb4-25bf-4c0b-9d4f-8c9fca369176"
    },
    {
        "author": "张扩",
        "paragraphs": [
            "少年眼似春冰滑，风味最于花曲折。",
            "冲泥访客竹边过，邂逅寒梅照疏节。",
            "不应误落野人手，自赋新诗为昭雪。",
            "坐怜穷腊太严苦，万木如僵生意绝。",
            "零丁老枿独回暖，似借余波霑涸辙。",
            "今君把玩不忍去，吹面朔风皴欲裂。",
            "还家笑我病隤豗，茅屋千窗墙百穴。",
            "自言亲到玉妃馆，缟练分行洗纹缬。",
            "诗成不费鑪锤功，君看铮铮句成铁。"
        ],
        "title": "伯初姪谒客道傍丛竹间见梅花盛开村人不知赏嗟惜赋诗因次韵",
        "id": "ac6353cd-4d58-4d56-987d-7b16ce07d1e2"
    },
    {
        "author": "张扩",
        "paragraphs": [
            "孤山山下苔痕滑，翠竹扶疏水方折。",
            "靓粧无数招不应，曾与先生护名节。",
            "即今湖上荆棘满，谁见穿林度飞雪。",
            "道傍数本忽照眼，所喜风流未中绝。",
            "不嫌青女暂试粉，却要风师小回辙。",
            "君看万点已可怜，半杂春泥封地裂。",
            "版曹平生诗作史，坐陋故人探禹穴。",
            "惜花未忍任零落，借酒生春面如缬。",
            "酒醒定作返魂章，笔底有丹工点铁。"
        ],
        "title": "用伯初韵再和一篇请子温户曹同赋",
        "id": "3c4e1f1a-7384-4faf-96ab-4ce428e8674d"
    },
    {
        "author": "张扩",
        "paragraphs": [
            "予诗久愧溪藤滑，佩服君诗生罄折。",
            "君诗盘错见梅诗，似借梅花作根节。",
            "梅花元非世间种，雪里开花白于雪。",
            "平生和靖最知音，谁是鸾胶续絃绝。",
            "苦吟似君良有以，我复何为怒当辙。",
            "定知孤艳诉不平，晓来哀笳喷窗裂。",
            "明朝百蘤岂不好，得鱼纵珍非丙穴。",
            "春风晚赐桃杏宠，琥珀调膏误成缬。",
            "寒英谢去亦机警，且禀严冬令如铁。"
        ],
        "title": "再次韵简子温",
        "id": "dac914ef-0544-4689-b898-2db4a7dae9b7"
    },
    {
        "author": "张扩",
        "paragraphs": [
            "平生不依南路徐，斗升寄活真鱼濡。",
            "了知浮名谁得丧，定自有数相乘除。",
            "朅来云卧涧壑底，槁项不减霜松臞。",
            "里中能诗二三友，安步过我无庸车。",
            "要须文字赏雌霓，未暇诙谑翻娵隅。",
            "谈天坐听落鐻屑，蹇步那敢争先驱。",
            "顾侯风味更严苦，家贫阙办三韭菹。",
            "龟肠撑突五千卷，底用会稡笺虫鱼。",
            "文如楚宾醉后藁，下笔应得银盆斟。",
            "近闻昼犯细柳壁，酒阑罢歌却骊驹。",
            "未妨仲子工料理，珠绯饯归怀不虚。",
            "想当展缄疾读时，新飚策策惊籧篨。",
            "主人韵高绝少可，客亦未易折简呼。",
            "末章字字关老朽，爱我如爱屋上乌。",
            "吾家兄弟俱人杰，饱闻石氏多珊瑚。",
            "莫云痴叔良不痴，久讳笔砚陪樵苏。",
            "诸郎胸中气吐雾，咳唾自可回春枯。",
            "少年得誉似勮勃，他日不愧先杨卢。",
            "傥见恶诗幸掩覆，人所骂讥鬼揶揄。"
        ],
        "title": "顾景蕃访大年姪昆仲留宿细柳轩夜论诗律辄及老朽大年作长篇调景蕃末章见称过实且欲尽借拙诗因次其韵为谢",
        "id": "6c8a6747-eaf8-4f99-b380-889a83eea9b0"
    },
    {
        "author": "张扩",
        "paragraphs": [
            "烛龙停边天步徐，酒薄肉干唇不濡。",
            "漫郎怜我困蒸溽，为送古风専扫除。",
            "山头逢君日乍午，作诗瘦似仙人臞。",
            "展缄初疑走甘露，熟读政似锵鸾车。",
            "世间痴儿浪摇吻，谈空说有天一隅。",
            "我今冥顽老不入，十年此路空驰驱。",
            "迩来病废关药裹，枵腹日厌葵菽菹。",
            "窗间败毫积霜笴，架上蠹帙繁书鱼。",
            "钱神无耳未易使，斗宿不灵那可斟。",
            "谁门有士料理得，随地驵骏吾家驹。",
            "三珠连树价亡敌，一鹗掣鞲名不虚。",
            "近闻扫径避袢暑，竹杖青鞋一籧篨。",
            "枕中邯郸梦不到，户外孔宾渠自呼。",
            "读书澜翻惜昼短，几欲挽断三足乌。",
            "鼎来说诗剧有味，令我坐享商之瑚。",
            "斯文所喜未中绝，五字复见李与苏。",
            "遗音当从牛铎证，废律安取焦桐枯。",
            "亦知大国功九合，一时盟会收微卢。",
            "愿持狗尾彊貂续，未妨举手遭揶揄。"
        ],
        "title": "大年复用前韵赋诗见赠亦次韵答之",
        "id": "aacea096-059f-4ab8-8a60-140ba729a0d3"
    },
    {
        "author": "张扩",
        "paragraphs": [
            "老丞拄笏中了了，坐阅云阴变昏晓。",
            "何为两脚苦未停，意在高山知者少。",
            "昨日春从湖上归，颇觉沙鸥已驯扰。",
            "游人但迟箫皷来，滓秽清虚亦何好。",
            "君今独行真得计，自有青螺如髻绕。",
            "归来古锦开诗葩，笔下纵横发天巧。",
            "遨头旧属罗浮伯，半夜春风鸣騕褭。",
            "至今湖山索价高，妙语须君时一扫。",
            "虽然愿君且努力，挂冠归休未宜早。",
            "要当千户享封殖，岂但全家荷温饱。",
            "此时还乡头未白，万钱买山慰潦倒。",
            "摩挲拄杖不相忘，更伴重峦细穷讨。"
        ],
        "title": "次韵莫养正县丞独游钱塘南北山",
        "id": "d1ee790d-3f7c-4418-895b-2facbbd9ed5d"
    },
    {
        "author": "张扩",
        "paragraphs": [
            "君不见王衍谈天喙三尺，绕床阿堵初未识。",
            "又不见阿戎自执红牙筹，聚钱成癖老不休。",
            "人生嗜好各殊趣，盗跖孔丘更毁誉。",
            "不如是非两置之，万事欣然随所遇。",
            "贵人见钱地上流，富人钱妖声如牛。",
            "醉时虽悟落帻语，客至或忘障簏羞。",
            "谩夸无耳可使鬼，刘濞邓通皆过计。",
            "崔烈得名未掩臭，陈苌小黠强称美。",
            "我今家徒立四壁，怜渠一个也不得。",
            "不愿腰纒十万上扬州，安用呼卢百万供一掷。",
            "但要时逢好事人，恰有青铜满三百。"
        ],
        "title": "读钱神论偶成",
        "id": "aaf2bd61-dd64-4877-a0d6-3c9293b2b657"
    },
    {
        "author": "张扩",
        "paragraphs": [
            "瓮中冻蚁欲浮白，主人醉呼嗔恶客。",
            "到床不省雪作魔，半夜扶头惊晓色。",
            "因风初爱横斜好，侵户更怜飘洒密。",
            "为梅洗粧却铅粉，与竹护萌封茧栗。",
            "瀛州有士漫为郎，要看诸郎上槐棘。",
            "不妨病骨倚故絮，且忍饥肠待新麦。",
            "君今笔阵独横扫，冷屋无人夜鸣镝。",
            "快雪快晴吾弗忧，君诗自有回天力。"
        ],
        "title": "次韵富季申著作对雪",
        "id": "a8772f27-b079-4153-b67f-55bb0bf162f4"
    },
    {
        "author": "张扩",
        "paragraphs": [
            "南山北山天接连，西湖环山水涵天。",
            "佛宫鳞鳞割人境，胜日杖履相周旋。",
            "久闻龙井未得到，神龙卧靳俗语喧。",
            "脱身干戈偶不死，步屧十里沙石坚。",
            "眼明见此屋突兀，修廊广殿钟鼓传。",
            "笋芽供羮坐取饱，茶乳沃舌听谈禅。",
            "塔中老人呼不起，至今墙壁尚炽然。",
            "诸孙其谁嗣衣钵，但见持律俱精専。",
            "吾身误落世缨网，白髪未解忧患纒。",
            "问龙乞地一席许，作庵共结香火缘。"
        ],
        "tags": [
            "西湖"
        ],
        "title": "过龙井辩才退居",
        "id": "5c1d7689-dd09-470b-9e0e-25ff3a7e6835"
    },
    {
        "author": "张扩",
        "paragraphs": [
            "江湖著身鸥作邻，平生踏浪不踏尘。",
            "晚从阛阓寄行李，旋饰舫斋聊写真。",
            "夜阑阙月云头涌，风月填窗不成梦。",
            "团栾十口似浮家，颠倒一生如破冡。",
            "君看世事风打头，奔涛溅浪何时休。",
            "不如问钱多买酒，万斛与君共拍浮。"
        ],
        "title": "题子温姪舫斋",
        "id": "f12894d5-86a4-4b79-a7ad-31b936002e24"
    },
    {
        "author": "张扩",
        "paragraphs": [
            "春阴养芽鍼锋铓，沆瀣养膏冰雪香。",
            "玉斧运风宝月满，密云候雨苍龙翔。",
            "惠山寒泉第二品，定武乌甆红锦囊。",
            "乳花元属三昧手，竹斋自试鱼眼汤。",
            "老生酸寒极堪笑，藜苋拄腹书撑肠。",
            "修贡之余远分寄，怀璧其罪渠敢当。",
            "应怜昼睡汤饼恶，为洗一春蝴蝶狂。"
        ],
        "title": "谢人惠团茶",
        "id": "a16b05bf-96e8-4d76-86e3-4abad668362f"
    },
    {
        "author": "张扩",
        "paragraphs": [
            "灶烟荼毗霜后林，短椽脱烟乌不黔。",
            "樵童岂惜龟两手，入市论价轻千金。",
            "向来几作沟中断，漫灭青黄谁过眼。",
            "焉知负荷鑪锤功，煨烬犹堪借余暖。",
            "夜阑吼空风力豪，平明雪山平屋高。",
            "生柴带叶冷不燄，毁车充薪车脚劳。",
            "故人十缚起衰朽，生遣寒灰拨红兽。",
            "解衣挟纩不足云，那复区区论炙手。"
        ],
        "title": "谢人送炭",
        "id": "a9fb9112-7b01-4b32-9bb8-4f4a7e4b36a0"
    },
    {
        "author": "张扩",
        "paragraphs": [
            "凉?吹树砧声急，窗户玲珑秋气入。",
            "井桐彫叶减清阴，漙露无声金荻泣。",
            "壁间唧唧候虫鸣，庭下衰兰送客情。",
            "客怀无金酒胆薄，朗月入帘魂魄惊。",
            "人生万事今犹昔，不独炎凉天地隔。",
            "平明把镜照衰颜，还有新霜助狼籍。"
        ],
        "title": "秋意",
        "id": "282eff73-14cc-4b4c-81ab-9bffc0af8265"
    },
    {
        "author": "张扩",
        "paragraphs": [
            "诗家难传最上路，汝南雪令排盐絮。",
            "至今白战亡此手，我欲重参愧迟暮。",
            "虎头文字逼前辈，衮衮屡蒙分尺素。",
            "天闲老骥日千里，何用盐车追蹇步。",
            "向来击赏枫落句，见不及闻君已误。",
            "报之错刀竟坐痴，他日尘昏磨不去。"
        ],
        "title": "景蕃还所借诗卷并辱以诗辄次韵",
        "id": "232f303d-36c9-4cbd-82b0-87ded099da18"
    },
    {
        "author": "张扩",
        "paragraphs": [
            "诗坛乳臭妨贤路，寄食将军惭漂絮。",
            "君今自筑五言城，坐遣降俘叹来暮。",
            "从来白俗不入眼，并案闺房累蛮素。",
            "连篇赠我刹那顷，更陋建安夸七步。",
            "珍藏敢比飞鸟章，字脱无人正讹误。",
            "为君传写不得辞，政恐终随靁电去。"
        ],
        "title": "景蕃复和再次韵",
        "id": "c3fa09e4-c498-4f83-8681-97fa43ff59cd"
    },
    {
        "author": "张扩",
        "paragraphs": [
            "笻杖芒鞋野性驯，偶寻幽步到祗园。",
            "琅玕千本日应长，美影摇风清荫繁。",
            "未堪截管变律吕，且乞汗青传子孙。",
            "壁间旧有故人题，妙语洒落今仍存。",
            "那忧积雪折老干，豫借暖律生枯根。",
            "我来二子更南北，惟有此君堪与言。"
        ],
        "title": "过南美轩读汪彦章倪巨济诗用壁间韵",
        "id": "810358e5-3c56-46e1-bf2d-1dad0e072c44"
    },
    {
        "author": "张扩",
        "paragraphs": [
            "枝头桃李半狼籍，浪说春风借颜色。",
            "海棠斩新一样红，锦丝欲堕娇无力。",
            "主人连日被渠恼，无处分疏更招客。",
            "重罗作幕裙作围，丽人行酒客赋诗。",
            "挽定春光不得放，忍看落红零乱时。"
        ],
        "title": "允中大夫兄召客赏海棠属予赋诗",
        "id": "fd2fde62-1828-4e6b-97da-5f706b4b9183"
    },
    {
        "author": "张扩",
        "paragraphs": [
            "莫夸儿啼赏英物，莫振豺声露蠭目。",
            "一朝官府生平地，即是高明鬼瞰屋。",
            "夜郎穷囚罪濒死，颇费故人解官赎。",
            "世间万事真戏耳，变化何殊臂伸缩。",
            "漫郎纷华老不入，坐扫降魔如破竹。",
            "曾从处士学砺齿，安用贵人强推毂。",
            "夜蒙衲被生春温，午馔伊蒲饱园蔌。",
            "绮罗曵地初不知，海陆穷珍定何族。",
            "自云百念已灰冷，栩栩胡为昼摇腹。",
            "似闻蚁穴得侯封，不借波臣讥斗粟。",
            "何妨枯骨话王乐，政恐三彭加谴督。",
            "梦回敢起寻鹿想，谢去已深防虿毒。",
            "危几何处烹五鼎，佳传谁人米千斛。",
            "朱轩虽享眼界荣，青史那逃身后戮。",
            "聊陪洗马痼烟霞，自逐天随甘枸菊。",
            "虽然丈夫有出处，尺蠖之伸未为曲。",
            "他年弓旌恐不免，钓渭筑巖终梦卜。",
            "会看鹏翼击天池，更想于菟啸风谷。",
            "此时愿君益机警，堕甑欣然了荣辱。",
            "脱身蝉冕归去来，吴市空关隐梅福。",
            "却伴山中赤松游，傥见海上蟠桃熟。",
            "吾言有徴勿浪云，龟筮亦从神所告。"
        ],
        "title": "次韵大年见贻长篇",
        "id": "55697481-57de-4828-91df-ce7c77653fd1"
    },
    {
        "author": "张扩",
        "paragraphs": [
            "旧闻饮中有八仙，日多铛杓相周旋。",
            "今之十八岂其裔，何为复效枕曲眠。",
            "痴人但作从事呼，妄起清浊分圣贤。",
            "那知风味古无有，名字真从天上传。",
            "留侯旧与赤松游，余韵到今千百年。",
            "看君风骨颇似祖，日酌九酝追天全。",
            "我嗟谱系漫难考，流落恐缘濡髪颠。",
            "穷愁政在禁酒国，未免口角生馋涎。",
            "出门欲作一斗计，谁乞三百青铜钱。"
        ],
        "title": "酒官张君造曲以十八仙为名作诗戯之",
        "id": "83dca831-8acd-4414-b9fd-0cba73ca0643"
    },
    {
        "author": "张扩",
        "paragraphs": [
            "漫郎不省尘中走，湖海收舟净无垢。",
            "规摹画舫作斋馆，似要窗间过山岰。",
            "平生张绪本豪放，人物风流记官柳。",
            "不应篷底了生涯，定是寓言犹十九。",
            "顾侯自说虎头孙，黠不论功痴已久。",
            "入门浪喜布帆在，兴尽中流漫回首。",
            "更将险语困嘲谑，诗胆故应大如斗。",
            "我穷政似老侯喜，持竿觅鱼不供口。",
            "爱君马上醉眼花，万斛龙骧落杯酒。",
            "未须腰笏烦易于，且熟他年济川手。"
        ],
        "title": "文之顾景蕃登子温舫斋不遇拈韵赋诗予亦和之",
        "id": "4e1026b6-6609-49bc-bfa3-63295ce7a97d"
    },
    {
        "author": "张扩",
        "paragraphs": [
            "墙头飞花如雪委，墙根老柳丝垂地。",
            "春政浓时君不留，山路晓风鸣马箠。",
            "涛江入眼浪千尺，想见吴侬问行李。",
            "田园久荒漫检校，亲旧相逢半悲喜。",
            "行朝诸公访人材，故人新赐尚书履。",
            "袖中有策可则陈，君亦因行聊尔耳。"
        ],
        "title": "送顾景蕃暂还浙西",
        "id": "33fcd779-6855-4b11-9d8d-d42a08a44e08"
    },
    {
        "author": "张扩",
        "paragraphs": [
            "道人曾得却暑方，烈日卓午心清凉。",
            "书斋长物复何有，含风竹簟八尺长。",
            "睡魔久困世喧閧，乍入寂境如还乡。",
            "嗜茶尝胆汝药石，煮饼炊饭吾津梁。",
            "古来至人具法眼，净秽天女犹皮囊。",
            "坐禅入定了十劫，睡蛇有口难螫伤。",
            "要当寻师渐磨洗，想子已聚三月粮。"
        ],
        "title": "次韵大年当暑午枕",
        "id": "aabe6e5e-4f5b-4671-b002-6b189b7c2071"
    },
    {
        "author": "张扩",
        "paragraphs": [
            "湖边乐色喧丝筦，湖上春风桃李晚。",
            "使君招客试行乐，粉面如花照金琖。",
            "知君好事已数往，想见清阴集飞繖。",
            "倾家共寻一日胜，得醉宁论万金产。",
            "谁怜有客扄户牖，坐抱穷肠读书懒。",
            "登楼追望不堪东，一片飞虹挂愁眼。"
        ],
        "title": "古律诗戏简汪彦章学士",
        "id": "7bff2129-5a71-46a5-a62a-1c1e76bb118d"
    },
    {
        "author": "张扩",
        "paragraphs": [
            "君不见楚王宫中多谀臣，雌雄之说徒纷纷。",
            "大空槖籥本平施，安有烦冤愁庶人。",
            "又不见若耶溪上帆如驶，朝南暮北随人意。",
            "令行由天不由人，岂为舟人采薪计。",
            "君今面山开两扉，恬养不为居所移。",
            "方床曲几净无暑，有声南来清且微。",
            "清似太虚无滓秽，微如少女生妍媚。",
            "轩中稚竹亦粲然，快与主人便昼睡。",
            "不须骤吹六律管，不用缓鼓五絃琴。",
            "会当月夜君家去，却扇扶座开烦襟。"
        ],
        "title": "清微轩诗",
        "id": "3fec0761-8148-4b95-ab83-ae192810fdd4"
    },
    {
        "author": "张扩",
        "paragraphs": [
            "野人败壁屋数椽，枯肠如龟复如蝉。",
            "未忧饱死笑方朔，且要臞形追列仙。",
            "故园千本箨龙儿，轻靁殷户争蜿蜒。",
            "冻泥封根手自斸，一箸可当百味鲜。",
            "朅来曹南风土恶，虀饭酸呕羊酪羶。",
            "君家何从得此品，新馥惠我惊馋涎。",
            "便当过门乞余炙，未信羮釡声轑然。"
        ],
        "title": "谢范信中钤辖惠笋炙",
        "id": "5b616c08-2342-446d-a033-4ed916795839"
    },
    {
        "author": "张扩",
        "paragraphs": [
            "漫郎昔为补衮客，面如严霜心如石。",
            "手披逆鳞不作难，肯为俗人借颜色。",
            "十年收身渺江湖，胸中了然一事无。",
            "焚香默坐已忘我，酌酒赋诗聊漫吾。",
            "秋风藕花开十丈，新筑危亭枕其上。",
            "客来口噤不得语，晚节自爱恐招谤。",
            "别君戃怳不记年，笈中谏纸尚几番。",
            "笭箵寄隐亦暂耳，漫乎漫乎谁谓然。"
        ],
        "title": "伯寓给事筑漫吾亭却寄",
        "id": "18e2b2d4-e614-4fba-ad01-55392052f6f6"
    },
    {
        "author": "张扩",
        "paragraphs": [
            "新安故人哀我贫，尺素自书五朵云。",
            "为怜刘毅遗鹅多，烹食岂惭王右军。",
            "乌蓤脱水锐芒角，乳梨包裹饤座珍。",
            "烧肠饥火得暂温，窃食灶鬼嗟不仁。",
            "来书习气径未扫，十枝尚遣中书君。",
            "急须整驾诣斋阁，满请尊酒重论文。"
        ],
        "title": "新安程昭文秀才惠子鹅菱角乳梨并鲍清笔",
        "id": "9931cb21-167c-482a-b491-da8232b8cb0d"
    },
    {
        "author": "张扩",
        "paragraphs": [
            "春风入手几番雨，酝酿春愁推不去。",
            "琳馆道人初未忙，被底掀髯听粥皷。",
            "那知春色到桃溪，千树开花人掩扉。",
            "路傍垂柳已如许，青眼招春春不违。",
            "晓来东郊信两脚，折屐冲泥尚供著。",
            "枝间啼鸟劝提壶，君省此声何处恶。",
            "平生广平心石坚，未暇徐庾夸清妍。",
            "句中试下一转语，突过翰林诗百篇。",
            "龙钟似我岂宜说，不独诗穷官亦拙。",
            "向来一错铸不成，底用辛勤六州铁。"
        ],
        "title": "次韵曾端伯户部初春遣兴",
        "id": "38543cdb-35b8-4f40-852f-c93df3efc81f"
    },
    {
        "author": "张扩",
        "paragraphs": [
            "君不见三朝魏公拓天手，旌节言归介眉寿。",
            "筑堂自榜醉白名，自借清风洗尘垢。",
            "又不见峨眉山中谪仙人，玉堂词翰生风云。",
            "每评香山辄自喜，欲向集贤重写真。",
            "古人名悬日杲杲，千载贻人不贪宝。",
            "君今诵味佚老句，乞身投闲不待老。",
            "草堂寂寂松桂生，溪山四时供醉吟。",
            "未必翛然便忘世，新诗时亦过鸡林。"
        ],
        "title": "老白堂",
        "id": "8425a614-9736-4650-a230-45d408fc3cae"
    },
    {
        "author": "张扩",
        "paragraphs": [
            "十年此地征尘染，谁与山川还旧观。",
            "九华小样出君家，要续个中消息断。",
            "此郎与山对立玉，几上重重见陵谷。",
            "安知可备宫架悬，乐府待之八音足。",
            "他山岂无石一拳，如琮断方璧断圆。",
            "不如此峰真巧具，六窗七窍俱天然。",
            "君今落帆锡山近，挈石寻泉丫无恨。",
            "会须潄石更枕流，世事入门君勿听。"
        ],
        "title": "灵壁石",
        "id": "a5eed305-0140-4539-be5a-57b42cab64bf"
    },
    {
        "author": "张扩",
        "paragraphs": [
            "唐家诸王滕薛亲，官府白日生风云。",
            "此身岂患财不足，安用盈车载钱缗。",
            "飘然后出有长吉，冰姿鹤骨真天人。",
            "锦囊不贮一个钱，收拾眼中无尽春。",
            "世儒强作富贵曲，刻画无盐恐非真。",
            "请看卷后将进酒，酩酊一句了伯伦。",
            "李宗系出玄元孙，玄元称帝李称臣。",
            "玉楼无人可作记，应须此子当此文。",
            "从来不解进士语，多谢昌黎为解棼。"
        ],
        "title": "读李长吉集诗",
        "id": "73042c88-613e-47e9-9bd7-f1b30b4a0bc2"
    },
    {
        "author": "张扩",
        "paragraphs": [
            "云斾萎蕤霞作裾，风静半天河有无。",
            "同槃夜结合欢带，织女新嫁牵牛夫。",
            "古今此会从容少，百合未谐甘草草。",
            "预知仔细属明年，续断犹胜弓弩絃。"
        ],
        "title": "药名七夕行",
        "id": "063733d4-30dd-464e-a2ab-26dc35973639"
    },
    {
        "author": "张扩",
        "paragraphs": [
            "上帝图书照东壁，宸毫作字同羲画。",
            "晋唐旧帖久气索，数本仅收煨烬厄。",
            "硬黄小试毛颖功，手蜕千年垂露蹟。",
            "巧偷豪夺几苍黄，晚御清都颜咫尺。",
            "钟王行草日失真，神气顿还三昩力。",
            "诸天护法宫殿深，九虎守关雷雨隔。",
            "那知分赐下人间，蝼蚁微臣亦怀璧。",
            "恩均掲榜夸玉堂，事陋登床攫飞白。",
            "钦惟圣学自天纵，嗜好从来屏声色。",
            "青规文字屡策勲，沾丐椒房犹翰墨。",
            "彤管摛笔侈珍贶，宝唾落牋留小刻。",
            "从今不愧蔀屋空，会有虹霓光四塞。"
        ],
        "title": "谢赐御书临晋唐帖三轴",
        "id": "cf9eb4a9-0463-4425-b0f3-06be8ec4d7c2"
    },
    {
        "author": "张扩",
        "paragraphs": [
            "假乐兴周治，无为见舜心。",
            "七朝传远业，十闰纪功深。",
            "厚泽沦肌骨，隆名秩古今。",
            "丹成自仙去，黼扆不重临。"
        ],
        "title": "挽徽宗皇帝词五首  其一",
        "id": "3328adbe-b1f9-4547-a36d-2d0ae8abacea"
    },
    {
        "author": "张扩",
        "paragraphs": [
            "甚盛帝王德，不言天地功。",
            "皇图光永泰，圣祚绍元丰。",
            "化被要荒外，民跻富寿中。",
            "如椽谁秉笔，炳炳诏无穷。"
        ],
        "title": "挽徽宗皇帝词五首  其二",
        "id": "570f4f62-4086-4756-8577-568476997a90"
    },
    {
        "author": "张扩",
        "paragraphs": [
            "制作跻尧禹，规摹陋汉唐。",
            "方丘排异议，晟府焕新章。",
            "睦族民归厚，临雍国有光。",
            "奎文连五阁，轮奂俨深藏。"
        ],
        "title": "挽徽宗皇帝词五首  其三",
        "id": "f63916e6-6f6b-4b5c-8e5e-64ae9c4cb2a6"
    },
    {
        "author": "张扩",
        "paragraphs": [
            "内禅超千古，恭闻脱屣轻。",
            "勲高终不伐，道大自难名。",
            "玉几音疑在，桥山兆已成。",
            "九重兴舜慕，悲泣见墙羮。"
        ],
        "title": "挽徽宗皇帝词五首  其四",
        "id": "b75e648f-3479-4616-b656-55d9cd5cae4c"
    },
    {
        "author": "张扩",
        "paragraphs": [
            "风伯开尘雾，神符八骏游。",
            "寿尧方请祝，归启已兴讴。",
            "万里忽清宴，五兵终罢休。",
            "他年北邙路，王气接天浮。"
        ],
        "title": "挽徽宗皇帝词五首  其五",
        "id": "b53ff7e0-9d67-4e88-9801-3a18b9521753"
    },
    {
        "author": "张扩",
        "paragraphs": [
            "珍符开瑞玺，象服备袆褕。",
            "德盛仪千载，名尊母两朝。",
            "流风厚麟趾，賸馥播桃夭。",
            "羽卫今何处，云深惨莫招。"
        ],
        "title": "挽显肃皇后词五首  其一",
        "id": "748268d6-82de-471f-ab38-260931dfda09"
    },
    {
        "author": "张扩",
        "paragraphs": [
            "俪极承平日，徽音盛一时。",
            "却奢崇大练，纳戒上清规。",
            "事逐浮云变，人惊夜壑移。",
            "三吴谣织女，行路剧伤悲。"
        ],
        "title": "挽显肃皇后词五首  其二",
        "id": "5ebd4efc-90b7-4b33-8ff1-e9844d9c4e09"
    },
    {
        "author": "张扩",
        "paragraphs": [
            "宝殿开宁德，弥文更日新。",
            "俭勤垂壸则，慈惠配皇仁。",
            "脱屣尧何圣，补天娲亦神。",
            "伤心东越路，画翣暗龙輴。"
        ],
        "title": "挽显肃皇后词五首  其三",
        "id": "38e2571f-cb32-4c85-8295-367cd1bf8c8c"
    },
    {
        "author": "张扩",
        "paragraphs": [
            "箴图高警戒，风雅妙形容。",
            "宝训闻钦圣，徽名并显恭。",
            "宫车陪素仗，园寝祔新封。",
            "绝胜昭灵后，空归浣水踪。"
        ],
        "title": "挽显肃皇后词五首  其四",
        "id": "6ebfaf70-c6af-4e04-afdf-9982ab785df6"
    },
    {
        "author": "张扩",
        "paragraphs": [
            "莫状忧勤意，犹存澣濯衣。",
            "私恩绝外第，遗爱在深闱。",
            "岁晚望重翟，路长迷六騩。",
            "苍梧从舜陟，终陋两湘妃。"
        ],
        "title": "挽显肃皇后词五首  其五",
        "id": "5b30492f-db86-476d-83b8-7816a2c880c2"
    },
    {
        "author": "张扩",
        "paragraphs": [
            "丰容腾偃月，骨相本天人。",
            "潜邸恩辉旧，中闱典册新。",
            "梦犹惊鷰玺，光已揜钩陈。",
            "不忍瞻行殿，蛛丝网暗尘。"
        ],
        "title": "挽懿节皇后词五首  其一",
        "id": "e7281131-1048-47b7-88f0-d2101aadc136"
    },
    {
        "author": "张扩",
        "paragraphs": [
            "作合神明王，中兴欲佐周。",
            "友琴怀素志，脱珥谢前修。",
            "行续姜任懿，名方马邓优。",
            "百年虽电掣，千古仰芳猷。"
        ],
        "title": "挽懿节皇后词五首  其二",
        "id": "1101fb4b-e3e1-4648-becf-1cd72debb7d0"
    },
    {
        "author": "张扩",
        "paragraphs": [
            "内治推炎宋，名参列后贤。",
            "若为忧国步，遽报损天年。",
            "未畅关雎化，空腾炜管传。",
            "六宫遵旧训，女则有遗篇。"
        ],
        "title": "挽懿节皇后词五首  其三",
        "id": "bd92a0df-5eea-4205-94c8-40a6fdcb2bc1"
    },
    {
        "author": "张扩",
        "paragraphs": [
            "公桑分妇职，春种劭农耕。",
            "不到升平日，终乖辅佐情。",
            "烝尝开别庙，谥诔纪徽名。",
            "悽怆鸿沟路，空余万岁声。"
        ],
        "title": "挽懿节皇后词五首  其四",
        "id": "06437081-168b-402c-a138-82b95ffa1a7d"
    },
    {
        "author": "张扩",
        "paragraphs": [
            "万里归輼辂，仙游迹已遐。",
            "猗兰成断梦，素柰陨空花。",
            "隧卜稽山下，輴移浙水涯。",
            "晚风纒落水，悲咽和哀笳。"
        ],
        "title": "挽懿节皇后词五首  其五",
        "id": "3f87aee6-565d-463c-8a2e-8fafc437d321"
    },
    {
        "author": "张扩",
        "paragraphs": [
            "天性敦慈惠，凝然法度中。",
            "谈玄推道韫，择配得梁鸿。",
            "寿嘏无前拟，安荣及令终。",
            "伤心原上路，哀铎咽霜风。"
        ],
        "title": "悼程西枢母朱夫人二首  其一",
        "id": "53af8759-d533-4428-bd46-e3b9b085d43a"
    },
    {
        "author": "张扩",
        "paragraphs": [
            "有子登严密，人高孟母慈。",
            "珍羞五鼎养，象服小君宜。",
            "未厌斑衣乐，俄嗟泫露悲。",
            "百年无少憾，千古令名垂。"
        ],
        "title": "悼程西枢母朱夫人二首  其二",
        "id": "87b0808c-9a7d-4dfc-9353-823966ba1dcf"
    },
    {
        "author": "张扩",
        "paragraphs": [
            "吾家几兄弟，君自老相依。",
            "每忆离亭别，俄伤旅榇归。",
            "新铭聊记远，旧话总成非。",
            "举目苍茫路，澘然泪满衣。"
        ],
        "title": "悼主簿弟",
        "id": "c0cb6893-1a3d-48c4-92db-d127515d72aa"
    },
    {
        "author": "张扩",
        "paragraphs": [
            "彊学初无敌，临民早有声。",
            "暮年犹补郡，余事及谈兵。",
            "慷慨闻高谊，艰难见老成。",
            "盖棺今已矣，百世漫空名。"
        ],
        "title": "悼次东提刑姪二首  其一",
        "id": "bd90fb67-e562-4d2f-8bcc-1889ccfb619b"
    },
    {
        "author": "张扩",
        "paragraphs": [
            "妙手剸百节，剧谈翻九河。",
            "人皆期晚用，君更患才多。",
            "世路方榛棘，人豪正网罗。",
            "重泉无日起，天意定如何。"
        ],
        "title": "悼次东提刑姪二首  其二",
        "id": "699a9546-c941-4dfc-ac42-0ea49fd78cbd"
    },
    {
        "author": "张扩",
        "paragraphs": [
            "早岁亲香火，心通悟宿因。",
            "宜家称孝妇，择配得名人。",
            "秩秩方贻则，冥冥忽返真。",
            "独凭高士笔，谆复志苍珉。"
        ],
        "title": "夫人江氏挽词",
        "id": "fb3bdd5b-bbb1-4952-a170-f52065ff9164"
    },
    {
        "author": "张扩",
        "paragraphs": [
            "娈彼名家女，休声配孟光。",
            "齐家先祭祀，尽礼奉姑嫜。",
            "未竟百年老，空流弈世芳。",
            "伤心埋玉处，马鬛表深藏。"
        ],
        "title": "夫人周氏挽词",
        "id": "af1ba6d0-dbdf-4cc6-85cc-414ae89f0698"
    },
    {
        "author": "张扩",
        "paragraphs": [
            "韬玉无人识，佩兰空自芳。",
            "娱亲终一世，好善被诸郎。",
            "梦短催驹隙，声哀断鴈行。",
            "英魂招不得，松槚护崇冈。"
        ],
        "title": "悼颐中朝散兄",
        "id": "120b6ff3-3836-4682-8cba-28746b67fce7"
    },
    {
        "author": "张扩",
        "paragraphs": [
            "岁事潜占雪，风光暗著梅。",
            "有书招隐去，无地避愁来。",
            "厮役联裘马，英豪困草莱。",
            "谁能知许事，得酒鼾如靁。"
        ],
        "title": "用文之岁暮言怀韵",
        "id": "eae5ee0f-ee3f-4491-8e5b-d3e36ee945bb"
    },
    {
        "author": "张扩",
        "paragraphs": [
            "古事费寻检，近诗关谤伤。",
            "掉头无好语，结舌自良方。",
            "风露挟秋意，帘帏生晚凉。",
            "传闻市南米，渐可补饥疮。"
        ],
        "title": "文之暇日作诗戏用其韵",
        "id": "ce1e4b1c-8e3d-46ee-a3aa-e41a63b19946"
    },
    {
        "author": "张扩",
        "paragraphs": [
            "采鹄面危亭，鍧然中的声。",
            "将军三箭勇，男子四方名。",
            "刁斗中原静，车书远塞平。",
            "雕弓今罢赐，何日报功成。"
        ],
        "title": "射亭诗",
        "id": "464a1f89-903d-4e08-8a0c-6c3116bffdee"
    },
    {
        "author": "张扩",
        "paragraphs": [
            "矫矫子平裔，声名晚益高。",
            "归休卜仙隐，题品妙宸豪。",
            "小径荒松菊，空庭长艾蒿。",
            "闭门便午枕，余事九牛毛。"
        ],
        "title": "赋向伯恭侍郎芗林",
        "id": "7be5f416-d4e3-482b-aa5b-0c2e56db0e71"
    },
    {
        "author": "张扩",
        "paragraphs": [
            "南渡不忍说，流离簪与裾。",
            "苍黄一臂失，辛苦万金书。",
            "孝友剧调护，神明关起居。",
            "不须春草句，好梦自蘧蘧。"
        ],
        "title": "焦复州适道于艰危中与其兄遇于三衢自云尝有异梦神明之感叙其事属予赋诗",
        "id": "e4b846cf-d037-426a-97c5-f5d8c89bc708"
    },
    {
        "author": "张扩",
        "paragraphs": [
            "风漾绿漪连，新荷照水圆。",
            "清香来洞府，真色现神仙。",
            "鹭影明如雪，龟巢小似钱。",
            "夜凉乘月看，人在玉壶天。"
        ],
        "title": "题荷亭诗",
        "id": "2748d6a5-cd71-46f2-abab-1cf49102db45"
    },
    {
        "author": "张扩",
        "paragraphs": [
            "山石乱崔嵬，虚堂面石开。",
            "幽香催槛菊，疏影转庭槐。",
            "羽扇惊秋老，衣砧破梦回。",
            "坐看云四合，奔电数声靁。"
        ],
        "title": "瑞华堂秋晚",
        "id": "aed0dc63-e467-4e2e-be3b-765747951f33"
    },
    {
        "author": "张扩",
        "paragraphs": [
            "出城何所诣，孤屿海云中。",
            "寺影一拳石，潮声四面风。",
            "断烟迷过鸟，密叶坠丹枫。",
            "咄咄劳生梦，真成一洗空。"
        ],
        "title": "宿温州江心寺诗",
        "id": "1d0285b0-2dfb-4478-ab94-e1722aab612d"
    },
    {
        "author": "张扩",
        "paragraphs": [
            "江头一区宅，宴坐老扬雄。",
            "久阔书不到，相忘心自通。",
            "谁令知勇退，我愧未参同。",
            "定自有见处，不关幡与风。"
        ],
        "title": "次韵临江军向侍郎见寄",
        "id": "0f98a0f0-5bd8-4a48-ac9b-b8da8c6506ce"
    },
    {
        "author": "张扩",
        "paragraphs": [
            "撩人春色浩无边，多病清羸挽不前。",
            "书舍忽陪金殿客，花时犹记汉宫烟。",
            "翰林剧饮赋千首，焦遂高谈惊四筵。",
            "更著新声定场屋，元轻白俗浪争先。"
        ],
        "title": "次韵徐端明师川清明见访小集",
        "id": "50c0c632-1316-41a6-a20e-f11fa5b0c0bd"
    },
    {
        "author": "张扩",
        "paragraphs": [
            "清修是药别无方，纸合新糊暂著床。",
            "定自中扄元洁白，直教平地亦清凉。",
            "布裘衲被总相称，暮雪晓风浑不妨。",
            "似要经营淡生活，忽惊锋颖露锥嚢。"
        ],
        "title": "次韵子公舍人姪纸阁用荆公韵二首  其一",
        "id": "2ba6f55a-2638-410d-97de-3f14dc2f31b5"
    },
    {
        "author": "张扩",
        "paragraphs": [
            "老楮声名浃四方，帡幪隐陋到藜床。",
            "境空生白道所集，气煖如熏德未凉。",
            "眼底咄嗟贫亦办，世间淫巧行终妨。",
            "只愁费尽螭头藁，却向危时但括嚢。"
        ],
        "title": "次韵子公舍人姪纸阁用荆公韵二首  其二",
        "id": "5a20f803-77ce-477f-a91b-918705b1b89b"
    },
    {
        "author": "张扩",
        "paragraphs": [
            "棋局画行新触手，帐文龟壳净围床。",
            "合材近取复何好，法意防贪未可凉。",
            "自此铅华须痛遣，疑于缟素或相妨。",
            "夜阑天女来求法，君看如何是革嚢。"
        ],
        "title": "再和戏子公  其一",
        "id": "422d3fe1-2089-40c2-b597-0bb28cdca8b8"
    },
    {
        "author": "张扩",
        "paragraphs": [
            "背人阿堵未中方，纸合文书不碍床。",
            "正似复裈羞北阮，绝胜斗酒换西凉。",
            "来诗肯办十分赏，去辙犹关一水妨。",
            "对面更看枯淡在，应无儿辈紫罗嚢。"
        ],
        "title": "再和戏子公  其二",
        "id": "568a36b3-c97a-4345-b3f2-dbda73930921"
    },
    {
        "author": "张扩",
        "paragraphs": [
            "我惭问舍未知方，君亦依然卧上床。",
            "有纸遮风良不恶，无人炙手自生凉。",
            "应怜佛屋钟鱼近，不自官居屏障妨。",
            "相去九龄今几代，风流未减笏为囊。"
        ],
        "title": "子公复和亦次韵  其一",
        "id": "cc06467e-532a-42f2-8b66-425a197553a1"
    },
    {
        "author": "张扩",
        "paragraphs": [
            "昨日规摹屋一方，今晨诗卷已填床。",
            "安知事似猬毛起，自觉心如水月凉。",
            "故纸有缘殊未了，红尘无路略相妨。",
            "客来煖热浪自喜，断却来章真智囊。"
        ],
        "title": "子公复和亦次韵  其二",
        "id": "0ace9ed2-0856-44e3-a5eb-e68e4bd91865"
    },
    {
        "author": "张扩",
        "paragraphs": [
            "朝廷下诏费捜寻，梦想人豪置赤心。",
            "谠论故应遗藁在，片言可却四裔侵。",
            "不应巖野调羮手，犹作田庐抱膝吟。",
            "自古忠臣由孝子，海隅倾耳听车音。"
        ],
        "title": "闻伯寓被召",
        "id": "ef81a7a0-4cbe-4b87-9502-6f2687c44194"
    },
    {
        "author": "张扩",
        "paragraphs": [
            "昔年鴈塔看先登，我亦行间托姓名。",
            "半世纷纭惊似梦，一官潦倒信平生。",
            "含香暂借郎闱宠，仗节俄分昼锦荣。",
            "见说餽粮如火急，扬鞭马上试经营。"
        ],
        "title": "送李去病驾部成都府路转运判官",
        "id": "8561de98-d388-43ae-8c52-01a9a9dd904a"
    },
    {
        "author": "张扩",
        "paragraphs": [
            "酱瓿遗文过五经，有孙千载振彫零。",
            "宁闻淡墨魁春榜，会看中台应列星。",
            "日下忽颁天语好，眼中先著蜀山青。",
            "归涂更挟两诗客，舐笔磨铅那得停。"
        ],
        "title": "送杨元老屯田潼川等路转运判官",
        "id": "2b1c88a3-4f07-416d-ac40-9212cfbf630f"
    },
    {
        "author": "张扩",
        "paragraphs": [
            "故人行李剧匆匆，犹向重湖遣信通。",
            "七字论怀如对面，片帆先我渡垂虹。",
            "家田收秫连云外，野蟹供螯入手中。",
            "犹及访君江上去，夜窗灯火耿秋风。"
        ],
        "title": "景蕃暂如无锡不暇相寻于云间诗来问讯甚殷勤会予续至江上遂及邂逅走笔奉呈",
        "id": "2b4cfb3d-b9f1-44df-ab52-8609e77db230"
    },
    {
        "author": "张扩",
        "paragraphs": [
            "缾罂络绎送醍醐，总是僧家饮啜余。",
            "向上谁高康谷品，流传恐误古人书。",
            "暂来刮眼惊尤物，深羨诛茅葺旧居。",
            "却恐文饶渐多事，他年乘传定何如。"
        ],
        "title": "别后一日予独游惠山寺酌泉烹茶而去时景蕃补葺旧隐将自德兴奉亲而归以诗追寄之",
        "id": "393995cc-e371-4102-a325-83d954387755"
    },
    {
        "author": "张扩",
        "paragraphs": [
            "别时犹记鼻辛酸，升合妨人未得还。",
            "衲被生春经岁换，羽书奔电痛时艰。",
            "闻君尚富珠千斛，许我时窥豹一斑。",
            "莫厌侨居坐穷僻，绝胜戎马閙郷关。"
        ],
        "title": "寄顾景蕃",
        "id": "257dd0af-248a-4a3f-9a52-d32ea877ded4"
    },
    {
        "author": "张扩",
        "paragraphs": [
            "腹中图史自纷纶，况有新文似过秦。",
            "犹访汲书真好事，谬怜野鹜定痴人。",
            "补亡疑是君过计，就读未妨吾卜邻。",
            "他日两家俱外府，断编遗简得终身。"
        ],
        "title": "顾景蕃以诗乞西汉书于子公子公以奏议唐鉴遗之戏次其韵",
        "id": "b8cd1947-a114-4b7e-bbb4-0dbee1b754e8"
    },
    {
        "author": "张扩",
        "paragraphs": [
            "君看树头桃李开，化工浑在百花栽。",
            "日迟未觉堂堂去，路稳何妨得得来。",
            "定是拨忙聊慰眼，仍须痛饮莫论杯。",
            "明朝风雨便狼藉，孤负客愁肠九回。"
        ],
        "title": "次韵顾子美陪方仲兄游允仲花园后篇简允仲  其一",
        "id": "d614ffd0-11d9-49e3-b3a0-133908af55b5"
    },
    {
        "author": "张扩",
        "paragraphs": [
            "怪底主人襟抱开，小园千本定深栽。",
            "不须羯鼓催花发，却要提壶唤酒来。",
            "可但拨忙聊慰眼，会应痛饮莫论杯。",
            "诗人有戒君知否，渐老逢春能几回。"
        ],
        "title": "次韵顾子美陪方仲兄游允仲花园后篇简允仲  其二",
        "id": "d0db79f5-b355-4c50-9780-4972f85e9812"
    },
    {
        "author": "张扩",
        "paragraphs": [
            "昨日过湖风打头，苇蒲深处泊官舟。",
            "近人乌鸟语声碎，濒海风烟日夜浮。",
            "午饭腥咸半鲑菜，客床颠倒一皮裘。",
            "平生浪说在家好，晚向波涛未肯休。"
        ],
        "title": "过淀山湖",
        "id": "cc21db7e-e3c6-45b9-9379-85c8a5a27528"
    },
    {
        "author": "张扩",
        "paragraphs": [
            "场屋声名二十年，老犹学易诵韦编。",
            "作官聊复下簿尉，得酒或时中圣贤。",
            "每愧青衫同拜起，间从广坐得周旋。",
            "来诗强欲相推挽，短绠无堪浪汲泉。"
        ],
        "title": "次韵汝阴姜丞见示",
        "id": "b58783b0-85c3-4424-8bfd-c80553711261"
    },
    {
        "author": "张扩",
        "paragraphs": [
            "蚤岁相亲翰墨场，不堪迟暮屡参商。",
            "无钱可办一日醉，有目漫同千里光。",
            "闻道新诗多格律，宁从尊酒细斟量。",
            "江南旧隐邻鸡犬，何日青灯更对床。"
        ],
        "title": "留别汪彦章符宝",
        "id": "260a0a1c-c245-4231-9d8c-c14de24086be"
    },
    {
        "author": "张扩",
        "paragraphs": [
            "十年中国暗征尘，终挽天河净楚氛。",
            "谩说星辰犹孛彗，不妨豪杰会风云。",
            "江头露布传俘馘，殿下丝纶看策勲。",
            "从此削平真细事，只忧无地录将军。"
        ],
        "title": "听宣麻",
        "id": "a43a4087-1ff0-4626-95b2-e732c1d7f01f"
    },
    {
        "author": "张扩",
        "paragraphs": [
            "故人温饱竟何如，忽寄邮筒满纸书。",
            "颇愧中年犹吏隐，相望千里未情疏。",
            "官曹清简庭无讼，淮海丰穰食有鱼。",
            "见说参禅新了了，几时为我痛爬梳。"
        ],
        "title": "得海陵掾吕居仁书",
        "id": "75f354bc-bfe1-4b5a-9320-58f594fec9ab"
    },
    {
        "author": "张扩",
        "paragraphs": [
            "余郎风姿旧臞儒，酒钱不足诗有余。",
            "江湖垂老漫居士，馆殿忽诏行秘书。",
            "从来摸索识沈谢，安用科举轻严徐。",
            "须君更平脱鞾气，步稳即到承明庐。"
        ],
        "title": "闻余元隆被命白衣校正逸书",
        "id": "f33a5643-b7e2-4de6-96c1-c9ceb548bcfc"
    },
    {
        "author": "张扩",
        "paragraphs": [
            "闻名早愧昧平生，迟暮相看眼更明。",
            "满室氛埃不关意，百年文字要寻盟。",
            "关河晚阙平安报，风露日催摇落声。",
            "樽酒从予会倾倒，莫同儿辈但平平。"
        ],
        "title": "招王大初教授饭",
        "id": "503e083d-52d0-4bd9-ad08-fc5976dc3421"
    },
    {
        "author": "张扩",
        "paragraphs": [
            "流光急急卷春归，宽我都无十日期。",
            "短楫轻舟余客梦，斜风横雨半花时。",
            "坐怀同社二三子，賸有一番酬唱诗。",
            "谁向海棠花下去，不妨重看挽残枝。"
        ],
        "title": "暮春舟中怀顾景蕃诸友会心堂折花几至纷纭因以问之",
        "id": "d17176b5-03ad-4885-a4cc-eb4e756f4120"
    },
    {
        "author": "张扩",
        "paragraphs": [
            "舍南舍北百花春，不奈扬雄四壁贫。",
            "与世周旋宁作我，罢官休去亦由人。",
            "有家那办录伧鬼，无用犹堪托社神。",
            "凖拟他年风雨夜，论诗酌酒话酸辛。"
        ],
        "title": "曹南官舍怀诸兄弟",
        "id": "3ecc025f-f593-43cf-bd5e-15f77c013dee"
    },
    {
        "author": "张扩",
        "paragraphs": [
            "郑公勲阀似汾阳，人物君看同舍郎。",
            "坐废衣冠谁论荐，中兴文字亦生光。",
            "未妨俗子轻薰沐，元得诗翁妙主张。",
            "闻说平戎遗策在，何时目击阵堂堂。"
        ],
        "title": "次韵晁待制喜富季申迁校书",
        "id": "63069fae-2f0b-4455-8fae-fa121964cc56"
    },
    {
        "author": "张扩",
        "paragraphs": [
            "阴云薄薄漏秋辉，晓露含光湿翠微。",
            "旁舍击牛尝社酒，荒城捣练给征衣。",
            "净如扫迹蚊无几，多不论钱蟹正肥。",
            "定是水乡差可乐，不应潦倒未成归。"
        ],
        "title": "华亭秋日",
        "id": "478ee83a-a930-422e-a735-af4e0633c477"
    },
    {
        "author": "张扩",
        "paragraphs": [
            "数峰雨后蔚蓝青，一水秋来镜面平。",
            "大舶鱼盐通远近，居人菱芡足经营。",
            "云头阙月为谁好，苹末凉风时自生。",
            "老矣宦游无少味，欲寻张翰问莼羮。"
        ],
        "title": "吴江舟中",
        "id": "8dcc16d9-8d9f-4166-8934-06cfce45e088"
    },
    {
        "author": "张扩",
        "paragraphs": [
            "画里儿时见一斑，朅来老病倦跻攀。",
            "诸峰拔地上云雨，万壑出泉鸣佩环。",
            "图牒未闻从古有，鬼神定自破天悭。",
            "道人笑我杀风景，不办淹留半日闲。"
        ],
        "title": "书鴈荡山灵巖寺壁",
        "id": "21d98486-99ea-48dd-9c5c-476eded02b41"
    },
    {
        "author": "张扩",
        "paragraphs": [
            "剥啄谁人昼款扉，开缄词翰见精微。",
            "不应更觅二王帖，但要亲传六祖衣。",
            "陋我分柑悭百颗，烦君托意赠当归。",
            "吏曹政急簿书缚，忽奉新诗得解围。"
        ],
        "title": "次韵徐师川谢送温柑",
        "id": "57439540-59c3-425b-b27d-4234f0f856c9"
    },
    {
        "author": "张扩",
        "paragraphs": [
            "文章典雅似班固，人物风流如谢安。",
            "老去谩余公论在，退休浑觉壮心阑。",
            "松窗有月和书照，云屋无氊御客寒。",
            "冷淡且寻诗作活，要看雷电敕仙官。"
        ],
        "title": "次韵吕居仁主簿过韩存中侍郎所居",
        "id": "8989b500-a444-4102-ad9f-28e4da6fc72e"
    },
    {
        "author": "张扩",
        "paragraphs": [
            "杜陵句法今谁到，君自门墙数仞崇。",
            "未许前人得高处，间于五字见新功。",
            "淹留书馆残灯火，孤负淮山旧桂丛。",
            "眼看封侯谈笑觅，绝胜潦倒坐诗穷。"
        ],
        "title": "和李元叔正字书怀崇字韵奉还所借诗卷",
        "id": "ebd2c19f-dd5c-453c-a870-885cb9b55ad8"
    },
    {
        "author": "张扩",
        "paragraphs": [
            "当年鞍马践文场，客舍虀盐话故乡。",
            "不谓休休归亦早，未应栩栩梦犹狂。",
            "辋川花木岁时好，莲社交游气味长。",
            "便合从君就闲去，藜羮麦饭自充肠。"
        ],
        "title": "归来轩二首  其一",
        "id": "bcabc126-2f57-440b-a601-042a666e4e48"
    },
    {
        "author": "张扩",
        "paragraphs": [
            "不爱虚名式擅场，却收余燄入寒乡。",
            "于鱼得计绝人事，翻手为云小子狂。",
            "阅世已除三宿恋，论诗兼倍百家长。",
            "西风举扇谁多事，君自无尘点肺肠。"
        ],
        "title": "归来轩二首  其二",
        "id": "dc19bde6-ddd7-4d12-bdbd-13c761bbee9b"
    },
    {
        "author": "张扩",
        "paragraphs": [
            "先生铁面石为肝，不著繁华眼底看。",
            "近学仙翁夸种玉，未多楚客解纫兰。",
            "穿窗月影蛟蛇乱，掠枕秋声风雨寒。",
            "谁信孤根会埋没，赋诗新有老方干。"
        ],
        "title": "次韵括苍太守黄侍御种竹  其一",
        "id": "0d1a179c-f1c9-4733-a828-1e6fd9f0165d"
    },
    {
        "author": "张扩",
        "paragraphs": [
            "世上风花暂鬬妍，转头谁作一钱看。",
            "此君抱节真如玉，有客同心臭似兰。",
            "密叶自怜秋日薄，孙枝已挟晓霜寒。",
            "蔓柔草恶宜诛屏，恐向班行犯比干。"
        ],
        "title": "次韵括苍太守黄侍御种竹  其二",
        "id": "1fa24230-4c0e-438d-b997-2872847e6e57"
    },
    {
        "author": "张扩",
        "paragraphs": [
            "平时场屋漫声名，晚下瞿唐信此生。",
            "万里不应频去国，一麾聊复为専城。",
            "送春杯酒侵行色，上峡家山慰客情。",
            "坐遣官曹顿牢落，说诗谁复似匡衡。"
        ],
        "title": "送喻迪孺郎中知遂宁府",
        "id": "7a9f072e-d243-46a7-ac84-3fb161d57534"
    },
    {
        "author": "张扩",
        "paragraphs": [
            "眼看平地欲流金，暂借僧园数亩阴。",
            "束带市朝谁刺促，闭门松桧自幽深。",
            "客来棋局时招隐，饭罢茶瓯快洗心。",
            "便静乞闲吾有味，墙东诗老许同襟。"
        ],
        "title": "次韵昌时寺丞姪避暑",
        "id": "9ba2ed4c-775e-47ec-802c-e4b54b2e4a2d"
    },
    {
        "author": "张扩",
        "paragraphs": [
            "晚谒丛祠意已通，妙香来自禁城中。",
            "老龙聊办一泓费，阖境自歌终岁功。",
            "暑溽不应留枕簟，秋声忽已到梧桐。",
            "明朝上马五十里，更乞灵君吹面风。"
        ],
        "title": "绍兴已未七月六日被旨祷雨风水洞七日清晨诣祠下是晚大雨通夕留宿慈严寺中八日始还城",
        "id": "e232831c-c566-44ec-982a-01c6e11be626"
    },
    {
        "author": "张扩",
        "paragraphs": [
            "鸡黍新盟竟未寻，杯盘旧话更关心。",
            "时危闲喜尺书到，老去惟忧多病侵。",
            "闾巷小儿俱富贵，山林处士独呻吟。",
            "君今雅意在流水，谁是子期知此音。"
        ],
        "title": "次韵程伯寓司业见寄道旧",
        "id": "96b57714-a2f2-4c11-b537-3bd4f179cf99"
    },
    {
        "author": "张扩",
        "paragraphs": [
            "抵玉谁家解汝嗔，定应饶舌诳痴人。",
            "平生作室自拘忌，晚岁填河良苦辛。",
            "风急未妨翎翮健，日长无奈语音频。",
            "君看屋上乌元好，何用开门延窦申。"
        ],
        "title": "嘲鹊",
        "id": "8e227e7b-e943-4748-b3ed-e2c47a504b4e"
    },
    {
        "author": "张扩",
        "paragraphs": [
            "圭璧温然席上珍，广朝通籍照簪绅。",
            "论文巳许诗无敌，试吏还惊笔有神。",
            "少日功名聊措意，暮年州县漫劳人。",
            "武林旧话终成梦，旅榇空归泪满巾。"
        ],
        "title": "悼余彦敷府判",
        "id": "45d5230e-ae61-4022-888e-411a16dad756"
    },
    {
        "author": "张扩",
        "paragraphs": [
            "独抱荆珍价莫酬，眼看闾巷觅封侯。",
            "时开黄卷都忘老，晚著青衫已倦游。",
            "不说向空书咄咄，但闻作记戒休休。",
            "故应手泽未埋没，合付六丁雷电收。"
        ],
        "title": "悼叔玠兄",
        "id": "a8e4c025-9f1a-487c-b2d7-ca72cd8e62c8"
    },
    {
        "author": "张扩",
        "paragraphs": [
            "广席谈经旧长雄，豁然襟韵古人风。",
            "弓刀晚试百僚底，部曲默驯三尺中。",
            "幕府未闻收剧孟，佳城俄已怆滕公。",
            "不堪离乱死英杰，所在纷纭真发蒙。"
        ],
        "title": "悼余元夫朝请",
        "id": "cfac3b34-216d-4d49-b905-883c62048920"
    },
    {
        "author": "张扩",
        "paragraphs": [
            "白帢宁从细柳君，欲提尺箠净烟尘。",
            "声名便自当敌国，露布复谁推傔人。",
            "夜半忧时长抱膝，生平急义几倾囷。",
            "追伤万事盖棺了，木笏青衫负此身。"
        ],
        "title": "悼子平姪",
        "id": "92b79997-4087-4b52-91cb-382f80d63131"
    },
    {
        "author": "张扩",
        "paragraphs": [
            "天上新骖宝辂回，看花仍趁雪英开。",
            "折归忍负金蕉叶，笑插谁临玉镜台。",
            "女堞未须翻角调，锦囊先喜助诗材。",
            "少蓬自是调羮手，叶底应寻旧雨来。"
        ],
        "title": "次韵秦秘监山中观梅二首  其一",
        "id": "2b77f25e-45e6-43c9-b3a4-804b751e4f71"
    },
    {
        "author": "张扩",
        "paragraphs": [
            "莫遣寒林一片飞，要看缟练粲仙衣。",
            "故烦诗伯来传令，为勒风师少霁威。",
            "水部五言谁举似，孤山一径久湮微。",
            "总输桃杏快涂抹，占定春光不放归。"
        ],
        "title": "次韵秦秘监山中观梅二首  其二",
        "id": "622dadb3-4c32-44a0-9d6d-f3b9253fbf86"
    },
    {
        "author": "张扩",
        "paragraphs": [
            "春雪欺人转更豪，力如彊弩射吴潮。",
            "郢人有恨翻新曲，蜀客无襦忆旧谣。",
            "户外莫夸盈尺好，沙头已作浅痕消。",
            "诗成忍冻话年少，愁杀衰翁不自聊。"
        ],
        "title": "次韵春雪",
        "id": "256ad694-c923-4e6c-a807-164eeb3441a2"
    },
    {
        "author": "张扩",
        "paragraphs": [
            "矫矫中年勇退身，寻盟省户定缘贫。",
            "风流未用老三径，谈笑犹堪漕七闽。",
            "丹荔压枝收白晒，乳芽登焙荐青春。",
            "不应例作粗官看，下语须防笔有神。"
        ],
        "title": "送贺子忱吏部福建漕",
        "id": "be02d29b-5cb8-4238-abf8-a8c9f83bd283"
    },
    {
        "author": "张扩",
        "paragraphs": [
            "家传康济妙才猷，祗合怀铅近冕旒。",
            "漫有姓名连省户，不妨旌节案南州。",
            "兵储自古难为策，民瘼于今岂待求。",
            "小试书生肥国手，未多地上见钱流。"
        ],
        "title": "送许子礼吏部湖南漕",
        "id": "aad538bf-595b-4199-b3f5-fa1ec353cdc1"
    },
    {
        "author": "张扩",
        "paragraphs": [
            "去时短袖怯风寒，春以为期秋未还。",
            "苦语经年浑不记，穷愁到处漫相关。",
            "路从驿底一双堠，家在江南第一山。",
            "人事不应频错迕，速寻樽酒为开颜。"
        ],
        "title": "欲出京寄稚子",
        "id": "b445461f-cec6-4f95-b0b8-b8d22771c0d2"
    },
    {
        "author": "张扩",
        "paragraphs": [
            "久闻戒净若冰渊，坏衲团蒲不记年。",
            "身外一枝聊尔耳，眼中三界自超然。",
            "可藏妙喜化城国，何异壶公谪处天。",
            "相见绕床狮子座，未妨居士病谈禅。"
        ],
        "title": "寄题虎丘宜上人枝巢轩诗",
        "id": "3522aa43-8339-45cb-b89d-e42021fbecd4"
    },
    {
        "author": "张扩",
        "paragraphs": [
            "当年宫殿记风流，濯濯青春破客愁。",
            "晚觉世间全少味，自从柳下觅归休。",
            "嵇康嗜鍜太多事，陶令醉眠终自由。",
            "想见夕阳风輭处，乱蝉无数咽新秋。"
        ],
        "title": "寄题黟县舒先生十柳轩诗二首  其一",
        "id": "7c34d583-b590-4723-b66e-d7069122a06c"
    },
    {
        "author": "张扩",
        "paragraphs": [
            "十柳五柳复何为，今人古人心要知。",
            "百年实录先生传，五字格言彭泽诗。",
            "近闻收秫颇狼藉，谁与结社相娱嬉。",
            "我亦江湖漫浪者，尚堪束带向羣儿。"
        ],
        "title": "寄题黟县舒先生十柳轩诗二首  其二",
        "id": "1d0926f1-2bf3-4b94-85ef-ec9ffb78f5b9"
    },
    {
        "author": "张扩",
        "paragraphs": [
            "华堂小集寿佳辰，好雪萦风上舞茵。",
            "珠琲相酬元富贵，绮罗不设自清真。",
            "近从朱墨生官府，便觉方壶隔世尘。",
            "纵许一斑窥妙句，亦应寡和愧阳春。"
        ],
        "title": "次韵朱新仲学士元日会饮馆中同舍家",
        "id": "78e2c5f5-7724-4b2b-a5b9-cef54f784b74"
    },
    {
        "author": "张扩",
        "paragraphs": [
            "巷北巷南车殷靁，怜渠襟抱向谁开。",
            "苦无好梦绝江去，合有短书逢鴈回。",
            "省户淹留惊白髪，朝廷缓急要真材。",
            "他年炙手会不免，早赋柴桑归去来。"
        ],
        "title": "寄李天祚屯田",
        "id": "da8c23eb-be7e-444a-a83b-c3b57e5dc0a0"
    },
    {
        "author": "张扩",
        "paragraphs": [
            "深院小亭花药香，春来无处避风光。",
            "畦蔬自种两席许，溪水忽高三尺彊。",
            "冷淡不妨诗作活，狂歌时以酒为乡。",
            "故人南北今谁在，纸尾寒暄未可忘。"
        ],
        "title": "春深遣兴",
        "id": "993b5648-fcbb-4011-a708-1c37408c3efa"
    },
    {
        "author": "张扩",
        "paragraphs": [
            "底用封侯老据鞍，如君家世自儒冠。",
            "初无妩媚追时好，但有孤高到岁寒。",
            "梦入向来招隐处，诗成有味付谁看。",
            "援毫欲和愧迟涩，八节推舟窘上滩。"
        ],
        "title": "次韵谭少卿胜仲怀归",
        "id": "ef342877-d11f-4e19-a8a3-039cece69da7"
    },
    {
        "author": "张扩",
        "paragraphs": [
            "漫天白雨欲催诗，恰似连床细柳时。",
            "近悔论文多败绩，不关避谤要寻医。",
            "才如伯仲世无敌，学有本原人未知。",
            "例著布袍随举子，满听危论上丹墀。"
        ],
        "title": "寄大年耆年二姪",
        "id": "13582dc1-952b-43dc-893b-19825736fa58"
    },
    {
        "author": "张扩",
        "paragraphs": [
            "玄璧无尘中作泓，偏宜净几集飞霙。",
            "柳花可染巳无迹，鹄羽不黔如幻成。",
            "小试桑根犹耿介，结为冰面更晶明。",
            "痴儿呵冻为渠赋，费尽壶中墨客卿。"
        ],
        "title": "文之雪霰落砚诗戯用其韵",
        "id": "e2a1f356-01f4-4762-95fd-5af7916ae2a4"
    },
    {
        "author": "张扩",
        "paragraphs": [
            "关河宣慰尚儒臣，宾客仍收席上珍。",
            "便有威名如敌国，更分筹画累同人。",
            "连城簪笏官寮旧，夹道壶箪诏墨新。",
            "归日毛锥应好在，却从丹禁演丝纶。"
        ],
        "title": "楼西枢出抚关陜郑亨仲以秘监充参谋馆中咸分韵为饯得纶字",
        "id": "7aec8c15-4760-4ea3-9208-cacc67f17081"
    },
    {
        "author": "张扩",
        "paragraphs": [
            "水曹笔力若新硎，冷屋无人诗自鸣。",
            "取别未容长草草，相看岂合但平平。",
            "百年王谢见人物，少日机云真弟兄。",
            "且向陶丘问消息，他时湖海莫寒盟。"
        ],
        "title": "谒广济军向工曹仲吉",
        "id": "717808f6-cd68-4e84-a898-d384f1c796c4"
    },
    {
        "author": "张扩",
        "paragraphs": [
            "平日寄声天一方，那知岁晚屡登堂。",
            "百年已负几罇酒，一夜各添新鬓霜。",
            "尘里著身空岁月，笔间应俗漫文章。",
            "门庭未觉千里远，会有书来细作行。"
        ],
        "title": "留别梅和胜侍郎",
        "id": "3217318c-4f86-428a-919b-1799bd9203fc"
    },
    {
        "author": "张扩",
        "paragraphs": [
            "肘后仙方旧著名，知君学道得长生。",
            "烧丹自秘砂银诀，染白聊分草木英。",
            "两鬓尚须并检校，二毛应觉顿神明。",
            "他年莫向玄龄问，李纬犹堪老作卿。"
        ],
        "title": "次韵张无隅送乌髭方与人并寄以诗",
        "id": "591ec62f-c9a8-43bb-8346-a173664085e5"
    },
    {
        "author": "张扩",
        "paragraphs": [
            "朔风吹雪冷侵衣，过我山城岁暮时。",
            "每叹吏曹长缩手，会从樽酒得伸眉。",
            "笑谈亹亹未更仆，行李匆匆还语离。",
            "莫厌吾家穷事业，囊中好在几毛锥。"
        ],
        "title": "送彦材姪还乡",
        "id": "212026e5-634f-4c67-a8a7-45bb8e9c7f95"
    },
    {
        "author": "张扩",
        "paragraphs": [
            "历历排簷定琢成，小庵睡起眼初明。",
            "药翁收乳得鹅管，天女坠钗悬水晶。",
            "脱手不供时把玩，怯风终作泪纵横。",
            "老顽不办刘义句，听尽寒堦断续声。"
        ],
        "title": "簷冰",
        "id": "0537f253-16cd-4e10-80f2-a955ee143bc8"
    },
    {
        "author": "张扩",
        "paragraphs": [
            "披箨游龙破地皮，浪将头角长孙枝。",
            "浑疑铁骑旌戈晓，如趁玉班宫殿时。",
            "羊酪莼羮真谩语，河鲀荻笋彊相宜。",
            "无人会得丛林趣，尽属此君惟我知。"
        ],
        "title": "笋",
        "id": "5cc0c4d0-8754-43c3-80a5-076c91b79b9d"
    },
    {
        "author": "张扩",
        "paragraphs": [
            "羽猎谁寻狐貉皮，空林失箭已千枝。",
            "遥聆春晚斧斤响，不到岁寒霜雪时。",
            "喜有斋熏延上座，愧无椽管付师宜。",
            "平生漫作汉宫妾，十指许长君未知。"
        ],
        "title": "再次笋韵",
        "id": "e1f4f11f-be14-4788-ae7b-ab216e2adb24"
    },
    {
        "author": "张扩",
        "paragraphs": [
            "门外溪光倒碧山，怜君终不厌身闲。",
            "直须扫迹利名里，却要策勲文字间。",
            "洗耳时倾高士论，转喉莫犯贵人颜。",
            "百年总是一抔土，且乞余生隐市关。"
        ],
        "title": "次韵子温偶书",
        "id": "582decae-f9b2-4ba6-843a-5e02b24af9af"
    },
    {
        "author": "张扩",
        "paragraphs": [
            "翠簟轻纨腹果然，午风吹梦入湖边。",
            "竹奴不语専新宠，水厄无功罢宿烟。",
            "却要降魔时读易，未须盘膝彊磨甎。",
            "谁人妙解老韶诀，心印传来不记年。"
        ],
        "title": "昼寝",
        "id": "643f0226-97c3-48df-a45c-759f7ae9795c"
    },
    {
        "author": "张扩",
        "paragraphs": [
            "神人断鼇立极处，一柱至今余尺度。",
            "摩挲岁月不可穷，会见女娲曾手补。"
        ],
        "title": "天柱峰",
        "id": "e2e6b263-b7e9-413b-9826-c0512430d4ae"
    },
    {
        "author": "张扩",
        "paragraphs": [
            "何年陨石化蚩尤，彷彿光芒动九斿。",
            "厌乱无人识天意，浓云若雾没高秋。"
        ],
        "title": "展旗峰",
        "id": "501f31cb-8db5-468a-b22f-6791c88cf802"
    },
    {
        "author": "张扩",
        "paragraphs": [
            "巉巖石壁倚天开，何处苍龙噀雨来。",
            "海上秋田半焦槁，不应涧谷但空靁。"
        ],
        "title": "大龙湫",
        "id": "6f2aa844-bccd-4be9-ae30-31be166bd7dc"
    },
    {
        "author": "张扩",
        "paragraphs": [
            "胸中顿有两龙湫，晚向尘寰得胜游。",
            "定是伏龙思远客，賸分一派洗穷愁。"
        ],
        "title": "石门瀑布",
        "id": "9326e828-59e7-4861-a2c3-0336f07ed7fb"
    },
    {
        "author": "张扩",
        "paragraphs": [
            "危梯百级面天聪，路逼青冥似可通。",
            "著脚未平身已堕，神仙窗户漫玲珑。"
        ],
        "title": "天聪洞",
        "id": "0595b4ce-6c92-47c1-9fb8-e79a22447cd7"
    },
    {
        "author": "张扩",
        "paragraphs": [
            "人声乍寂鸟声乐，书舍旁通僧舍幽。",
            "行尽人间硗确处，吾庐自好更何求。"
        ],
        "title": "漫成",
        "id": "32405b91-c5eb-4e8a-b2f4-1c667c78f957"
    },
    {
        "author": "张扩",
        "paragraphs": [
            "飘尽杏园红白株，祗留芍药殿春余。",
            "不堪风雨夜来恶，地上又多枝上疏。"
        ],
        "title": "暮春绝句  其一",
        "id": "3e522c21-42dc-49e9-8de1-83b308ee5bfc"
    },
    {
        "author": "张扩",
        "paragraphs": [
            "地上殷红锦作衣，游蜂百匝绕空枝。",
            "满园绿暗莺声老，正是一年春尽时。"
        ],
        "title": "暮春绝句  其二",
        "id": "82fa2fbc-b180-43b4-a5ae-822d268df420"
    },
    {
        "author": "张扩",
        "paragraphs": [
            "背人春日去堂堂，无赖春风有底忙。",
            "便好单衣裁白纻，青天露坐试新凉。"
        ],
        "title": "暮春绝句  其三",
        "id": "b5b5bef6-a395-4fd4-9a37-3158ca958034"
    },
    {
        "author": "张扩",
        "paragraphs": [
            "仙家庭院立春朝，不记仙翁几种桃。",
            "共祝风光还上苑，钧天丝管换弓刀。"
        ],
        "title": "次韵宁徽言学士立春六绝  其一",
        "id": "2c57db94-3396-4ecd-add6-1140c8928007"
    },
    {
        "author": "张扩",
        "paragraphs": [
            "剪彩沾酥顷刻间，开花不受雪摧残。",
            "谁人试手争春巧，定是仙娥下广寒。"
        ],
        "title": "次韵宁徽言学士立春六绝  其二",
        "id": "7e8c33ad-0803-4dad-9736-278f5d58a050"
    },
    {
        "author": "张扩",
        "paragraphs": [
            "古县鞭牛吏谨时，老农分喜上庞眉。",
            "东皇一例扶衰朽，不独故园桃李枝。"
        ],
        "title": "次韵宁徽言学士立春六绝  其三",
        "id": "c8c383ab-a9a3-4fd1-ac69-ba8c6c85b171"
    },
    {
        "author": "张扩",
        "paragraphs": [
            "青丝行菜手纤纤，琖面鹅黄照舞衫。",
            "萧寺馆君归未得，杜鹃应合口如缄。"
        ],
        "title": "次韵宁徽言学士立春六绝  其四",
        "id": "d9cda436-c3d4-443d-8c8f-6b34792552d1"
    },
    {
        "author": "张扩",
        "paragraphs": [
            "丽句从君笔底翻，旁观但合把降幡。",
            "承明何日供春帖，字字堪回玉色温。"
        ],
        "title": "次韵宁徽言学士立春六绝  其五",
        "id": "233eae8b-3475-4a7a-973a-6438e9d3874c"
    },
    {
        "author": "张扩",
        "paragraphs": [
            "野人破衲度穷冬，枕上余寒散晓风。",
            "春事苦无关我处，茶烟药臼了龟蒙。"
        ],
        "title": "次韵宁徽言学士立春六绝  其六",
        "id": "ab387db3-46e6-4a1d-97d5-97577fbd9a38"
    },
    {
        "author": "张扩",
        "paragraphs": [
            "忱词新沐管城枯，夜启天门玉鏁鱼。",
            "借得丰年三尺雨，此郎那解世间书。"
        ],
        "title": "次韵石倅喜江令祷雨有应三绝句  其一",
        "id": "dc8440e3-5f12-4cab-8723-fc7729334b24"
    },
    {
        "author": "张扩",
        "paragraphs": [
            "蛰龙水底未全枯，睡稳终惭点额鱼。",
            "聊为苍生一伸肘，阴功何待玉函书。"
        ],
        "title": "次韵石倅喜江令祷雨有应三绝句  其二",
        "id": "8384f4cd-1294-4eee-a2b3-d88c8e4f8f36"
    },
    {
        "author": "张扩",
        "paragraphs": [
            "藜苋捜肠老欲枯，年来冷釡已生鱼。",
            "三钱斗米待明日，预办平原乞米书。"
        ],
        "title": "次韵石倅喜江令祷雨有应三绝句  其三",
        "id": "f32aa12e-a23d-45b0-9932-d16f583ddd7c"
    },
    {
        "author": "张扩",
        "paragraphs": [
            "春泥滑滑封行路，春水溶溶没野蔬。",
            "独坐不愁无酒饮，林间山鸟自提壶。"
        ],
        "title": "山居四首  其一",
        "id": "7cc867b6-e2ca-4736-9c5f-c832e4279690"
    },
    {
        "author": "张扩",
        "paragraphs": [
            "温风习习送蚕老，晓日曈曈催麦黄。",
            "新笋已添千个竹，绿萌初遍数畦秧。"
        ],
        "title": "山居四首  其二",
        "id": "eca81c00-35a4-4c8d-9cc4-64ca59bcddfc"
    },
    {
        "author": "张扩",
        "paragraphs": [
            "山腰老桧结缨络，石眼飞泉鸣珮珰。",
            "午梦悠悠谁唤觉，竹风时借枕衾凉。"
        ],
        "title": "山居四首  其三",
        "id": "a6042d6c-06ca-464c-aa08-36a670a1ec20"
    },
    {
        "author": "张扩",
        "paragraphs": [
            "诛茅结屋方丈阔，买酒浇肠升斗悭。",
            "古寺隔林人閴寂，祗传钟梵到山间。"
        ],
        "title": "山居四首  其四",
        "id": "7b13952e-cff1-4eaf-a6c6-36cebbfdccad"
    },
    {
        "author": "张扩",
        "paragraphs": [
            "世间无路不榛荆，且枕清流巧避名。",
            "俗客若来休举似，恐渠笑倒断冠缨。"
        ],
        "title": "题枕流轩诗四首  其一",
        "id": "9b4865b4-9fe0-4c08-80ce-c496aa5b062c"
    },
    {
        "author": "张扩",
        "paragraphs": [
            "谁酌贪泉计巳疏，但知辛苦立廉隅。",
            "君今乐水自智者，未用休官乞鉴湖。"
        ],
        "title": "题枕流轩诗四首  其二",
        "id": "52b2d0ea-fd41-4ff3-a8dc-7b7d28269dab"
    }
] }
]