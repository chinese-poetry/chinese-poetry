[
    {
        "author": "楊冠卿",
        "paragraphs": [
            "未辦因人出，時歌不我過。",
            "墨泓雲脚亂，藥鼎雨聲多。",
            "三篾閲浮世，把茆營懶窠。",
            "肯將猶在舌，容易說干戈。"
        ],
        "title": "即事  其三",
        "id": "335b4f47-a542-4f62-989e-faf1c157cd3e"
    },
    {
        "author": "楊冠卿",
        "paragraphs": [
            "憂世終何補，忠懷悵不平。",
            "收回長太息，翻作短歌行。",
            "是事且復置，今人誰可盟。",
            "湘中千樹橘，墨墨了餘生。"
        ],
        "title": "讀書",
        "id": "983aa7c9-0fe2-473f-89a3-df0221934b61"
    },
    {
        "author": "楊冠卿",
        "paragraphs": [
            "綽約風姿雲霧衣，波心新月映明輝。",
            "更深折得清香去，煙靄不知何處歸。"
        ],
        "title": "題凌波采蓮圖",
        "id": "c59a11af-fa08-4b65-a5d5-434ad3e25c4b"
    },
    {
        "author": "楊冠卿",
        "paragraphs": [
            "待得春歸人亦歸，風花撩亂撲征衣。",
            "清香十里荼蘼路，零落珠幢對晚暉。"
        ],
        "title": "歸塗春晚  其一",
        "id": "6b5fde48-8ac4-4f5d-a49d-9f32df39b627"
    },
    {
        "author": "楊冠卿",
        "paragraphs": [
            "點點更籌清夜徂，昏昏鄉月瑣窗虛。",
            "夢回忽聽狂風雨，明日前村花更疎。"
        ],
        "title": "歸塗春晚  其二",
        "id": "80d525f7-271d-464f-9fe3-c437d4515c49"
    },
    {
        "author": "楊冠卿",
        "paragraphs": [
            "蹔解征驂野水湄，卷衣上馬夜何其。",
            "客愁政自不堪說，殘月一聲聞子規。"
        ],
        "title": "歸塗春晚  其三",
        "id": "50e5c5df-1683-4796-8e4e-7bd30eba7b4b"
    },
    {
        "author": "楊冠卿",
        "paragraphs": [
            "綠葉巃嵷襯渥丹，疎林殘雪尚班班。",
            "先驅特爲東君至，怕向春風桃李間。"
        ],
        "title": "山茶",
        "id": "55f64d05-eac5-4121-bdb0-b4f4d912bc56"
    },
    {
        "author": "楊冠卿",
        "paragraphs": [
            "窄窄山腰路，娟娟屋角花。",
            "谿回蔽修竹，鷗暖戲春沙。"
        ],
        "title": "道間所見",
        "id": "78700e29-44df-40b2-8465-baa255f1f7f6"
    },
    {
        "author": "楊冠卿",
        "paragraphs": [
            "雨洗山容靜，江流塞水通。",
            "征塗萬煙樹，行色一秋蓬。",
            "黯澹平郊霧，清徐邃谷風。",
            "直須歌緩緩，莫作去怱怱。"
        ],
        "title": "夾江  其一",
        "id": "1e20883a-92c6-44cc-b68e-f29f74ce0919"
    },
    {
        "author": "楊冠卿",
        "paragraphs": [
            "麥浪浮濃綠，山眉暈遠青。",
            "光風來婉娩，客意獨伶俜。",
            "回鴈鳴何許，輕鷗下遠汀。",
            "人家總幽隠，煙雨竹門扃。"
        ],
        "title": "夾江  其二",
        "id": "79190269-d7c4-4c2d-80a9-50b4c3f7f9d6"
    },
    {
        "author": "楊冠卿",
        "paragraphs": [
            "著雨林花暗，敲風檻竹幽。",
            "翠屏疎得夢，紅葉忽驚秋。"
        ],
        "title": "漫題",
        "id": "ed47081b-a31c-431d-84a8-15b0aae8134c"
    },
    {
        "author": "楊冠卿",
        "paragraphs": [
            "山郭蕭條晚，秋堂窈窕深。",
            "輕寒籠暮靄，橫吹度疎砧。",
            "叢竹深藏翠，孤雲带晚陰。",
            "淹留有幽趣，不礙短長吟。"
        ],
        "title": "適安旅次  其一",
        "id": "293c70fb-dec5-46db-9db9-534a965c3430"
    },
    {
        "author": "楊冠卿",
        "paragraphs": [
            "檻蒲行碧瘦，林葉得紅深。",
            "客子倦長夜，居人催暮砧。",
            "風梢窗紙急，月轉藥欄陰。",
            "高枕已無睡，寒螿休苦吟。"
        ],
        "title": "適安旅次  其二",
        "id": "e9566b62-74f3-4633-a771-1661a23c0c4c"
    },
    {
        "author": "楊冠卿",
        "paragraphs": [
            "山鳥春猶咽，城烏曉亂啼。",
            "危譙初罷角，落月已催雞。",
            "地迥來何事，家遥夢到迷。",
            "片懷如許惡，深覺負瓜畦。"
        ],
        "title": "曉思",
        "id": "e4334941-9bae-49a3-8072-e249b10a7b14"
    },
    {
        "author": "楊冠卿",
        "paragraphs": [
            "野日茅茨短，荒村霰雪餘。",
            "溪流山足裂，谷迥鳥聲虛。",
            "矯首懷新隠，歸窗有舊書。",
            "殘年甘飽飯，何必事名譽。"
        ],
        "title": "雪後",
        "id": "4ea3008b-3bfd-4b98-b704-69ed9352bddd"
    },
    {
        "author": "楊冠卿",
        "paragraphs": [
            "花木聊觀化，芳菲觸處同。",
            "大都知歲晚，各自占春風。",
            "巧著移根力，陰爭造物功。",
            "化鈞均播埴，此理杳冥中。"
        ],
        "title": "觀諸園接花果",
        "id": "95136c2b-4595-43eb-8a88-f4f8da8dd180"
    },
    {
        "author": "楊冠卿",
        "paragraphs": [
            "無家可耐異鄉何，怪底愁邊萬感多。",
            "今夜雨昏山月暗，泪痕元不減金波。"
        ],
        "title": "寒食雨中  其一",
        "id": "580320af-b49c-4378-b741-ce53e4e8e895"
    },
    {
        "author": "楊冠卿",
        "paragraphs": [
            "晚風一再花狼籍，春去怱怱不可尋。",
            "蜂蝶亦如人意薄，便無消息到牆陰。"
        ],
        "title": "寒食雨中  其二",
        "id": "29c6fd40-3aa8-4ff6-bad4-dec1dfca16bb"
    },
    {
        "author": "楊冠卿",
        "paragraphs": [
            "欲繫孤舟日已斜，秋霜一岸著蒹葭。",
            "若爲喚得愁魂醒，柱杖穿沙尋酒家。"
        ],
        "title": "渡口",
        "id": "9b1f89d0-5ebd-4ac7-8df2-ad0f43350375"
    },
    {
        "author": "楊冠卿",
        "paragraphs": [
            "東閣官梅已退粧，遠村沙柳發新黄。",
            "遥知歸去西江路，定有飛花觸地香。"
        ],
        "title": "絕句  其一",
        "id": "fa550882-4b4b-4edc-9285-b5429dac3aa3"
    },
    {
        "author": "楊冠卿",
        "paragraphs": [
            "忽憶前時小院歸，杏花牆角兩三枝。",
            "夜香燒斷黄昏月，縹緲隣家玉笛吹。"
        ],
        "title": "絕句  其二",
        "id": "b3d55e38-7091-418f-bec5-28fbfcb9bf7b"
    },
    {
        "author": "楊冠卿",
        "paragraphs": [
            "始覺躬耕晚，從誰話此情。",
            "但能安食息，敢復計聲名。",
            "留滯煩書信，驅馳愧友生。",
            "有懷愁不盡，歸鳥暮雲橫。"
        ],
        "title": "始覺",
        "id": "fa681055-a0e1-4ae9-9da3-ba3733e31749"
    },
    {
        "author": "楊冠卿",
        "paragraphs": [
            "風捲雲歸雨忽晴，月輪安穩上青冥。",
            "怪來枕底流泉急，去去短桅初不停。"
        ],
        "title": "自檇李至毗陵道中  其一",
        "id": "0e3db053-1e2b-4a35-9ce5-0fc35fe1afe4"
    },
    {
        "author": "楊冠卿",
        "paragraphs": [
            "朱槿碧蘆相間栽，蓬棚車水過塍來。",
            "茸茸秋色濃如染，已有陂塘似鏡開。"
        ],
        "title": "自檇李至毗陵道中  其二",
        "id": "cb33b7aa-d9e0-4442-85bb-290267fdfb33"
    },
    {
        "author": "楊冠卿",
        "paragraphs": [
            "極目雲天意已舒，迎人草樹綠扶疎。",
            "望中孤塔松江近，便有小船來賣魚。"
        ],
        "title": "自檇李至毗陵道中  其三",
        "id": "03127451-069d-44ff-9b6b-266a397747b4"
    },
    {
        "author": "楊冠卿",
        "paragraphs": [
            "滿目江山無限情，夫差城郭暮雲平。",
            "當時不競黄池長，一再何由致越兵。"
        ],
        "title": "自檇李至毗陵道中  其四",
        "id": "cb1d8a77-f6cc-4c0c-8ee9-ec2608861711"
    },
    {
        "author": "楊冠卿",
        "paragraphs": [
            "晉陵城東窣堵坡，兩尖高並下臨河。",
            "昔年曾醉隣牆酒，卧聽扁舟唱踏歌。"
        ],
        "title": "自檇李至毗陵道中  其五",
        "id": "90c53e43-77bb-4dc7-99aa-e602c66675a3"
    },
    {
        "author": "楊冠卿",
        "paragraphs": [
            "霜日炫晴晝，意行春色隨。",
            "平林花淡淡，荒墅草離離。",
            "竹徑通幽處，山雲薄暮時。",
            "壺觴情未極，飛鞚返青絲。"
        ],
        "title": "癸卯春雜用古語繼吳監簿水月即事",
        "id": "36e96934-0547-4c8b-ad33-8b2fbdf201c9"
    },
    {
        "author": "楊冠卿",
        "paragraphs": [
            "誅茅祗合老僧龕，一笑欣陪麈尾談。",
            "天末冥鴻方避弋，遼東白豕忍懷慚。",
            "折腰我已宦情薄，嚼蠟誰言世味甘。",
            "萬事轉頭俱夢幻，試將此語靜中參。"
        ],
        "title": "爲谷隠和虞參議韻",
        "id": "b70cb1ad-3887-4e45-a74e-4b111c7bb93e"
    },
    {
        "author": "楊冠卿",
        "paragraphs": [
            "衣鉢相傳書一龕，晴窗時許聽名談。",
            "詩成與客探囊取，句好令人下筆慚。",
            "別墅經春花未老，芳畦過雨薺尤甘。",
            "明朝更欲從公去，玉版堂頭作小參。"
        ],
        "title": "谷隠之東芍藥酴醾涉夏尚有存者籜龍頭角且森列於前次前韻呈九江趙使君",
        "id": "86dc9b07-4f03-45e2-87c7-4cb43bf9fc3e"
    },
    {
        "author": "楊冠卿",
        "paragraphs": [
            "憶昔淮山戰骨高，行人持節過臨洮。",
            "匣中劍氣徒干斗，袖裏綸鈎莫釣鼇。",
            "世事從來兩蝸角，男兒不遇一鴻毛。",
            "功名槐國吾深省，痛飲何妨讀楚騷。"
        ],
        "title": "歸自淮右讀楚辭有感",
        "id": "7ac062f6-225a-4b0d-81b2-cb17013b136f"
    },
    {
        "author": "楊冠卿",
        "paragraphs": [
            "囊空未辦買山錢，壯志隨人祗自憐。",
            "千里鄉關愁夢裏，幾年蹤跡瘴江邊。",
            "回谿重困南摶翼，異縣還尋東去船。",
            "何日蒼崖結茅屋，與君風雨對床眠。"
        ],
        "title": "頃歲如番禺與慶傳十六兄遇上饒後五年胥會於霅時太學增置生試竟不遂志將別去理朱方棹因詠昔人風雨對床之語慨然有感作是詩",
        "id": "42ad9a13-b656-4f7a-8760-7d97815721a5"
    },
    {
        "author": "楊冠卿",
        "paragraphs": [
            "休將龜筴問窮通，往事邯鄲午枕中。",
            "南郭吹竽羞濫食，北山運畚笑愚公。",
            "酒邊頼有賡酬在，客裏還欣臭味同。",
            "得句不妨頻寄我，從今莫效馬牛風。"
        ],
        "title": "繼詩社諸友韻",
        "id": "beb6de54-3b0f-450e-8c8e-8c019c3667a3"
    },
    {
        "author": "楊冠卿",
        "paragraphs": [
            "吟牋寫就訊難通，人在千巖紫翠中。",
            "談笑尊罍有餘樂，交遊氣槩壓羣公。",
            "忘年許締金蘭好，佳處何妨杖履同。",
            "我欲携琴坐花底，乞君妙曲奏松風。"
        ],
        "title": "復用前韻且約携琴尋花下之盟",
        "id": "b42dfd2d-b41b-4b64-9c6d-7629c685561c"
    },
    {
        "author": "楊冠卿",
        "paragraphs": [
            "絕塞驅馳有底忙，病餘歸思遶江鄉。",
            "鴈飛不到楚天遠，蝶夢可堪春晝長。",
            "滿地香紅初過雨，一簾風絮正斜陽。",
            "愁邊頼有新詩在，强劈吟牋付錦囊。"
        ],
        "title": "淮楚春晚病中",
        "id": "bd191614-98d6-4a71-894e-a62aa28b2643"
    },
    {
        "author": "楊冠卿",
        "paragraphs": [
            "家聲久矣愧長楊，浪說男兒志四方。",
            "鼎鼎百年半流落，悠悠萬里益凄凉。",
            "羈懷嶺表芙蓉幕，歸夢江南雲水鄉。",
            "欲訪匡廬近消息，試憑征雁到潯陽。"
        ],
        "tags": [
            "庐山"
        ],
        "title": "遊交廣用帳幹趙德縱韻",
        "id": "c86ef046-83a4-428b-bb9b-b023f13828bc"
    },
    {
        "author": "楊冠卿",
        "paragraphs": [
            "昭琴不鼓任虧成，澤畔行吟且獨醒。",
            "自信榮枯本同轍，誰云得喪有殊形。",
            "古今幾見桑田變，日月常循晝夜經。",
            "去去來來祇如此，風前別調不須聽。"
        ],
        "title": "琴久不作客問其故戲爲說偈",
        "id": "62e31be2-a99e-405d-85cd-df54d555ae50"
    },
    {
        "author": "楊冠卿",
        "paragraphs": [
            "疇昔持衡冰鑑清，議刑今去刻爲明。",
            "坐令几閣文書靜，馴致齋居獄訟平。",
            "疏闊漢朝新禁網，風流廷尉舊家聲。",
            "哀窮悼屈心如砥，應笑張湯有重輕。"
        ],
        "title": "代秦幹上刑部張尚書  其一",
        "id": "7c80485c-04b1-47bb-bc8e-dc07de805ab2"
    },
    {
        "author": "楊冠卿",
        "paragraphs": [
            "平生報國劍鋩寒，萬里漂流困一簞。",
            "貧劇方思毛義檄，歸來却戴楚囚冠。",
            "解驂舊事無人繼，慟哭窮塗祗自嘆。",
            "倚伏循環知有待，春回寒谷在毫端。"
        ],
        "title": "代秦幹上刑部張尚書  其二",
        "id": "6e46debf-5968-452a-9cff-545d4079b037"
    },
    {
        "author": "楊冠卿",
        "paragraphs": [
            "湖海三十載，窮觀未見書。",
            "文章恥沿襲，體製薄浮虛。",
            "老去情懷惡，生平習氣除。",
            "交親應笑我，術業廢三餘。"
        ],
        "title": "繼朱叔謙所寄韻",
        "id": "c59f4599-64ae-4669-b4c0-a06fcb8c9b41"
    },
    {
        "author": "楊冠卿",
        "paragraphs": [
            "急槳衝煙去，奚奴喚不譍。",
            "清吟繼囊錦，妙句琢壺冰。",
            "天遠暮雲碧，江寒秋練澄。",
            "懷人心欲折，愁坐對青燈。"
        ],
        "title": "王鷗盟別去久之有詩繼韻",
        "id": "cf866eb3-6d7c-4b08-8909-674b974385a6"
    },
    {
        "author": "楊冠卿",
        "paragraphs": [
            "松竹隠君子，別來安穩不。",
            "音書遲寄雁，風雨又驚秋。",
            "金井葉黄落，青燈人白頭。",
            "客懷難著語，誰共賦牢愁。"
        ],
        "title": "秋日懷松竹舊友  其一",
        "id": "e9319edc-bc2e-40cf-b6e2-24e81e615ac0"
    },
    {
        "author": "楊冠卿",
        "paragraphs": [
            "烏免不停軌，蒹葭鬢已蒼。",
            "囊空携古錦，賦未奏長楊。",
            "林下松風曲，爐邊栢子香。",
            "朝昏作禪供，榮辱已俱忘。"
        ],
        "title": "秋日懷松竹舊友  其二",
        "id": "657be381-038d-4352-ada0-95a4a1020cc9"
    },
    {
        "author": "楊冠卿",
        "paragraphs": [
            "歸去陶彭澤，重來丁令威。",
            "逢場真戲劇，閲世識危機。",
            "蠻雨沾烏帽，京塵黯素衣。",
            "回頭今自笑，三十六年非。"
        ],
        "title": "倦遊",
        "id": "4b9b97c0-d783-4ff9-a96b-5fa9d9b45d45"
    },
    {
        "author": "楊冠卿",
        "paragraphs": [
            "煙波渺渺白鷗雙，遠樹微紅襯夕陽。",
            "坐久江風起蘋末，馮夷借我一襟凉。"
        ],
        "title": "水亭晚坐",
        "id": "b556f4b3-e92c-4bf5-8e27-1c9ade88c063"
    },
    {
        "author": "楊冠卿",
        "paragraphs": [
            "十年袖裏梅花句，夢遶江南煙雨村。",
            "今日相看更愁絕，天低雲淡月黄昏。"
        ],
        "title": "詩僧常不輕以梅花句得名于時雪後踏月相過論詩終夕退得二絕以謝  其一",
        "id": "cd915f8a-b30f-4402-a89b-25c5477db023"
    },
    {
        "author": "楊冠卿",
        "paragraphs": [
            "荒江落日孤鴻影，遠趁幽人踏月來。",
            "雪屋雲林淡相對，月邊依約有寒梅。"
        ],
        "title": "詩僧常不輕以梅花句得名于時雪後踏月相過論詩終夕退得二絕以謝  其二",
        "id": "6e4c9102-2287-47b3-ab96-5c03f5274622"
    },
    {
        "author": "楊冠卿",
        "paragraphs": [
            "渚雲低壓雲山暮，煙素橫空落日斜。",
            "秋老江鄉稻粱熟，一行征雁下平沙。"
        ],
        "title": "題張安國舍人平沙落雁圖",
        "id": "c2bb396f-e3a7-45e8-8de1-e8abccd7b65d"
    },
    {
        "author": "楊冠卿",
        "paragraphs": [
            "江城一雨春强半，寒色著人芳信遲。",
            "頼有梨花遮病眼，一枝带雨出疎籬。"
        ],
        "title": "九江春半雨中寒甚忽見梨花",
        "id": "87714ceb-4a77-4509-ba80-040100b90080"
    },
    {
        "author": "楊冠卿",
        "paragraphs": [
            "歸來不負白鷗盟，要聽雲山韶濩聲。",
            "鐘鼎軒裳非我事，從教水到自渠成。"
        ],
        "title": "乙未秋賦不遂志歸寓水村",
        "id": "29d624f6-07b9-4dd9-8e8f-6a2eab25a5bb"
    },
    {
        "author": "楊冠卿",
        "paragraphs": [
            "江頭重整舊漁衣，觸起眠沙鷗鷺機。",
            "煙渚蘆花留不住，葉舟還趁夕陽歸。"
        ],
        "title": "自仙潭治歸舟呈王鷗盟  其一",
        "id": "c4aadffd-273e-4ea1-a198-a084ce35965d"
    },
    {
        "author": "楊冠卿",
        "paragraphs": [
            "絕嶂雲煙乍有無，蒼崖茅屋近何如。",
            "西風拍手喚征雁，恐有平安錦字書。"
        ],
        "title": "自仙潭治歸舟呈王鷗盟  其二",
        "id": "dc29ab3b-2306-4190-8ccd-764874e316d0"
    },
    {
        "author": "楊冠卿",
        "paragraphs": [
            "扁舟夜泊蓼花叢，曉掛風帆苕水東。",
            "擬辦蓋頭茅一把，十年湖海浪飄蓬。"
        ],
        "title": "自仙潭治歸舟呈王鷗盟  其三",
        "id": "7f2e42c1-71b5-4a1a-8da5-875326eac4f8"
    },
    {
        "author": "楊冠卿",
        "paragraphs": [
            "江村煙雨暗霏微，正是鷗盟得句時。",
            "雨後屏山展新綠，更煩摹寫送新詩。"
        ],
        "title": "自仙潭治歸舟呈王鷗盟  其四",
        "id": "5d9c464f-286a-4f8d-8332-1a5b392c3c9e"
    },
    {
        "author": "楊冠卿",
        "paragraphs": [
            "老去柴桑晝掩關，悠然得意在南山。",
            "忘言妙處無人解，目送孤鴻天際還。"
        ],
        "title": "次韻王鷗盟秋日郊居即事  其一",
        "id": "a3d29735-8597-4965-a494-b89d2b77f0a8"
    },
    {
        "author": "楊冠卿",
        "paragraphs": [
            "不貪薏苡與明珠，曳屣狂歌信杖扶。",
            "誰道先生貧徹骨，先生清處若冰壺。"
        ],
        "title": "次韻王鷗盟秋日郊居即事  其二",
        "id": "9db25701-37b8-4679-a41d-4e72dc6f5261"
    },
    {
        "author": "楊冠卿",
        "paragraphs": [
            "松菊依然遶舊廬，西風歸興動鱸魚。",
            "歸來有酒輒成醉，旋摘秋園雨後蔬。"
        ],
        "title": "次韻王鷗盟秋日郊居即事  其三",
        "id": "bc6180a8-d615-4a75-b728-fbf4ac4451f5"
    },
    {
        "author": "楊冠卿",
        "paragraphs": [
            "綠帷深護黄金粟，嫵媚似嫌紅粉粧。",
            "年來不作廣寒夢，喜對孤標時踞床。"
        ],
        "title": "次李提舉桂花韻  其一",
        "id": "c0291284-1a16-400c-a056-f487281b5bc5"
    },
    {
        "author": "楊冠卿",
        "paragraphs": [
            "人間初未識奇木，子落蟾宮秋政芳。",
            "託根底事在幽谷，要伴清都山水郎。"
        ],
        "title": "次李提舉桂花韻  其二",
        "id": "444e0c9d-446f-49ff-b4b8-27c186e421d2"
    },
    {
        "author": "楊冠卿",
        "paragraphs": [
            "濛濛煙雨暗空山，驕馬行春翠袖寒。",
            "待得春風捲雲幕，却愁春色又闌珊。"
        ],
        "title": "春雨未霽有載歌姬遊道場山者",
        "id": "62d9b2a9-c3cd-4db6-8fcd-a7d82cd314a5"
    },
    {
        "author": "楊冠卿",
        "paragraphs": [
            "白髮將軍夜枕戈，樓蘭未斬奈愁何。",
            "挑燈看劍怳如洗，那聽蕭蕭易水歌。"
        ],
        "title": "塞上與鄭將夜飲  其一",
        "id": "ea2846c6-f762-4553-b423-94b2cb1828eb"
    },
    {
        "author": "楊冠卿",
        "paragraphs": [
            "幾年京洛暗胡塵，老上龍庭恨未焚。",
            "安得君王倚天劍，提携直上决浮雲。"
        ],
        "title": "塞上與鄭將夜飲  其二",
        "id": "f0a9b7fa-9539-48a6-a14d-133212dbe6cb"
    },
    {
        "author": "楊冠卿",
        "paragraphs": [
            "羊坂路岐險，燕巢生計疎。",
            "萍蓬三尺劍，衣鉢一床書。",
            "葉露泣金井，簷牙掛玉鈎。",
            "魂清了無寐，詩思不禁秋。"
        ],
        "title": "次韻李提舉秋日雜詠",
        "id": "d7e5c2b4-5acc-4361-9e7d-081765a2d05d"
    },
    {
        "author": "楊冠卿",
        "paragraphs": [
            "精忠貫日古來稀，帷幄從容扈六飛。",
            "風虎雲龍方際會，故鄉未許我公歸。"
        ],
        "title": "次歸耕堂稀字韻  其一",
        "id": "01a84009-1716-45e9-a4e0-9e0c7ececf07"
    },
    {
        "author": "楊冠卿",
        "paragraphs": [
            "神京千里雁書稀，關塞傳聞驛騎飛。",
            "報道天驕遁沙漠，衮衣行從翠華歸。"
        ],
        "title": "次歸耕堂稀字韻  其二",
        "id": "56e9d5b6-5f7d-48e1-9553-b6022dac55fb"
    },
    {
        "author": "楊冠卿",
        "paragraphs": [
            "功業汾陽千載稀，龍庭單騎去如飛。",
            "笑談整頓乾坤了，黄鉞金鉦奏凱歸。"
        ],
        "title": "次歸耕堂稀字韻  其三",
        "id": "07148d91-bb5a-44fd-a1a0-138f5e24c823"
    },
    {
        "author": "楊冠卿",
        "paragraphs": [
            "湖山春老杏花稀，柳絮漫空作雪飛。",
            "橫槊賦詩有餘暇，不妨倒載送春歸。"
        ],
        "title": "次歸耕堂稀字韻  其四",
        "id": "ec856f8e-1e81-47de-bb88-581b52686fa9"
    },
    {
        "author": "楊冠卿",
        "paragraphs": [
            "弱水蓬山到者稀，凌空須仗羽輪飛。",
            "羣仙拍手山頭笑，笑我漂零胡不歸。"
        ],
        "title": "又用韻  其一",
        "id": "ef681658-9f88-4529-a19e-8f66f81059f5"
    },
    {
        "author": "楊冠卿",
        "paragraphs": [
            "窮巷無人車轍稀，尋巢燕子故飛飛。",
            "似嫌茅屋太低小，廣厦千間欣有歸。"
        ],
        "title": "又用韻  其二",
        "id": "b333148e-fc46-4a59-9850-531cf06044d1"
    },
    {
        "author": "楊冠卿",
        "paragraphs": [
            "杏壇鏗爾瑟聲稀，劍佩三千羽蓋飛。",
            "獨對春風吟詠處，從今願學舞雩歸。"
        ],
        "title": "又用韻  其三",
        "id": "cee3947f-2746-43f1-92bb-b44c771d62af"
    },
    {
        "author": "楊冠卿",
        "paragraphs": [
            "密勿籌帷今幾春，故山猿鶴尚關情。",
            "中書歷徧令公考，樂道要從莘野耕。"
        ],
        "title": "乙巳春次中隠先生韻  其一",
        "id": "5f4ea1a1-2aa1-40b0-9dda-b1f18a55dc1a"
    },
    {
        "author": "楊冠卿",
        "paragraphs": [
            "種滿人間桃李春，門闌舊物詎忘情。",
            "江湖若也有閑地，著我一犁春雨耕。"
        ],
        "title": "乙巳春次中隠先生韻  其二",
        "id": "ac6d8a40-adff-421b-8929-9803645b2a02"
    },
    {
        "author": "楊冠卿",
        "paragraphs": [
            "疇昔丈人行，典型詩禮家。",
            "剛方排武叔，詞賦敵張華。",
            "造膝陳經濟，凝旒屢嘆嘉。",
            "他年想遺烈，拊髀諒興嗟。"
        ],
        "title": "挽葉南仲",
        "id": "1aa14728-0967-42e8-ab16-09a4cf80dc5a"
    },
    {
        "author": "楊冠卿",
        "paragraphs": [
            "囊錐脫穎久崢嶸，劍氣干霄恨莫平。",
            "江左方思見王導，兒曹誰敢吏淵明。",
            "悲秋欲賦情難極，憂國忘言酒細傾。",
            "高卧東山歲將晚，何如一起爲蒼生。"
        ],
        "title": "次韻王宣幹秋懷",
        "id": "54ab167e-2999-4b07-af76-6693240d493b"
    },
    {
        "author": "楊冠卿",
        "paragraphs": [
            "十載讀書松竹林，壺觴歌詠有知音。",
            "君今別我市朝去，誰伴寒窗擁鼻吟。"
        ],
        "title": "送堵修遠歸湖城  其一",
        "id": "fa2b22d4-b15c-4d11-a9ed-717bb424a60c"
    },
    {
        "author": "楊冠卿",
        "paragraphs": [
            "雲卧江村煙樹林，懸知出岫本無心。",
            "亭臯若也有歸雁，得句不妨頻寄音。"
        ],
        "title": "送堵修遠歸湖城  其二",
        "id": "f1db6740-4172-4d64-8785-44a196f47338"
    },
    {
        "author": "楊冠卿",
        "paragraphs": [
            "平頭四十悞儒冠，獨立西樓憂萬端。",
            "兩鬢飄蕭半華髮，羞將勳業鏡頻看。"
        ],
        "title": "西樓",
        "id": "2f6ce655-3acb-4497-8b29-712248e7e245"
    },
    {
        "author": "楊冠卿",
        "paragraphs": [
            "樓石山前薝蔔花，品題從昔屬詩家。",
            "君看五字齊梁句，句好當令屈宋衙。"
        ],
        "title": "次韻葉無咎梔子花",
        "id": "d293e323-9676-44f1-a97d-5da85e2a01ea"
    },
    {
        "author": "楊冠卿",
        "paragraphs": [
            "百斛龍文鼎可扛，揮毫曾寄碧油幢。",
            "酒兵若有三千騎，肯向詩壇築受降。"
        ],
        "title": "從郭中隠覓酒併呈張君量",
        "id": "324a6b49-3b77-4094-8acc-6dd10a3b898f"
    },
    {
        "author": "楊冠卿",
        "paragraphs": [
            "寂寂寥寥揚子居，雲山相對一床書。",
            "無人載酒問奇字，自把殘編時卷舒。"
        ],
        "title": "又示同志",
        "id": "e0c0fcf6-93f3-4ad3-beb1-8b09fbd62811"
    },
    {
        "author": "楊冠卿",
        "paragraphs": [
            "乾坤萬古幾昏曉，兔走烏飛不暫停。",
            "去日荻花秋索索，歸時芳草又青青。"
        ],
        "title": "歸途用李泉野韻",
        "id": "af4cdc82-fdb8-4590-893e-a8d1391e0535"
    },
    {
        "author": "楊冠卿",
        "paragraphs": [
            "懸弧初度日，鞠育念劬勞。",
            "未了詩書債，見輕兒女曹。",
            "爭知兩蝸角，等是一鴻毛。",
            "所貴盡忠孝，結交英與豪。"
        ],
        "title": "癸丑生朝舟行有感",
        "id": "12bd6e3a-779d-4ca3-a975-4674908fa3d5"
    },
    {
        "author": "楊冠卿",
        "paragraphs": [
            "斷橋流水小舟橫，卧看林梢素月明。",
            "雙鶴不知何事舞，風前時送九臯聲。"
        ],
        "title": "題畫扇",
        "id": "e36043b4-e12e-45a3-a5f1-fff6b0c9007c"
    },
    {
        "author": "楊冠卿",
        "paragraphs": [
            "著作承明近玉堂，云何持節尚爲郎。",
            "運儲巧思蜀諸葛，攬轡澄清漢范滂。",
            "自昔謀猷資啟沃，於今軍國欠平章。",
            "商巖事業公須繼，好趁春風朝未央。"
        ],
        "title": "與金陵傅漕余預鄉薦時傅兄持文衡  其一",
        "id": "1b89aaae-d276-4be7-aab6-09eeeaa1be0e"
    },
    {
        "author": "楊冠卿",
        "paragraphs": [
            "鄉書憶昔獻賢能，姓字曾叨天府登。",
            "闕里摳衣欣附鳳，雲程歛翼愧飛鵬。",
            "流年自信一彈指，末路誰憐三折肱。",
            "若見金昆問消息，爲言霜鬢已鬅鬙。"
        ],
        "title": "與金陵傅漕余預鄉薦時傅兄持文衡  其二",
        "id": "c4d34b26-a6af-40ae-8917-8727ef1e2550"
    },
    {
        "author": "楊冠卿",
        "paragraphs": [
            "河水拍堤清且漣，堤聯南陌與東阡。",
            "浮家泛宅苕溪路，老却春光又一年。"
        ],
        "title": "繼韓尚書春日舟行韻  其一",
        "id": "02ca8c24-7327-4ad0-9736-4a09aa893cb9"
    },
    {
        "author": "楊冠卿",
        "paragraphs": [
            "蜀魄思歸晝夜啼，漆園蝴蝶夢魂飛。",
            "簞瓢陋巷心如水，惟有顔淵殆庶幾。"
        ],
        "title": "繼韓尚書春日舟行韻  其二",
        "id": "500b9f07-a151-4416-8481-75daa24f1cf5"
    },
    {
        "author": "楊冠卿",
        "paragraphs": [
            "五雲樓閣武昌宮，曾挫曹瞞百萬雄。",
            "今古興亡付流水，江山彈壓頼元戎。",
            "折衝尊俎笑談裏，極目關河指顧中。",
            "準擬明年會京洛，爲君沽酒醉春風。"
        ],
        "title": "與鄂州都統張提刑  其一",
        "id": "cb1cd57f-6d8e-493d-ac2f-89a458aa1ac0"
    },
    {
        "author": "楊冠卿",
        "paragraphs": [
            "貔虎雲屯細柳營，旌旗號令轉精明。",
            "人言郤縠詩書帥，自有孫卿仁義兵。",
            "關塞金湯今奠枕，江淮草木舊知名。",
            "家聲凜凜漢人傑，看取籌帷功業成。"
        ],
        "title": "與鄂州都統張提刑  其二",
        "id": "85202155-238f-4525-bf3a-02194f12a411"
    },
    {
        "author": "楊冠卿",
        "paragraphs": [
            "江湖疇昔受恩深，歲晚漂流傷客心。",
            "雨檝風帆倦行役，雪車冰柱少知音。",
            "價高肯羨連城璧，才謭難希諛墓金。",
            "但得扁舟從此去，成虧寧復問昭琴。"
        ],
        "title": "與鄂州都統張提刑  其三",
        "id": "389e74b4-4c22-4013-9908-e01c47256cfe"
    },
    {
        "author": "楊冠卿",
        "paragraphs": [
            "苔封石磴遶層欄，欄外行厨薦玉盤。",
            "座揖湖山詩興遠，氣吞雲海酒杯寬。",
            "籃輿竟日有餘樂，蓮市只今無此歡。",
            "我愧么微難接武，飛牋亦欲寄青翰。"
        ],
        "title": "和京尚書上元日同禁從遊鳳山韻",
        "id": "1dd906a9-12c4-4440-a465-dbf69f8b712e"
    },
    {
        "author": "楊冠卿",
        "paragraphs": [
            "短短桃華宿雨餘，風輕春水縠紋鋪。",
            "柁師苦要貪行色，不肯繫船尋酒酤。"
        ],
        "title": "洪溪口",
        "id": "9e594358-7ece-4ef0-9bfe-ea29ff69bd33"
    },
    {
        "author": "楊冠卿",
        "paragraphs": [
            "遊蜂辛苦事芳菲，嚼蕊偷香釀蜜脾。",
            "還被東風巧收拾，又隨春色上南枝。"
        ],
        "title": "蠟梅四絕  其一",
        "id": "4575597f-cbd5-4767-8e51-7ae4b1c6eff6"
    },
    {
        "author": "楊冠卿",
        "paragraphs": [
            "枝上編鍾萬顆垂，凌寒傲視雪霜姿。",
            "從今疎影暗香句，不數西湖處士詩。"
        ],
        "tags": [
            "西湖"
        ],
        "title": "蠟梅四絕  其二",
        "id": "1596a1ef-ffd3-4b34-9fda-bc52bb002a3a"
    },
    {
        "author": "楊冠卿",
        "paragraphs": [
            "塗黄不學漢宮粧，一點檀心萬斛香。",
            "嚼蠟我今忘世味，羞將花譜細平章。"
        ],
        "title": "蠟梅四絕  其三",
        "id": "afb46dde-e343-477a-8edb-29ce29ca884b"
    },
    {
        "author": "楊冠卿",
        "paragraphs": [
            "阿嬌厭貯黄金屋，洗盡鉛華兒女粧。",
            "香魂寒夜伴幽獨，青燈相對吟胡床。"
        ],
        "title": "蠟梅四絕  其四",
        "id": "ac8eb043-df01-4d26-9ecb-ac6a42716059"
    },
    {
        "author": "楊冠卿",
        "paragraphs": [
            "冉冉山雲薄暮時，壺觴歌詠欲忘歸。",
            "一盃且爲梅花醉，莫待梅花作雪飛。"
        ],
        "tags": [
            "西湖"
        ],
        "title": "同韓吳二寺丞飲西湖梅花下酒酣繼韓韻",
        "id": "4b95f974-a954-4782-aaf2-b423525db358"
    },
    {
        "author": "楊冠卿",
        "paragraphs": [
            "野寺雲山迥，人家煙火稀。",
            "水腥漁市近，帆落晚風微。",
            "拂樹昏鴉去，迎船白鳥飛。",
            "吾生樂江海，猶恐與心違。"
        ],
        "title": "港口",
        "id": "d645c5b6-3ee3-4505-8245-c131e302d849"
    },
    {
        "author": "楊冠卿",
        "paragraphs": [
            "幽棲地僻經過少，花徑不曾緣客掃。",
            "積雪飛霜此夜寒，不知明月爲誰好。",
            "公來肯訪浣花老，但話宿昔傷懷抱。",
            "忽憶兩京梅發時，巡簷索共梅花笑。"
        ],
        "title": "古梅",
        "id": "c3341960-98e4-41a8-900f-3c8886bb00b0"
    },
    {
        "author": "楊冠卿",
        "paragraphs": [
            "美人娟娟隔秋水，寂寞江天雲霧裏。",
            "中間消息兩茫然，咫尺應須論萬里。",
            "多病馬卿無日起，青眼高歌望吾子。",
            "安得送我置汝傍，攬環結佩相終始。"
        ],
        "title": "美人隔秋水",
        "id": "17575b43-3474-4eca-8caf-340684b83104"
    },
    {
        "author": "楊冠卿",
        "paragraphs": [
            "宴宇新成苦未嘉，忽膺朝委易軍牙。",
            "張侯暫喜留歡客，開檻憑誰種好花。",
            "北沼不難平釣岸，西峰猶欠入窗紗。",
            "後賢政敏多餘暇，高會何妨月影斜。"
        ],
        "title": "麻姑之東涉千堆壠至射亭宿黄氏新館",
        "id": "553f346c-6be6-4d22-93c8-bc1157cde462"
    },
    {
        "author": "楊冠卿",
        "paragraphs": [
            "元戎小隊出郊坰，落絮遊絲亦有情。",
            "縱酒欲謀良夜醉，繫帆何惜片時程。"
        ],
        "title": "同張帥出郊客有欲別去者作詩留之",
        "id": "04b03616-688b-407b-ae8a-1fd952a7c039"
    },
    {
        "author": "楊冠卿",
        "paragraphs": [
            "荆揚春冬異風土，江北江南春冬花。",
            "跨馬出郊時極目，應須美酒送生涯。"
        ],
        "title": "春江極目",
        "id": "c3b51b63-97cd-4005-bf77-db3c9e956d93"
    },
    {
        "author": "常不輕",
        "paragraphs": [
            "郭相謀深古來少，詞翰升堂爲君掃。",
            "憶君誦詩神凜然，相逢苦覺人情好。",
            "歌詞自作風格老，百壺且試開懷抱。",
            "皂蓋能忘折野梅，浣花溪裏花饒笑。"
        ],
        "title": "次楊夢錫雪後古梅正芳韵兼呈李史君",
        "id": "c91e8058-2b9c-494f-8687-f4e9ca7140ec"
    },
    {
        "author": "胡泳",
        "paragraphs": [
            "閣下大書三姓字，海南惟見兩翁還。"
        ],
        "title": "句",
        "id": "a6ac40b6-0e9c-47bf-9695-19d780c2223e"
    },
    {
        "author": "王卿月",
        "paragraphs": [
            "目斷長淮渺莽中，孤城突兀倚層空。",
            "寒砧幾許遞秋信，漁笛一聲橫晚風。",
            "龍吐晴雲嵐氣白，鴉翻落日水天紅。",
            "扁舟今夜宿何許，赤壁斷磯蘆葦叢。"
        ],
        "title": "長淮晚望",
        "id": "f9d27c60-04c4-4d24-bcb6-ca112ae749f4"
    },
    {
        "author": "趙燁",
        "paragraphs": [
            "道統誰傳授，源流易失真。",
            "滔滔皆四海，亹亹獨斯人。",
            "業履羣經粹，詞華一世新。",
            "可嗟天不憗，難贖百年身。"
        ],
        "title": "挽呂東萊  其一",
        "id": "8de7913a-2418-47e0-a5f0-e8048ffc020a"
    },
    {
        "author": "趙燁",
        "paragraphs": [
            "近接南軒訃，公今事亦休。",
            "彫零數耆舊，牢落一山丘。",
            "吾道將窮矣，蒼天可問不。",
            "雙溪樓下水，應共哭聲流。"
        ],
        "title": "挽呂東萊  其二",
        "id": "6571264f-1463-4744-a159-f09ace24be0b"
    },
    {
        "author": "劉玶",
        "paragraphs": [
            "攀條嚼蕊繞千回，日暮碧雲驚四合。"
        ],
        "title": "句",
        "id": "c8d2a871-b2f3-4ab3-80b9-17d0f973a151"
    },
    {
        "author": "馬登",
        "paragraphs": [
            "載記編爲令，今朝是暮春。",
            "燕飛高雁塞，魚躍過龍門。",
            "雨大添泥濘，風清減浪痕。",
            "鳥啼花濕濕，江日未騰輪。"
        ],
        "title": "今日",
        "id": "f50e5f78-3112-43fb-a2cf-28c1a3179c78"
    },
    {
        "author": "京鏜",
        "paragraphs": [
            "鼎湖龍馭去無蹤，三遣行人意則同。",
            "凶禮强更爲吉禮，夷風終未變華風。",
            "設令耳與笙鏞末，只願身糜鼎鑊中。",
            "已辦淹留期得請，不辭築館汴江東。"
        ],
        "title": "留金館作",
        "id": "96ecf7c1-fdcb-46e4-bd7c-a23246363461"
    },
    {
        "author": "京鏜",
        "paragraphs": [
            "疑塚多留七十餘，謀身自謂永無虞。",
            "不知三馬同槽夢，曾爲兒童遠慮無。"
        ],
        "title": "漳河疑塚",
        "id": "d01dfdaf-acd5-4873-86aa-ed86f0ba3e1f"
    },
    {
        "author": "京鏜",
        "paragraphs": [
            "八千里隔東西境，十二時分晝夜泉。"
        ],
        "title": "句  其一",
        "id": "5a302b83-615e-45f8-95c7-b511b96c1cd4"
    },
    {
        "author": "京鏜",
        "paragraphs": [
            "湖邊春色十分深。"
        ],
        "title": "句  其二",
        "id": "b5f961e0-02ef-437d-ae1b-d84c614d5dec"
    },
    {
        "author": "釋達觀",
        "paragraphs": [
            "三十八歲，懵然無知。",
            "及其有知，何異無知。",
            "滔滔汴水，隠隠隋堤。",
            "師其歸矣，箭浪東馳。"
        ],
        "title": "爲李端愿居士說偈",
        "id": "2a9db492-b8f2-4f85-a4bd-51a9c1baa331"
    },
    {
        "author": "釋達觀",
        "paragraphs": [
            "長安深夜雪漫漫，欲覓心安轉不安。",
            "縱使言前開活眼，那知已被老胡謾。"
        ],
        "title": "頌古五首  其一",
        "id": "c60c2bbf-38a1-44ee-a866-c10702744103"
    },
    {
        "author": "釋達觀",
        "paragraphs": [
            "慣弄瑶琴與琵琶，清音歷歷徧天涯。",
            "堪嗟不入聾人耳，空使西山月又斜。"
        ],
        "title": "頌古五首  其二",
        "id": "6243e630-d01a-43a9-b27f-56ab60676a3f"
    },
    {
        "author": "釋達觀",
        "paragraphs": [
            "鶴立松梢月，魚行水底天。",
            "風光都占斷，不費一文錢。"
        ],
        "title": "頌古五首  其三",
        "id": "77c447da-da9d-4ff6-8259-24c4f7b258b6"
    },
    {
        "author": "釋達觀",
        "paragraphs": [
            "良玉不雕，美言不文。",
            "烟村三月裏，別是一家春。"
        ],
        "title": "頌古五首  其四",
        "id": "e0777d73-413f-4617-82f2-8988121b1e94"
    },
    {
        "author": "釋達觀",
        "paragraphs": [
            "村飲夜歸來，健倒三四五。",
            "摩挲青莓苔，莫瞋驚著汝。"
        ],
        "title": "頌古五首  其五",
        "id": "b2b9a785-5122-4048-a51e-b0fa1fb01e03"
    },
    {
        "author": "黄度",
        "paragraphs": [
            "梅岡丘壟已難尋，堪恨吳兒太忍心。",
            "聞道土山標擘處，原頭叢薄不成陰。"
        ],
        "title": "梅嶺岡",
        "id": "5f96627e-e42e-4e1d-8761-99047d0bd0e6"
    },
    {
        "author": "黄度",
        "paragraphs": [
            "玄武湖中春草生，依稀想見竹籬城。",
            "後來萬堞如雲起，方恨圖王事不成。"
        ],
        "title": "玄武湖  其一",
        "id": "40189c8f-5046-4242-a809-4079f8f1396b"
    },
    {
        "author": "黄度",
        "paragraphs": [
            "萬騎連山噪虎熊，千艘激浪泣魚龍。",
            "變遷陵谷有如此，應笑銅駝無定蹤。"
        ],
        "title": "玄武湖  其二",
        "id": "67df9799-dead-4231-8c7a-d64a8ee9f5b8"
    },
    {
        "author": "黄度",
        "paragraphs": [
            "果然當國擅功名，著屐閑來上冶城。",
            "久欲乘風還海道，江山佳處尚關情。"
        ],
        "title": "冶城樓  其一",
        "id": "9c289fce-50f7-4238-8dad-264ace24033c"
    },
    {
        "author": "黄度",
        "paragraphs": [
            "春秋將絕書劉子，漢史雖終述武侯。",
            "舊國不知遺烈在，我來偶作冶城樓。"
        ],
        "title": "冶城樓  其二",
        "id": "1475c6ef-061a-4329-bb9b-b6ed331c671d"
    },
    {
        "author": "黄度",
        "paragraphs": [
            "江家舊宅枕溪頭，誰向溪灣著小樓。",
            "無奈當年亡國恨，潮生潮落幾時休。"
        ],
        "title": "青溪閣",
        "id": "cfef2394-c1fd-4a0e-9dae-2beb88dba5a1"
    },
    {
        "author": "黄度",
        "paragraphs": [
            "白鷺亭前白鷺飛，定知公子未忘機。",
            "我來猶識難馴意，江際翩翩趁落暉。"
        ],
        "title": "白鷺亭",
        "id": "c654c406-f85d-4014-98c7-d7827aeb6491"
    },
    {
        "author": "黄度",
        "paragraphs": [
            "江淮表裏拱神州，底事干戈不肯休。",
            "試上鳳凰臺上望，定山盡處是瓜洲。"
        ],
        "title": "鳳凰臺",
        "id": "c7cb8a4d-6b4a-48eb-ad6e-4757bb880093"
    },
    {
        "author": "黄度",
        "paragraphs": [
            "意得壺觴外，心清杖屨間。",
            "簿書休吏早，花鳥向人閑。"
        ],
        "title": "隆蔭堂",
        "id": "d3a053f8-1aec-4930-a73a-b59d1394c85e"
    },
    {
        "author": "章天與",
        "paragraphs": [
            "和平德化醴泉通，千古濠梁武舊蹤。",
            "光閃雪花微動月，影浮璚夜凈涵空。",
            "迢迢脈路流無盡，混混源泉出不窮。",
            "滿引一瓢更清徹，萬年仁壽祝重瞳。"
        ],
        "title": "醴泉",
        "id": "00f65e15-6e46-439e-ad9f-ef19b1aad1c2"
    },
    {
        "author": "鄧遠舉",
        "paragraphs": [
            "翠雲卧石千巖冷，黄葉呼風萬里秋。"
        ],
        "title": "句",
        "id": "36063563-b49c-4dd7-92b4-f038a9e537c7"
    },
    {
        "author": "吳端",
        "paragraphs": [
            "莫笑山莊小，偏於隠者宜。",
            "門當八字路，園葺五經籬。",
            "地暖花開早，天寒酒熟遲。",
            "不須雞報曉，已得數聯詩。"
        ],
        "title": "山居漫興",
        "id": "0d0b8351-f56b-4a04-bab2-20fd392f6a77"
    },
    {
        "author": "吳端",
        "paragraphs": [
            "草堂長寂寂，無事且徘徊。",
            "幽鳥啼清嶂，閒雲覆綠苔。",
            "古琴邀月聽，新酒對花開。",
            "俗駕何爲者，移文招不來。"
        ],
        "title": "草堂",
        "id": "65041157-e7d7-40c8-be06-ca8de52f06f9"
    },
    {
        "author": "吳端",
        "paragraphs": [
            "柳陰滿地水平池，門掩青春刻漏遲。",
            "蝶夢任渠分爾汝，蛙聲誰復計公私。",
            "劉伶混世酒一石，梁叔逃名歌五噫。",
            "午睡覺來風動竹，自收隔夜著殘棋。"
        ],
        "title": "春懷",
        "id": "58e2e4a8-ed4e-4dfc-885b-7a7784d7e604"
    },
    {
        "author": "吳端",
        "paragraphs": [
            "雲峰疊疊路斜斜，隔洞炊烟三兩家。",
            "何處有香來不斷，嫩風微雨落松花。"
        ],
        "title": "春日山行",
        "id": "2761dd86-874a-4eac-8318-309a6f9085d9"
    },
    {
        "author": "釋了悟",
        "paragraphs": [
            "今朝七月半，叢林解制忙。",
            "當頭老水牯，筋骨不堪當。",
            "大家團欒禮三拜，栴檀薝蔔一般香。"
        ],
        "title": "偈頌五首  其一",
        "id": "95d5c51e-93dc-4164-9a2a-12a8cbf8ff21"
    },
    {
        "author": "釋了悟",
        "paragraphs": [
            "今朝開爐向火，諸方說禪浩浩。",
            "靈山一字也無，普請大家證據。"
        ],
        "title": "偈頌五首  其二",
        "id": "b1bb2513-24d5-4266-9d1f-c392c949f050"
    },
    {
        "author": "釋了悟",
        "paragraphs": [
            "一即三，三即一，碧眼胡僧數不出。",
            "少林面壁九年，大似抱贓叫屈。",
            "屈屈，黄檗樹頭，討甚木蜜。"
        ],
        "title": "偈頌五首  其三",
        "id": "495ca9d3-69cd-4178-9517-0683fcc8d649"
    },
    {
        "author": "釋了悟",
        "paragraphs": [
            "倒嶽傾湫與麽來，小根魔子謾疑猜。",
            "神駒一躍三千界，空說門前下馬臺。"
        ],
        "title": "偈頌五首  其四",
        "id": "012179d6-e340-483f-b48c-152ba05f88ad"
    },
    {
        "author": "釋了悟",
        "paragraphs": [
            "昨日栽茄子，今日種冬瓜。",
            "一聲河滿子，和月落誰家。"
        ],
        "title": "偈頌五首  其五",
        "id": "0d0fe6d7-c7ca-44fa-b3e4-7ad558db6285"
    },
    {
        "author": "釋了悟",
        "paragraphs": [
            "清曠情懷世莫羈，放心異類樂斯時。",
            "千山萬水無窮意，只許灘頭白鷺知。"
        ],
        "title": "讀政黄牛",
        "id": "f812d5a6-9fcc-4597-9df3-08e284b07501"
    },
    {
        "author": "釋了悟",
        "paragraphs": [
            "試問鐘聲披七條，輕輕擊著無明發。",
            "買來餬餠是饅頭，苦哉觀世音菩薩。"
        ],
        "title": "頌古",
        "id": "f13efdea-8751-4e3d-a6ca-36ba906a4a5a"
    },
    {
        "author": "釋道生",
        "paragraphs": [
            "佛法二字，人人知有。",
            "狼毒砒霜，那容下口。",
            "直饒透出威音前，也是癡狂外邊走。"
        ],
        "title": "偈頌二十二首  其一",
        "id": "d1dbecf3-0339-4fb8-897e-ff9eae811de9"
    },
    {
        "author": "釋道生",
        "paragraphs": [
            "今朝八月十五，天色半陰半雨。",
            "幾多門外遊人，不覩月圓當戶。",
            "也好笑，又堪嗟。",
            "爭似西湖寺裏一隊古佛，參退歸堂喫茶。"
        ],
        "tags": [
            "西湖"
        ],
        "title": "偈頌二十二首  其二",
        "id": "efaee763-0d84-4bfb-b614-af9ca7df20ed"
    },
    {
        "author": "釋道生",
        "paragraphs": [
            "飛金烏，走玉兔，閏月十日又過去。",
            "無位真人不可尋，一夜霜風打門戶。"
        ],
        "title": "偈頌二十二首  其三",
        "id": "07dc0774-1380-4c6e-a0b4-77c75b897c1c"
    },
    {
        "author": "釋道生",
        "paragraphs": [
            "一九與二九，相逢不出手。",
            "巍巍不動尊，脚不離地走。"
        ],
        "title": "偈頌二十二首  其四",
        "id": "f9a0cdf3-6b56-4e60-800a-7bf1dbf79b9b"
    },
    {
        "author": "釋道生",
        "paragraphs": [
            "披毛带角入廛來，跳出馿胎墮馬胎。",
            "佛手明明遮不得，從教平地起風雷。"
        ],
        "title": "偈頌二十二首  其五",
        "id": "59658b9b-24bf-40b4-8e57-87cd646dca17"
    },
    {
        "author": "釋道生",
        "paragraphs": [
            "古帆高挂入曹源，雷動風行海嶽昏。",
            "三十二峰親坐斷，一毛頭上定乾坤。"
        ],
        "title": "偈頌二十二首  其六",
        "id": "8de11e1a-e6e3-4427-aa05-21dea78d6441"
    },
    {
        "author": "釋道生",
        "paragraphs": [
            "始見臘月初，立春又四日。",
            "白日走波波，肚裏黑似漆。",
            "擂鼓上堂來，一字說不出。"
        ],
        "title": "偈頌二十二首  其七",
        "id": "f6768d52-5c0d-4306-8362-7caa11ac10cd"
    },
    {
        "author": "釋道生",
        "paragraphs": [
            "三月既望，惠風和暢。",
            "龜峰擂鼓陞堂，雲集五湖龍象。",
            "人人鼻孔遼天，好箇西來榜樣。"
        ],
        "title": "偈頌二十二首  其八",
        "id": "70d92520-10c5-4bcd-9abf-82496eab71ed"
    },
    {
        "author": "釋道生",
        "paragraphs": [
            "時節循環四月一，大道何曾有得失。",
            "夜來針眼魚兒，吞却新昌石佛。",
            "阿呵呵，識不識，明眼衲僧跳不出。"
        ],
        "title": "偈頌二十二首  其九",
        "id": "d8b0be9e-c274-49ef-a8ce-8adf8f4fd6b6"
    },
    {
        "author": "釋道生",
        "paragraphs": [
            "阿剌剌，快雨快晴天漸熱，看取而今甚時節。",
            "了即萬法本來空，未了吾今爲君決。"
        ],
        "title": "偈頌二十二首  其一○",
        "id": "6356ecf1-4712-4d92-9905-3690dc347292"
    },
    {
        "author": "釋道生",
        "paragraphs": [
            "聽著則聾，覷著則瞎。",
            "靠倒達磨老臊胡，打殺臨濟白拈賊。"
        ],
        "title": "偈頌二十二首  其一一",
        "id": "30e0926c-eaf5-4c68-ab61-1a7503eca242"
    },
    {
        "author": "釋道生",
        "paragraphs": [
            "衲僧門下，三月一結。",
            "把斷要津，聖凡路絕。",
            "一夜簷頭雨滴聲，剛把真機俱漏泄，切忌守著繫馿橛。"
        ],
        "title": "偈頌二十二首  其一二",
        "id": "a96fc6df-08d2-45c6-a7b1-225c78ccf027"
    },
    {
        "author": "釋道生",
        "paragraphs": [
            "龜峰一訣，千聖罔測。",
            "硬似泥團，爛如生鐵。",
            "是何之訣，有口無舌。"
        ],
        "title": "偈頌二十二首  其一三",
        "id": "851f224e-6565-4be3-9b0e-078650ed15c0"
    },
    {
        "author": "釋道生",
        "paragraphs": [
            "南邊是黑雲，今日應有雨。",
            "宜麻宜豆，宜禾宜黍。",
            "雖然歲稔年豐，粒粒幾多辛苦。",
            "爲報參玄人，要須知落處。"
        ],
        "title": "偈頌二十二首  其一四",
        "id": "1cf96799-ce12-4e68-8873-1d2b50010c54"
    },
    {
        "author": "釋道生",
        "paragraphs": [
            "浮雲散盡月當空，兔子懷胎産大蟲。",
            "跳出風前弄牙爪，至今撼動廣寒宮。"
        ],
        "title": "偈頌二十二首  其一五",
        "id": "91cb324a-acc4-44cc-b56d-2612bf0f4038"
    },
    {
        "author": "釋道生",
        "paragraphs": [
            "兩曜劈箭急，一年彈指間。",
            "始見大暑小暑，又是小寒大寒。",
            "通身寒暑無回互，笑倒當年老洞山。"
        ],
        "title": "偈頌二十二首  其一六",
        "id": "9cbdf3cc-b95e-4167-9545-6d9523175d82"
    },
    {
        "author": "釋道生",
        "paragraphs": [
            "雨雪落紛紛，簷頭水滴滴。",
            "良哉觀世音，草裏跳不出。",
            "跳不出，也大屈，水裏烏龜鑽鐵壁。"
        ],
        "title": "偈頌二十二首  其一七",
        "id": "6fc1dbba-174b-4478-b1ae-87ec2752755b"
    },
    {
        "author": "釋道生",
        "paragraphs": [
            "月生一，拶倒銀山并鐵壁。",
            "月生二，土宿騎牛穿閙市。",
            "月生三，屋頭幽鳥語喃喃。",
            "不是葛藤露布，亦非入理深談。"
        ],
        "title": "偈頌二十二首  其一八",
        "id": "24b61c93-ea6e-4d85-b1be-6dc1f44f29bc"
    },
    {
        "author": "釋道生",
        "paragraphs": [
            "平旦清晨三月朝，南山蒼翠插雲霄。",
            "不須更覓西來意，窗外數聲婆餠焦。"
        ],
        "title": "偈頌二十二首  其一九",
        "id": "d9073dbe-c3fa-4f77-ad57-349918358d97"
    },
    {
        "author": "釋道生",
        "paragraphs": [
            "我佛生辰四月八，地涌金蓮隨步發。",
            "天上天下獨稱尊，微妙真機俱漏泄。",
            "雪山成道度衆生，四十九年無剩說。",
            "滔滔苦海架舟航，杳杳昏衢懸日月。",
            "文仲宣義濟陽公，曾向靈山蒙起莂。",
            "示現人間長者身，日用機輪活鱍鱍。",
            "一壽二富三康寧，總是前生修種得。",
            "今生福上更增修，果報來生愈超越。",
            "六門晝夜放毫光，萬罪紅爐飛片雪。",
            "安然端坐白牛車，金鎖玄關盡透脫。",
            "殊勝功德利無邊，宜爾子孫皆顯達。",
            "自知作佛更無疑，何必當來問彌勒。",
            "龜峰末後爲全提，鐵卵生兒樹上飛。"
        ],
        "title": "偈頌二十二首  其二○",
        "id": "a3077450-6d7e-47ad-9249-c41485644f98"
    },
    {
        "author": "釋道生",
        "paragraphs": [
            "明星覷著眼睛枯，絕後何曾得再蘇。",
            "堪笑堪悲緣底事，一年一度被茶糊。"
        ],
        "title": "偈頌二十二首  其二一",
        "id": "d6e47da8-223c-4051-a59e-0dd2e2bc96cf"
    },
    {
        "author": "釋道生",
        "paragraphs": [
            "弋陽溪上諸檀越，勇猛精進難比況。",
            "年年歲歲入山來，總是如來親眷屬。",
            "如來法身等虛空，隨彼願心而顯發。",
            "譬如月輪出霄漢，照耀一切衆生前。",
            "衆生性水無有邊，我此一月能普現。",
            "水靜而清現全體，月非取水而遽來。",
            "水動而濁無定光，月非捨水而遽去。",
            "水有清濁有動靜，月無取捨無去來。",
            "於無取捨去來中，不見清濁動靜相。",
            "既無清濁動靜相，一一含攝無有餘。",
            "我心佛心衆生心，心佛衆生本平等。",
            "佛子當作如是觀，即獲世間諸利益。"
        ],
        "title": "偈頌二十二首  其二二",
        "id": "597ee269-a66d-4fc9-b609-9fe956d51c54"
    },
    {
        "author": "釋道生",
        "paragraphs": [
            "年盡不燒錢，鼠穴被蛇穿。",
            "直饒玄會得，對面隔西天。"
        ],
        "title": "偈頌二十二首  其二三",
        "id": "11d3c1a7-f061-4fc0-b2cf-89eefe375546"
    },
    {
        "author": "釋道生",
        "paragraphs": [
            "狼毒肝腸，生鐵面具。",
            "滿口鄉談，唱喏破句。",
            "滅臨濟正宗，起東山門戶。",
            "恁麽出世爲人，未免秤鎚蘸醋。"
        ],
        "title": "讚密庵禪師",
        "id": "e4f3b879-9c67-4df0-8d4a-fc443edd8d0b"
    },
    {
        "author": "釋道生",
        "paragraphs": [
            "蘇內翰木三五筆，李夫人竹一二竿。",
            "會得楞伽印心法，不應來作畫圖看。"
        ],
        "tags": [
            "庐山"
        ],
        "title": "題廬山楞伽院",
        "id": "ff8a2591-83d3-4fd9-8769-72bdf23fb543"
    },
    {
        "author": "釋道生",
        "paragraphs": [
            "水聲山色裏，猿嘯月明天。",
            "喚作圓通境，更參三十年。"
        ],
        "tags": [
            "庐山"
        ],
        "title": "題廬山圓通",
        "id": "4e540022-5158-4128-b7cb-125ec48bfd56"
    },
    {
        "author": "釋道生",
        "paragraphs": [
            "舟船來往此登臨，酹酒燒錢慮轉深。",
            "大抵人心自巇嶮，心空山嶽自平沈。"
        ],
        "title": "題烈山",
        "id": "2a49fe96-892a-4cc8-8eab-601a90d20085"
    },
    {
        "author": "釋道生",
        "paragraphs": [
            "舍利無端應念來，浮圖平地擁崔嵬。",
            "當年不假金鎚力，爭得光明耀九垓。"
        ],
        "title": "題長干塔",
        "id": "40630a30-e5b4-4e89-9819-dc61cbb929a7"
    },
    {
        "author": "釋道生",
        "paragraphs": [
            "三毬輥動錯流傳，大用何曾得現前。",
            "千五百僧無頓放，累人走得脚皮穿。"
        ],
        "title": "送雪峰化主",
        "id": "e6fac5c9-0883-4749-8e3d-4d08ef6231ca"
    },
    {
        "author": "釋道生",
        "paragraphs": [
            "聞聲悟道鳥投籠，祇麽無聞道未充。",
            "和劍拂開慳悋穴，全身輥入是非叢。",
            "脚頭脚尾無虛弁，山北山南有路通。",
            "一笑歸來能事畢，真金百鍊見全功。"
        ],
        "title": "送聞兄持鉢",
        "id": "e4fd6171-413c-4bc8-99bc-ffea9ce02503"
    },
    {
        "author": "釋道生",
        "paragraphs": [
            "西淛江邊話別時，斷頭船子疾如飛。",
            "白拈手裏分贓去，臨濟休誇小廝兒。"
        ],
        "title": "送觀禪客",
        "id": "3c8277c6-b3b1-4718-a067-a3ea9999f7b8"
    },
    {
        "author": "釋道生",
        "paragraphs": [
            "萬古瀾溪上，無風浪拍空。",
            "路窮橋斷處，看子展神通。"
        ],
        "title": "送道者幹瀾溪橋",
        "id": "739b4e30-0936-41b2-bc84-8ba30e887e98"
    },
    {
        "author": "釋道生",
        "paragraphs": [
            "衲僧自有通人愛，笑捏空拳開接待。",
            "十字縱橫古路頭，做成活計潑天大。",
            "阿呵呵，也奇怪，是聖是凡俱捉敗。",
            "接取一箇半箇來，要與叢林作殃害。"
        ],
        "title": "贈不欺信公監總餘杭建接待",
        "id": "f7d68103-b0dc-453f-8290-9eb947af09f4"
    },
    {
        "author": "釋允韶",
        "paragraphs": [
            "一五二五，機輪無阻。",
            "南山起雲，北山下雨。",
            "有人却道錦上添花，有人又道泥中洗土。",
            "有人又道離此二途，便見丹霄獨步。",
            "若總如斯論量，山僧未敢相許。"
        ],
        "title": "偈七首  其一",
        "id": "03fcbe9d-5e06-4d2f-9a6c-f9a4ce2ec81b"
    },
    {
        "author": "釋允韶",
        "paragraphs": [
            "老漢當年臘月八，三更夜半顛狂發。",
            "剛把長釘釘眼睛，直至而今未能拔。"
        ],
        "title": "偈七首  其二",
        "id": "423216ac-5f6c-4723-b993-165831112614"
    },
    {
        "author": "釋允韶",
        "paragraphs": [
            "月月初一十五，處處槌鍾打鼓。",
            "若不毀謗禪道，便是呵駡佛祖。",
            "盡道慈悲接人，畢竟無過於此。",
            "承天鼻孔笑伊，直是未敢相許。",
            "坐人舌頭即不無，爭教無舌人解語。"
        ],
        "title": "偈七首  其三",
        "id": "1622eb0f-36aa-48fb-b557-d114899239f2"
    },
    {
        "author": "釋允韶",
        "paragraphs": [
            "秋光清淺時，白鷺和烟島。",
            "良哉觀世音，全身入荒草。"
        ],
        "title": "偈七首  其四",
        "id": "72f35ca9-cd75-4352-853d-02c676abc7c2"
    },
    {
        "author": "釋允韶",
        "paragraphs": [
            "寶劍未出匣，神光射斗牛。",
            "千兵雖易得，一將實難求。"
        ],
        "title": "偈七首  其五",
        "id": "46c7a5c6-d016-4557-aaab-27a4c8db3e7d"
    },
    {
        "author": "釋允韶",
        "paragraphs": [
            "八月秋，何處熱。",
            "風入松，聲瑟瑟。",
            "落霞孤鶩齊飛，秋水長天一色。",
            "不是對景對機，不是應時應節。",
            "下座巡堂去，喫茶珍重歇。"
        ],
        "title": "偈七首  其六",
        "id": "d46fd455-1064-41c7-946c-2ab90c9f14fc"
    },
    {
        "author": "釋允韶",
        "paragraphs": [
            "籬畔黄花含曉露，庭前丹桂噴秋香。",
            "明明此物非他物，脫體承當不廝當。"
        ],
        "title": "偈七首  其七",
        "id": "cfe8e6fd-2da3-4c45-a165-525a5315491b"
    },
    {
        "author": "呂元錫",
        "paragraphs": [
            "龍穴潛幽通海潮，璇宮突兀插雲霄。",
            "三千世界諸天近，百二山河故國遥。",
            "寥落偏城連谷口，荒涼古寺倚山腰。",
            "溪南可款門脩竹，何况丁寧已見招。"
        ],
        "title": "南山留題",
        "id": "d5e1fcdf-783c-4489-b24e-f89f63b37fec"
    },
    {
        "author": "趙善括",
        "paragraphs": [
            "少年麋鹿姿，待價非結綠。",
            "東湖嗜紅芰，西山茹黄獨。",
            "雖無負郭田，僅有環堵屋。",
            "稍知親簡編，豈意分符竹。",
            "不作梁甫吟，徒歌采薇曲。",
            "軒冕本無心，泉石慕幽躅。",
            "疏才偶計偕，微名玷宦牘。",
            "擾客書掣肘，蹈險車脫軸。",
            "爲米一折腰，獻玉三刖足。",
            "人情冰復炭，世路岸爲谷。",
            "奔走三十年，塵埃幾千斛。",
            "歸訪舊園林，要識真面目。",
            "敝廬他人居，故友半鬼錄。",
            "誅茅傾客囊，千日笑神速。",
            "堂成屢留醉，夜闌更秉燭。",
            "冬霜孤松秀，春霖萬花霂。",
            "薰風自生凉，秋雲不待族。",
            "魚鳥樂欣欣，柴荆紛樕樕。",
            "曳杖時往還，拊缶誰拘束。",
            "敲門聞剝啄，開緘佩謙牧。",
            "初讀少陵詩，再對淵明菊。",
            "試聽句擲金，坐想人如玉。",
            "搜腸嗣高吟，深愧窘邊幅。"
        ],
        "title": "和邦承所贈中隠古風",
        "id": "e7fc61c4-d4ef-4503-bbe7-82b56d3ce3fe"
    },
    {
        "author": "趙善括",
        "paragraphs": [
            "平生抱迂疏，舉世無兩箇。",
            "每爲饑所驅，奔走不可奈。",
            "嘗聞伯夷風，粗爾立頑懦。",
            "初試巖邑宰，再作侯藩佐。",
            "一麾來江湖，不容暖席坐。",
            "流行遇坎止，留落寓江左。",
            "軻毀遭臧倉，孔厄類陽貨。",
            "從來宦情薄，况已心力惰。",
            "二兒可應門，肯堂復肯播。",
            "東湖五畝宅，喜賦歸來些。",
            "林亭足遐觀，竹齋宜醉卧。",
            "自謂景物幽，絕唱無人和。",
            "朅來憩水濱，光淥靜無涴。",
            "一見羅夫子，道眼俱看破。",
            "始知蠛蠓飛，未識天壤大。",
            "萬竿旌旗林，五車牛馬馱。",
            "羨君如籍咸，媿我非白賀。",
            "續貂慙斐然，君恕毋督過。"
        ],
        "title": "和羅倅竹園唱和之什",
        "id": "6d645e0b-2f99-45d3-8e42-adfe8ac55f09"
    },
    {
        "author": "趙善括",
        "paragraphs": [
            "清明過一日，甲子喜新霽。",
            "理櫂汎平湖，吹風掃微曀。",
            "巧剪翠縠紋，忽展畫屏勢。",
            "千里入寸眸，萬物猶一贅。",
            "寄傲天地闊，放意江山麗。",
            "指點村市井，蕩漾漁家計。",
            "小泊楊柳堤，徐行蘭蕙砌。",
            "滿月射堵牆，乘風嚲雲髻。",
            "彩舟簫鼓喧，花亭翠紅蔽。",
            "石龍潄寒玉，竹鳳摇清篲。",
            "閙花如有言，閑草遠無際。",
            "梅豆點微酸，櫻珠綴纖脆。",
            "荇带牽風長，鷗雪點波細。",
            "怪山疊青巒，仙巖排綠桂。",
            "親友宴樽俎，泉石爽襟袂。",
            "曲徑濃香浮，深院幽人憩。",
            "日暖蜂蝶喧，沙軟鴛鴦儷。",
            "春秀猶未晚，懽遊端可繼。",
            "歸舠泝洄洑，嘉圃芘林翳。",
            "景勝詩愈豪，酒闌情未替。",
            "解帆竚別墅，尋芳適佳第。",
            "畫樓月初挂，朱欄春可繫。",
            "燒燭照紅粧，墮簪空綠鬄。",
            "笑歌誠有餘，金貂尚能貰。",
            "醉墨寫欹斜，錦囊收短製。"
        ],
        "title": "清明後一日泛湖遊園聯句",
        "id": "899f9952-151b-4470-b483-b614d27a6540"
    },
    {
        "author": "趙善括",
        "paragraphs": [
            "梓里德星聚，寶馬如雲屯。",
            "揚鞭東城去，趁此梅正繁。",
            "林烟引輕素，晻曖連遥村。",
            "須臾日色高，客情舒宴溫。",
            "露晞潤玉瀣，雪粲融朝暾。",
            "千林秀松竹，萬點鋪蘭蓀。",
            "開落犯春早，塵埃迷晝昏。",
            "埋沒顔色好，孤負眉宇軒。",
            "疏野空自適，何人共清尊。",
            "諸公盡豪雋，逸飲如鯨吞。",
            "對花相慰藉，悲歡俱勿論。",
            "吹噓頼椽筆，欲謝終忘言。"
        ],
        "title": "和浙憲同諸公遊梅園  其一",
        "id": "db76e28e-91c9-4ccc-b226-38bc89a3f938"
    },
    {
        "author": "趙善括",
        "paragraphs": [
            "庭除大槐安，人世甚蟻屯。",
            "俯仰穹壤間，樂少憂且繁。",
            "何如置悲歡，訪梅東城村。",
            "羣賢負瑰奇，即之和氣溫。",
            "峭寒著春衣，輕烟翳晨暾。",
            "簪花愧華髮，席地依香蓀。",
            "誰許嫁東風，留香坐曉昏。",
            "密塢橫清溪，我欲創幽軒。",
            "所願花長開，日日同一尊。",
            "靜對影亦好，清味蕊可吞。",
            "此心無厭時，何物堪比論。",
            "哦詩愧續貂，勿以人廢言。"
        ],
        "title": "和浙憲同諸公遊梅園  其二",
        "id": "3a5ad891-46e7-4fe9-bc4f-b21bb3a4bcad"
    },
    {
        "author": "趙善括",
        "paragraphs": [
            "癡龍偃蹇玩歲月，深居白雲抱幽石。",
            "有時江海肆貪殘，坐視天焦地皮拆。",
            "分疆守職各有方，止沸詎可揚其湯。",
            "曰暘而暘雨而雨，何待酹酒焚爐香。",
            "不謂神心有城府，必需精禱方降雨。",
            "刑鵝割牲厭口腹，緇衣黄冠誦章句。",
            "上天有意生斯人，假爾羣祀江之濱。",
            "弄權推怨吝所施，帝怒碎戮猶微塵。",
            "吁嗟癡龍今已矣，異日憂深目前喜。",
            "勿將風雨希民求，歲歲豐穰盡天賜。",
            "我家亦有二頃田，膏澤霈然長有年。",
            "神心儻不悖天意，與民共賦噫嘻篇。"
        ],
        "title": "和伍解元喜祈雨有感",
        "id": "63ac9755-a9a7-4cd7-b2fe-992596f0efeb"
    },
    {
        "author": "趙善括",
        "paragraphs": [
            "五馬渡江思典午，祖龍謾鑿秦淮浦。",
            "未登三代盛明時，曾是六朝文物祖。",
            "中興事業由憂勤，風流千載還芬薰。",
            "謝安王導亦可罪，至今遂使南北分。"
        ],
        "title": "過金陵有感和韻",
        "id": "4aad58cf-a446-4605-9ec4-66d65439f960"
    },
    {
        "author": "趙善括",
        "paragraphs": [
            "幾重濃雲潑黑墨，數點疏雨飛的皪。",
            "桃花李花紅更白，不覺東風掃蹤跡。",
            "深山綠暗新樹密，懸崖倒掛春空碧。",
            "泉聲瀉出萬霹靂，長虹飛過三百尺。",
            "蹇馿倒騎回語客，目端春事俱可識。",
            "茅舍敲門傾琥珀，古寺擊鼓非玉食。",
            "我今已飽天工力，風吹浮雲露白日。",
            "崎嶮不復厭登陟，高處更窮低處逼。",
            "下瞰羣峰五頑石，回首一笑天地窄。",
            "興來策杖遶山側，竇深巖遠不可側。",
            "相思澗邊酌寒滴，一抹暝煙壯山色。",
            "尋真不見空回憶，使我傷今復傷昔。",
            "道人山房遍幽歷，醉裏疑從仙籍謫。",
            "鈞天廣樂夢中得，更問騰空好消息。"
        ],
        "title": "紀遊",
        "id": "4e0e042f-bd31-46ec-9f4d-0f316e51973c"
    },
    {
        "author": "趙善括",
        "paragraphs": [
            "遲日醉花春影長，村醪引入無何鄉。",
            "碧林啼鳥驚夢斷，行客紅塵吹去忙。",
            "憂心悄悄誰知道，且是不關春事了。",
            "雨暘今歲定豐年，慇懃更問農家老。"
        ],
        "title": "樂塘鋪和周師禹韻",
        "id": "29fd2830-19d8-49eb-9069-9def782d0048"
    },
    {
        "author": "趙善括",
        "paragraphs": [
            "征帆來去方旁午，觸我扁舟維荻浦。",
            "疏林隠約響鐘魚，一葦可航參佛祖。",
            "西風留客意如勤，永日閑消一炷薰。",
            "詰朝霜重風力軟，千里翠縠并刀分。"
        ],
        "title": "奉和章冠之長蘆壁間韻",
        "id": "c4b7ad5b-a1f5-4b1e-ae48-ce463d256db3"
    },
    {
        "author": "趙善括",
        "paragraphs": [
            "我家冰清酒星魄，倏忽筆下驅雷風。",
            "萬里去家煙瘴裏，一行作吏簿書中。",
            "高才不許在廊廟，仙跡且復歸瀛蓬。",
            "聲容杳杳水天闊，目斷波底斜陽紅。"
        ],
        "title": "追和外舅郭倅定香院題詩",
        "id": "b696afa5-f32d-4ce5-806b-4f095214d36c"
    },
    {
        "author": "趙善括",
        "paragraphs": [
            "玉杯春酌金盤食，曾憶雪香同醉色。",
            "歸來信宿未能忘，欲洗羈懷亂愁織。",
            "青山相對雲歸堂，一觴聊爾非瓊漿。",
            "羨君佳篇效伯良，要知使我搜枯腸。"
        ],
        "title": "和張尉食字韻",
        "id": "23fd74cd-32e4-4888-a24a-57751651793f"
    },
    {
        "author": "趙善括",
        "paragraphs": [
            "君不見靈椿一株傳義方，僖儀接武躋金堂。",
            "又不見老蘇獨步爲文主，軾轍聯芳入瓊府。",
            "始知盛德天所親，于門棨戟高拂雲。",
            "又知碩才世所貴，鯉庭詩禮超凡羣。",
            "司成藴蓄何如厚，萬頃淵源海波秀。",
            "劉郎少俊首辱和，揚善推賢宜有後。",
            "司成問學何如深，六經表裏金玉音。",
            "王氏拘攣了無取，雄文傑句由諸心。",
            "廬陵昔歲曾分教，甲子一周夢驚覺。",
            "賢郎賜得銅虎符，今日重遊想前效。",
            "黌堂咳唾遺明珠，翠琰刊成惠陋儒。",
            "請爲野史進青瑣，要繼皇朝竇與蘇。"
        ],
        "title": "謝葛守詩軸",
        "id": "fd27be0c-d92b-42fb-a324-5385e2cce649"
    },
    {
        "author": "趙善括",
        "paragraphs": [
            "建隆以來論人物，得士與古相低昂。",
            "人才歷數仁祖世，後生嵬瑣無復望。",
            "老成寂寞典刑在，杜公玉立映班行。",
            "少時學問聖賢說，松柏歲寒觀老節。",
            "得官烏府不須臾，正色空聞動帷闥。",
            "鑠金衆口未必然，天與石城慰蕭屑。",
            "王師頃縛山西酋，朝廷却懷西顧憂。",
            "凉州旄鉞何足恃，岐隴須公勤傳郵。",
            "平生經國有雅意，乘流得坎惟所植。",
            "作官施設要近民，金馬嚴徐等兒戲。",
            "詔書寬大人樂生，吏民安業政令行。",
            "金城那可無粟守，堯舜與民寧並耕。",
            "茶鹽資國何必古，俗儒狥民不知務。",
            "精神折衝在本疆，要以雍容待倉遽。",
            "知無不爲公自期，豈弟君子神所私。",
            "秦山渭水照車馬，屬城列縣觀威儀。",
            "此行屬任良不惡，金魚新佩明光墀。",
            "誰言直諫居同少，淮南盜鑄煩撫綏。",
            "時平王度式金玉，歲晚汲公還見思。"
        ],
        "title": "送外舅杜侍御使陝西",
        "id": "dd729dc0-b989-43e0-9069-4abac6c1e437"
    },
    {
        "author": "趙善括",
        "paragraphs": [
            "碧潭無底潛蛟龍，神居下宅琉璃宮。",
            "一水鏡奠撓不濁，兩山角抵常爭雄。",
            "鴉啼古廟樹色黑，魚躍急湍波影紅。",
            "鬢霧鬟烟森拱竦，棟雲簾雨飛冥濛。",
            "蕙肴時展朝暮奠，蒲席快分南北風。",
            "假威老巫腹恣飽，乞靈行客心潛通。",
            "無求小舸疾飛鳥，不恨孤蹤成斷蓬。",
            "去秋浙右盡淹沒，今夏江西尤藴隆。",
            "尾銜萬斛去不返，鱗次千倉皆屢空。",
            "農背赤裂魚釜滿，田毛焦枯龜兆同。",
            "炎官張皇掉旗旆，海若羞澀藏沖融。",
            "一方雖藉訶護力，四海正思霖雨功。",
            "片帆短棹利極細，釃酒割牲酬易窮。",
            "好乘雲車命箕伯，去擊雷鼓驅豐隆。",
            "晶熒燭物掣長電，剨勒掃空消霽虹。",
            "不須犀角照百怪，何待牛蹄翻巨䜫。",
            "挽起天河盡傾瀉，坐令人物還熙豐。",
            "笑談可活萬民命，頃刻已回元氣工。",
            "上帝報功賜褒敕，真妃錫號榮清躬。",
            "元圭華衮依約裏，介族水類驅馳中。",
            "山高水深千萬祀，南面血食無時終。"
        ],
        "title": "真妃祠",
        "id": "fc4c6f2f-f981-4c1a-8968-bff21a87f5a8"
    },
    {
        "author": "趙善括",
        "paragraphs": [
            "丱角從親後，摳衣拱座隅。",
            "辭章窺雅制，翰墨景良模。",
            "零露哀先德，青雲激壯圖。",
            "暌違十五載，流落二三孤。",
            "蹇澀憑鄉薦，崎嶇達上都。",
            "芝眉重晤對，桂籍偶叨踰。",
            "勞苦溫言重，開明鄙性迂。",
            "一雷初綰綬，千里遇分符。",
            "琴浦催科拙，澄江德政殊。",
            "美瓜滋灌水，良醖寄兵厨。",
            "社雁驚飛楚，邊鴻不到吳。",
            "色辭思益遠，憂患痛多虞。",
            "風樹親難待，林泉誓與俱。",
            "啼號真有累，韁鎖復相拘。",
            "華節來臨鎮，荒城獲走趨。",
            "二天蒙芘覆，半載幸馳驅。",
            "郡政慚轓蓋，民歌愧袴襦。",
            "深期展四體，寧復顧微軀。",
            "厚意平生在，高風振古無。",
            "親依方款密，聚散忽須臾。",
            "鷁首浮仙路，烏臺接禁塗。",
            "苕溪雖近甸，宣室頼嘉謨。",
            "德盛應難外，民思覬少蘇。",
            "甘泉躋法從，膏澤下寰區。",
            "自歎如巢幕，人憐數守株。",
            "寸心隨履舄，隻影在江湖。",
            "鳥倦一枝穩，龍須大手屠。",
            "閑情驗蕉鹿，浩思憶蓴鱸。",
            "已困三眠繭，還窮五技鼯。",
            "楓宸清問處，回首念疎愚。"
        ],
        "title": "上王右司三十韻",
        "id": "8d086318-d792-469b-bbac-15b3afc89dcd"
    },
    {
        "author": "趙善括",
        "paragraphs": [
            "去郭十五里，依山三兩家。",
            "剪茅成棟宇，沽酒是生涯。",
            "雨過鳩休婦，日斜蜂趁衙。",
            "親闈今咫尺，停夢看燈花。"
        ],
        "title": "題古圳鋪",
        "id": "812bfce9-5a15-4770-81f2-1f8f60aaf340"
    },
    {
        "author": "趙善括",
        "paragraphs": [
            "天地一蟻磨，人生何日閑。",
            "此身真土木，到處即溪山。",
            "血點居苫淚，衣餘戲綵斑。",
            "春遊板輿在，無復奉慈顔。"
        ],
        "title": "結茅守冢偶携子弟散策郊遊有感借用壁間韻  其一",
        "id": "9f3bf717-e103-4a71-bf5e-5cb050ec8c94"
    },
    {
        "author": "趙善括",
        "paragraphs": [
            "蠖屈地容壯，鳥還天宇閑。",
            "漁樵苕水市，薇蕨首陽山。",
            "甕下金貂友，林中玉笋班。",
            "誰能齊萬物，爲我辨彭顔。"
        ],
        "title": "結茅守冢偶携子弟散策郊遊有感借用壁間韻  其二",
        "id": "a8bc7462-87ac-4fa0-b07d-7a4b8e2ec9b6"
    },
    {
        "author": "趙善括",
        "paragraphs": [
            "護雨雲初斷，登山眼便明。",
            "楓彫丹舞葉，松古綠摇聲。",
            "覺宿無窮老，禪關有底清。",
            "小春天不冷，歸路尚餘情。"
        ],
        "title": "題定光壁",
        "id": "6a5c782e-408e-4f99-b7d2-c63a53decb70"
    },
    {
        "author": "趙善括",
        "paragraphs": [
            "苦雨不肯霽，花愁都落紅。",
            "老農欣歲兆，游子恨途窮。",
            "寒尚衣難褪，春侵酒易中。",
            "城頭喧角弄，輕度一簾風。"
        ],
        "title": "和龔同叔春日即事五首  其一",
        "id": "aeda5a5d-80f3-4b92-80be-a6271a33418b"
    },
    {
        "author": "趙善括",
        "paragraphs": [
            "柳綿飛撲撲，荷葉散田田。",
            "物幻無窮意，春歸何處天。",
            "事隨鸞鏡改，人逐燕巢遷。",
            "一笑千金價，吾羞魯仲連。"
        ],
        "title": "和龔同叔春日即事五首  其二",
        "id": "3396f2e3-5c18-4499-ad86-74d2a78c6f4d"
    },
    {
        "author": "趙善括",
        "paragraphs": [
            "鶑簧方報暖，鳩喚未容晴。",
            "新漲長還減，癡雲暗復明。",
            "我生隨分樂，春事有餘情。",
            "聞道東湖好，相邀散策行。"
        ],
        "title": "和龔同叔春日即事五首  其三",
        "id": "d4de190b-864f-4018-9420-982ef2aea0a3"
    },
    {
        "author": "趙善括",
        "paragraphs": [
            "春已堂堂去，那聞杜宇啼。",
            "江山驚異土，桃李謾成蹊。",
            "我自無心了，誰能與物齊。",
            "功名儻相貸，深卷碧雲溪。"
        ],
        "title": "和龔同叔春日即事五首  其四",
        "id": "1a6c1829-d4af-4e81-bfda-da7aa51e411f"
    },
    {
        "author": "趙善括",
        "paragraphs": [
            "邂逅相逢好，初心各壯圖。",
            "金蘭期永好，銀艾願同紆。",
            "恨逐芳樽遣，情煩綵筆鋪。",
            "風雲偶然會，携手上天衢。"
        ],
        "title": "和龔同叔春日即事五首  其五",
        "id": "badb9227-b2cc-44c7-a5ed-b30887b304ea"
    },
    {
        "author": "趙善括",
        "paragraphs": [
            "世事今如此，惟堪一笑譁。",
            "空持衝斗劍，安得上天槎。",
            "遠信憑飛翼，流年付落花。",
            "平戎須大度，何必顧纖瑕。"
        ],
        "title": "世事二首  其一",
        "id": "86268ace-c912-4ade-b73b-37070623baa0"
    },
    {
        "author": "趙善括",
        "paragraphs": [
            "我貧非道病，生計恝然疏。",
            "數畝田常旱，一溪雲有餘。",
            "幸無貧外樂，贏得靜中虛。",
            "已斷聲華念，臨深肯羨魚。"
        ],
        "title": "世事二首  其二",
        "id": "73233031-545e-403a-bf4e-23195e884bd7"
    },
    {
        "author": "趙善括",
        "paragraphs": [
            "枕席方相好，兒童且勿譁。",
            "窗蕉鸞曳尾，簷樹鵲鳴槎。",
            "有客談飛屑，無才筆吐花。",
            "倦餘題短句，誰爲指瑜瑕。"
        ],
        "title": "再用前韻  其一",
        "id": "e1b0acf3-8b24-4576-b571-a705f551a78c"
    },
    {
        "author": "趙善括",
        "paragraphs": [
            "我是忘機士，初非學二疏。",
            "甕醅常得醉，瓶粟任無餘。",
            "天下衆生病，山中四壁虛。",
            "昔年芻豢口，今日伴鐘魚。"
        ],
        "title": "再用前韻  其二",
        "id": "1d912f64-8d02-4156-a0c4-5bc10d147dc3"
    },
    {
        "author": "趙善括",
        "paragraphs": [
            "山水興方逸，塵埃縛暫寬。",
            "菜腸甘久素，酒頰助微丹。",
            "江闊煙光薄，霜滋葉暈殘。",
            "不妨走幽寺，或可叩禪端。"
        ],
        "title": "遊香社寺",
        "id": "93403d51-4b73-41e8-8e46-52c8cbdced36"
    },
    {
        "author": "趙善括",
        "paragraphs": [
            "曲沼一泓碧，亂花雙徑紅。",
            "欹梅驚北客，舞柳認東風。",
            "欲買春無價，常令酒不空。",
            "我生隨分樂，初不問窮通。"
        ],
        "title": "清明偶題",
        "id": "9a163ea0-b1f2-4f71-8fef-2910199a188b"
    },
    {
        "author": "趙善括",
        "paragraphs": [
            "江左詞章伯，朝端俊偉人。",
            "燕居文會友，得志澤加民。",
            "自是無心鏡，俱傳有脚春。",
            "成風運斤斧，何處不參神。"
        ],
        "title": "同王秘校和同年五使君韻餞送嚴文守江陰  其一",
        "id": "b70b1f67-6fd9-4683-8467-5f622645b0a8"
    },
    {
        "author": "趙善括",
        "paragraphs": [
            "欲說澄江好，丹青百雉樓。",
            "山明新雨澤，潮涌亂雲流。",
            "賢守聲先至，疲民疾已瘳。",
            "中興待良佐，千里未分憂。"
        ],
        "title": "同王秘校和同年五使君韻餞送嚴文守江陰  其二",
        "id": "2544b341-57fd-4d94-9c62-584aa75a5d5b"
    },
    {
        "author": "趙善括",
        "paragraphs": [
            "短棹客千里，炷香人小留。",
            "禪房深寂寂，世事易悠悠。",
            "去此兩槐夏，驚予雙鬢秋。",
            "鐘魚發新響，作意爲重遊。"
        ],
        "title": "題儀真天寧寺",
        "id": "9fdb1f68-a514-465f-a133-1d530d80e89f"
    },
    {
        "author": "趙善括",
        "paragraphs": [
            "紫荷餘愛在，皂蓋填名城。",
            "膏澤流千里，嘉謀肅五兵。",
            "林泉多雅趣，桑梓有深情。",
            "道大雖難用，詳觀月旦評。"
        ],
        "title": "挽王漕稚川  其一",
        "id": "e99c358f-721e-499d-8e5a-1eb36bd4658a"
    },
    {
        "author": "趙善括",
        "paragraphs": [
            "昆玉皆龍鳳，唯公最白眉。",
            "鄉邦好人物，翰墨妙詞詩。",
            "南浦言猶在，西山夢可疑。",
            "我歸公已逝，霰淚不勝悲。"
        ],
        "title": "挽王漕稚川  其二",
        "id": "368e35fc-f9cb-423d-8dfa-24e8ad23c58a"
    },
    {
        "author": "趙善括",
        "paragraphs": [
            "戚畹芝蘭秀，儒宗金玉相。",
            "解牛無肯綮，馳驥阻康莊。",
            "政術今猶誦，家風久益彰。",
            "藴藏初未試，盛德付諸郎。"
        ],
        "title": "挽朱倅周卿  其一",
        "id": "1d1e6f1a-547d-4d9d-acfa-49357775090d"
    },
    {
        "author": "趙善括",
        "paragraphs": [
            "自灑膏粱習，人推道義尊。",
            "蟾宮看桂子，鳳穴見蘭孫。",
            "遺戒垂家法，新詩斷客魂。",
            "從今渭陽念，極目灌城村。"
        ],
        "title": "挽朱倅周卿  其二",
        "id": "17facbe6-5e2b-4d2a-b326-5fa8f278bd8b"
    },
    {
        "author": "趙善括",
        "paragraphs": [
            "藺璧雖期復，蘇書竟不還。",
            "慶餘鍾令緒，才大壓塵寰。",
            "勁正三朝老，從容半世閑。",
            "會心真是老，一笑別人間。"
        ],
        "title": "挽陳提舉  其一",
        "id": "2373418e-c3e7-41af-8d28-50e877692ced"
    },
    {
        "author": "趙善括",
        "paragraphs": [
            "志學屢辭爵，傳家蔚有聲。",
            "小官能抗疏，文吏乃知兵。",
            "守法摧强禦，輸忠沃聖明。",
            "平生無所負，讒口任蠅營。"
        ],
        "title": "挽陳提舉  其二",
        "id": "64842b18-29f4-4611-9ac1-9643356d5146"
    },
    {
        "author": "趙善括",
        "paragraphs": [
            "持斧威全振，分符盜易殲。",
            "真祠方賜逸，榮養遽難淹。",
            "許國心如在，繩家法正嚴。",
            "莫悲才不盡，祥覽卧寒苫。"
        ],
        "title": "挽陳提舉  其三",
        "id": "aa249592-e5ed-477f-b521-b94b53db6487"
    },
    {
        "author": "趙善括",
        "paragraphs": [
            "閥閲由忠孝，閨門仰靜專。",
            "儉勤天所賦，容德古難全。",
            "雲誥疏華國，霓旌返洞天。",
            "風霜孤鶴恨，銜羽唳寒煙。"
        ],
        "title": "王提舉閤政錢夫人挽詩  其一",
        "id": "b71d7d47-891b-4fd1-bada-9d40b2c3398e"
    },
    {
        "author": "趙善括",
        "paragraphs": [
            "山敞神仙宅，人辭富貴家。",
            "靚容深莫識，清節瑩無瑕。",
            "蚌脫珠方璨，椿靈桂始華。",
            "他年容萬馬，今日送千車。"
        ],
        "title": "王提舉閤政錢夫人挽詩  其二",
        "id": "2ccbea8d-d189-4b36-9a0d-9562549d7492"
    },
    {
        "author": "趙善括",
        "paragraphs": [
            "駒隙匆匆不暫留，誰能宴坐學裴休。",
            "君携嘉客江亭醉，我泛扁舟楚澤秋。",
            "水浸斜陽紅影濕，煙橫疊巘翠光浮。",
            "何時再卜秋屏約，共踏西風爛熳遊。"
        ],
        "title": "中秋下澣次計幕諸公佳什之韻  其一",
        "id": "e3f9843e-a173-4095-b97f-15037dfc2e5a"
    },
    {
        "author": "趙善括",
        "paragraphs": [
            "短櫂夷猶任去留，塵勞今日暫休休。",
            "飛觴莫問重城晚，攬鏡須驚兩鬢秋。",
            "千里歸艎何日到，一眉晴綠與雲浮。",
            "殷勤更問黄花信，準擬重陽一再遊。"
        ],
        "title": "中秋下澣次計幕諸公佳什之韻  其二",
        "id": "d7b38335-9003-4e24-bb50-1baf3a9558ec"
    },
    {
        "author": "趙善括",
        "paragraphs": [
            "備嘗險阻與艱難，久別松楸水一灣。",
            "孤憤未申思北闕，雙眉初展見西山。",
            "化工已定休言命，巧匠于今亦汗顔。",
            "它日中興籌廟略，爲君一露管中斑。"
        ],
        "title": "次龔丈同叔高韻",
        "id": "a5b46c38-4e24-434d-bccd-e5b6964da210"
    },
    {
        "author": "趙善括",
        "paragraphs": [
            "風定舟行力不難，一鈎新月照溪灣。",
            "斷烟橫抹岸頭樹，落日斜欹江上山。",
            "魚鳥久知思舊侶，桑榆歸去亦慙顔。",
            "兒童見我應相怪，兩鬢如何雪樣斑。"
        ],
        "title": "再用同叔韻",
        "id": "36719b63-1f33-4b76-bb1f-7d7664853652"
    },
    {
        "author": "趙善括",
        "paragraphs": [
            "金仙樓觀鬰嵯峨，昔日曾容萬綺羅。",
            "不見園林蒙錦繡，空教鐘鼓喚笙歌。",
            "印花寶甃封蒼蘚，倚檻晴山擁翠螺。",
            "凉夜尚疑旌蓋在，三千宮女襪凌波。"
        ],
        "title": "題馬氏避暑宮開福寺蓮湖",
        "id": "b8734c84-9fec-4a20-ab80-20fa495ffc67"
    },
    {
        "author": "趙善括",
        "paragraphs": [
            "扁舟昨夜過黄州，準擬籃輿作勝遊。",
            "卷地駭風迴岸脚，撲天驚浪打船頭。",
            "一尊欲訪東坡隠，兩鬢難禁宋玉秋。",
            "江上亂山雲色重，却疑眉黛鎖閑愁。"
        ],
        "title": "和莫謙父韻",
        "id": "53049982-c154-4042-8ee4-e65793eaaf6b"
    },
    {
        "author": "趙善括",
        "paragraphs": [
            "暫時行李已堪憂，况是經年成漫遊。",
            "三月曉風紅掃地，一犁春雨綠盈疇。",
            "從教征袖塵埃滿，頼有新詩篋笥收。",
            "桃李主人能好事，未歸誰復嘆淹流。"
        ],
        "title": "和葉宰",
        "id": "60afe6d2-eabb-4377-b417-276f5914c889"
    },
    {
        "author": "趙善括",
        "paragraphs": [
            "春來乘興泛孤篷，櫂影頻移鑑影中。",
            "昨夜忽添三寸雨，今朝尤喜一帆風。",
            "桃紅李白年年好，水綠青山處處同。",
            "屈指歸時花未老，一樽携手過湖東。"
        ],
        "title": "過清江懷莫謙父",
        "id": "96407c52-388c-4895-bc39-a4f27fe41a9a"
    },
    {
        "author": "趙善括",
        "paragraphs": [
            "夾道松陰若剪齊，前人種得幾多時。",
            "曾經行客頻相戀，試問鄉翁總不知。",
            "暗引風聲號綠野，密留雲影掛蒼枝。",
            "今人惠物能如否，祇有摧殘樵牧兒。"
        ],
        "title": "過前岡見毀松有感  其一",
        "id": "16248b8f-e3e8-4832-93eb-05665ad2d02d"
    },
    {
        "author": "趙善括",
        "paragraphs": [
            "當年種植到于今，用力雖勞用意深。",
            "巨蔭已容車馬過，盤根寧畏雪霜侵。",
            "兩行冠劍大夫職，十萬旌旗勇士林。",
            "烈日流金路無盡，此時方識古人心。"
        ],
        "title": "過前岡見毀松有感  其二",
        "id": "919b5cca-c721-4a48-a2cd-e018e8a82919"
    },
    {
        "author": "趙善括",
        "paragraphs": [
            "月明千里正嬋娟，且莫匆匆便放船。",
            "三載泛蓮依綠水，一朝薦鶚上青天。",
            "西樓未作經笥夢，北闕先分御鼎煙。",
            "且向蓬山讎校了，却持荷橐從甘泉。"
        ],
        "title": "送運幹陳聖嘉解組還朝",
        "id": "6b1c5706-dfed-4266-8b76-ae857e812a0c"
    },
    {
        "author": "趙善括",
        "paragraphs": [
            "梅尉棲真昔已仙，祇餘巖谷正巍然。",
            "老松作勢龍千尺，怪石拏空虎一拳。",
            "樓與雲齊曾觀日，壇因斗建欲捫天。",
            "如今勝景能長在，塵世應無海變田。"
        ],
        "title": "登梅仙壇觀中作",
        "id": "af3d4f5a-4696-44d8-a557-3df3f2d65fab"
    },
    {
        "author": "趙善括",
        "paragraphs": [
            "心格崇霄禁路通，纖埃收盡見天容。",
            "三千絳闕雲開鎖，十萬霓旌月印蹤。",
            "香裊鬰葱翔鼎鳳，松摇寥廓狀雲龍。",
            "虛皇夜宴長生殿，九奏瓊璈動曉鐘。"
        ],
        "title": "醮成作",
        "id": "f76c3e89-99a5-4ad5-af6d-aadbb05f28e6"
    },
    {
        "author": "趙善括",
        "paragraphs": [
            "醮闌星斗挂脩甍，綵蹕丹輿上玉清。",
            "百尺壇空雲弄影，一鈎簾捲月輸明。",
            "靈香匝地寒無力，寶奏鈞天靜有聲。",
            "萬里好風吹目斷，松篁猶學珮環鳴。"
        ],
        "title": "醮畢作",
        "id": "c84ab897-f159-4838-88e0-53730a3774b4"
    },
    {
        "author": "趙善括",
        "paragraphs": [
            "一壇橫壓紺天低，好向雲端覲紫微。",
            "林鶴慣聞金磬舞，烟鸞疑認玉臺飛。",
            "步虛聲徹空猶響，寶篆香銷露未晞。",
            "星斗繡天長不夜，疑乘風馭扣瑶扉。"
        ],
        "title": "登壇作",
        "id": "cd8fc186-2570-478e-9001-60dfccf5b6af"
    },
    {
        "author": "趙善括",
        "paragraphs": [
            "春晚風花片片飛，登臨共惜景熹微。",
            "人生待足誰如意，官况苦無胡不歸。",
            "且向園林窮勝事，更憑山水發清暉。",
            "酒酣起舞君休笑，直欲淋漓身上衣。"
        ],
        "title": "登裴公亭借用杜牧之登齊山詩韻二首  其一",
        "id": "19f4ba90-0bf8-4e40-9c24-2153bca2b528"
    },
    {
        "author": "趙善括",
        "paragraphs": [
            "風簾斜捲燕于飛，天氣清和酒力微。",
            "極目烟波無盡藏，關心春夢有時歸。",
            "香飄十里喧朝市，翠積千山斷晚暉。",
            "杖屨不妨頻一到，塵埃那解點征衣。"
        ],
        "title": "登裴公亭借用杜牧之登齊山詩韻二首  其二",
        "id": "3659a85e-f6bd-4694-9ce7-b166666c1835"
    },
    {
        "author": "趙善括",
        "paragraphs": [
            "千尺飛虹跨碧溪，綠陰沉水暗連堤。",
            "馬蹄一踏沙頭滑，雲脚半垂山頂齊。",
            "招隠疏鐘曾破夢，洗春微雨不成泥。",
            "晚來放目郊園外，萬點翻鴉散麥畦。"
        ],
        "title": "同葉宰餞春浄衆寺",
        "id": "b818a110-da8e-4092-9d14-90acb7163229"
    },
    {
        "author": "趙善括",
        "paragraphs": [
            "籃輿破曉雨初收，天氣正和麥正秋。",
            "四合平林空翠滴，一川芳草亂青浮。",
            "梅仙道館松全古，馬祖禪關山更幽。",
            "擾擾紅塵竟何事，此身宜老白雲秋。"
        ],
        "title": "游梅仙壇口占",
        "id": "b180a3ee-fa52-4d5c-8d0f-d32d403e8844"
    },
    {
        "author": "趙善括",
        "paragraphs": [
            "膠庠昔日共虀鹽，窮達分携四十年。",
            "南北阮門殊少長，東西施子異媸妍。",
            "判花雋嗣躋三品，司稼名卿正九遷。",
            "世事只須聊復爾，秋堂明月豈長圓。"
        ],
        "title": "挽趙龍圖大卿",
        "id": "302d1198-ae46-49d7-8621-727562fa0064"
    },
    {
        "author": "趙善括",
        "paragraphs": [
            "絳苞翠幄壓朱欄，秀色生香觀裏看。",
            "小圃想須春爛熳，大家應是醉團欒。",
            "名韁久縱心無累，利徑雖馳興易闌。",
            "但願對花常酩酊，莫思身外有悲懽。"
        ],
        "title": "臨江玉虛觀有牡丹思後圃亦正開恨不與集",
        "id": "1252b948-1a69-4e8c-9e1d-5208850b430e"
    },
    {
        "author": "趙善括",
        "paragraphs": [
            "季父英名上玉津，瞿曇抱送石麒麟。",
            "龍文寶冊傳青瑣，鳳閣鸞坡近紫宸。",
            "親老侍行知有子，才高見忌豈無人。",
            "洪崖百仞泉飛玉，一洗人間萬斛塵。"
        ],
        "title": "贈趙舍人",
        "id": "44155165-79eb-4626-af89-2b33b2504081"
    },
    {
        "author": "趙善括",
        "paragraphs": [
            "忠憲勳名冠本朝，傳芳五葉盡金貂。",
            "芝蘭生子競秀發，松柏如公合後凋。",
            "淮縣劇繁迎刃解，蜀邊姦慝望風銷。",
            "才高見忌何須病，公道于今久寂寥。"
        ],
        "title": "挽韓漕直閣  其一",
        "id": "ae23a91e-9ab4-4601-97e5-52b63420a31d"
    },
    {
        "author": "趙善括",
        "paragraphs": [
            "孳孳善政被民編，謇謇嘉謨黼扆前。",
            "萬卷詩書門戶壯，一生功業子孫賢。",
            "夢回芳圃猶樽俎，淚落虛堂絕管絃。",
            "我始卜鄰君已逝，茂林修竹亦凄然。"
        ],
        "title": "挽韓漕直閣  其二",
        "id": "739e5f1e-da67-4c2d-83ed-8471c8b96207"
    },
    {
        "author": "趙善括",
        "paragraphs": [
            "平山堂對妙高峰，極目郊原萬里同。",
            "杳靄四垂天不盡，縈紆一带水無窮。",
            "城闉遥隔芙蓉浦，欄檻幾經楊柳風。",
            "想見風流賢太守，一尊時復酹歐翁。"
        ],
        "title": "平山堂",
        "id": "59e2008d-9e34-432e-ae29-5e80db13a5dd"
    },
    {
        "author": "趙善括",
        "paragraphs": [
            "曉來何事到湖西，風急飛紅襯馬蹄。",
            "望信只愁秋雁斷，愛春還恨早鶑啼。",
            "山連樓閣雲容重，水浸欄干月影低。",
            "歸棹採菱重惜晚，一聲歌過綠楊堤。"
        ],
        "tags": [
            "西湖"
        ],
        "title": "躍馬西湖",
        "id": "19872520-0b65-4b0f-b1a9-6c6c914c58f6"
    },
    {
        "author": "趙善括",
        "paragraphs": [
            "橫岡櫛比路彎環，茅店無人晝亦關。",
            "桑圃霜枯乾葉舞，麥畦雨潤翠苗斑。",
            "山風力壯嘯空谷，溪水流清露瘦灘。",
            "斜崦乍明天地闊，只疑身在碧壺間。"
        ],
        "title": "過清渚",
        "id": "d1acd579-76f4-4063-8a19-b65eb1db2b47"
    },
    {
        "author": "趙善括",
        "paragraphs": [
            "東郊綠暗已紅稀，指準酴醾待我歸。",
            "細葉急隨流水去，片心常望白雲飛。",
            "半規殘日穿林薄，一带遥山抹黛微。",
            "起舞高歌共春酌，憑欄無語欲忘機。"
        ],
        "title": "清明日醉普光閣上",
        "id": "e685b4ce-7901-4467-a342-291bd9d8f04f"
    },
    {
        "author": "趙善括",
        "paragraphs": [
            "風細檣高去路遲，曉烟秋色正霏微。",
            "彎環沙觜村市井，突兀江心古釣磯。",
            "湧月小軒無盡藏，參天老檜不勝圍。",
            "山川好處都輸與，不是緇袍即羽衣。"
        ],
        "title": "發舟至至德觀",
        "id": "8ca11129-73ef-4d3e-ae3a-507d41416aee"
    },
    {
        "author": "趙善括",
        "paragraphs": [
            "春禽嚼徵更含宮，喚我精藍路易窮。",
            "雨雪不垂成暮靄，花開都盡怨東風。",
            "一川芳草低隨水，滿眼青山半插空。",
            "躍馬歸來尤寂寞，此懷欲與故人同。"
        ],
        "title": "題本覺寺",
        "id": "fde01fa1-e457-47cc-a55d-986638207142"
    },
    {
        "author": "趙善括",
        "paragraphs": [
            "嘉名雅合泗濱浮，玉振金聲第一流。",
            "曲尺映橋橫錦带，灣環沉月並瑶鈎。",
            "清如有韻應儀鳳，擊若無心可狎鷗。",
            "好向新亭按宮徵，凌波聲動一簾秋。"
        ],
        "title": "題長沙倅廳磬沼",
        "id": "0648ba91-b8f9-4a42-91fc-ad65f814e550"
    },
    {
        "author": "趙善括",
        "paragraphs": [
            "要識居塵不染塵，小窗容膝近東鄰。",
            "香梢不老偏宜曉，瘦節常寒別是春。",
            "侑坐圖書情頗厚，對床風雨夢還新。",
            "擬將梅竹方兄弟，若說清高更逼真。"
        ],
        "title": "用子存韻寄乃兄雪香",
        "id": "8d3bd628-165f-40d3-8d78-55dbab59fc77"
    },
    {
        "author": "趙善括",
        "paragraphs": [
            "光風駘蕩滿春亭，嶽麓雲開九疊屏。",
            "珍重元戎奉明詔，一犁膏雨曉痕青。"
        ],
        "title": "和帥座勸農三首  其一",
        "id": "0380c524-f7f6-43d0-b30d-ed91ed4bc890"
    },
    {
        "author": "趙善括",
        "paragraphs": [
            "指日追鋒數驛亭，論恩便合對丹屏。",
            "行看功業掀天地，陳跡俱堪入汗青。"
        ],
        "title": "和帥座勸農三首  其二",
        "id": "0af1e042-9a77-4cac-a980-03d05a386171"
    },
    {
        "author": "趙善括",
        "paragraphs": [
            "投老歸歟一草亭，蓽門蕙帳對蘭屏。",
            "自從濫吹紅蓮幕，孤負東風柳眼青。"
        ],
        "title": "和帥座勸農三首  其三",
        "id": "0f0b2612-e170-469e-986b-88c9c5b9d243"
    },
    {
        "author": "趙善括",
        "paragraphs": [
            "見說仙凡事不同，道旁先問石屏風。",
            "十洲三島不須去，絳闕瑶臺在此中。"
        ],
        "title": "隔凡石",
        "id": "a130bb27-2db3-463a-a6dc-f2f29bdd9eb8"
    },
    {
        "author": "趙善括",
        "paragraphs": [
            "漠漠窮陰斷送秋，杖藜徐步向芳洲。",
            "但將酩酊酬佳節，一笑相從萬事休。"
        ],
        "title": "和陽運幹見招集句",
        "id": "aa9116ca-d0f5-4473-a572-b9e5d527141a"
    },
    {
        "author": "趙善括",
        "paragraphs": [
            "平蕪行盡又青山，水遶寒堤綠一灣。",
            "征客紅塵自來去，碧林鳴鳥獨幽閑。"
        ],
        "title": "題壁",
        "id": "4f26624e-94db-43b3-abd7-cc6b2daa3135"
    },
    {
        "author": "趙善括",
        "paragraphs": [
            "扳緣石磴入青冥，霧廓雲開萬象清。",
            "夭嬌老杉龍欲舞，縱橫卧石虎方獰。",
            "二仙昔被桃源誤，四皓今餘橘隠情。",
            "擬入清都真洞府，一簾寒溜隔飛瓊。"
        ],
        "title": "天寶洞天",
        "id": "8f281dfb-18f2-4ce9-81b8-49c85322a70a"
    },
    {
        "author": "趙善括",
        "paragraphs": [
            "離騷讀罷意沉沉，痛飲狂歌作楚吟。",
            "魚腹有靈應瞑目，後來猶自有孫心。"
        ],
        "title": "乙酉端午聯句",
        "id": "b6dfeb09-5003-4b4b-a7df-bbe1c84b3f30"
    },
    {
        "author": "王炎",
        "paragraphs": [
            "艾之西兮汨之原，山石劃斷兮穹巔而嶄巖。",
            "瀑流下注兮，其上絕而爲亹。",
            "有蛟有龍兮，伏而不怒。",
            "雷鳴崖下兮，窮年風雨。",
            "誰斧鑿此雲根兮，遺予以罍洗。",
            "松有樛枝兮，屋之深深。",
            "苔蘚斑斕兮，織繢以爲茵。",
            "觴酒于上兮聽潺湲。",
            "西峰銜日半規兮，徘徊猶未忍旋。",
            "予欲縆朱絲兮，節清音而度曲。",
            "招玄鶴使舞兮，醉予醽醁。",
            "有玉韞櫝兮幽人之軸，秋蘭之珮兮芙蓉之服。",
            "瘦石寒泉兮矢其弗告，四墉無隙兮巘崿青青。",
            "白雲漠漠兮截洞口以爲扃，輪鞅莫來兮無傷我清。",
            "不執券而兼并兮莫予與爭。"
        ],
        "title": "鳴水洞辭",
        "id": "70a934a4-be90-42b3-82fe-dcda5c95949e"
    },
    {
        "author": "王炎",
        "paragraphs": [
            "跂逸駕兮前修，佩武符兮典州。",
            "迹已陳兮德新，可敬而慕兮幾春復秋。",
            "意其存兮閟千萬年之原，謂其逝兮乃在浮羅之顛。",
            "奮忠精兮取義，貫羲娥兮爛然。",
            "隘塵寰兮上征，揮八極兮爲仙。",
            "黄鵠脫驂兮素虯停駟，幾弭節兮念遺民而來顧。",
            "高弁蒼蒼兮清苕瀰瀰，公來遊兮湖山增美。",
            "遊觀罷兮來歸。",
            "有蒲與荷兮清泠之池，魚鳥懷生兮欣欣焉。",
            "其有依銀鈎蠆尾兮，燦翠珉而陸離。",
            "絃琴兮擊鼓，羞羔豚兮酌醑。",
            "跪起以薦兮願公燕喜。",
            "公燕喜兮吾民樂康。",
            "却災沴兮蠲除不祥。",
            "雲來兮萬祀，烝嘗兮不忘。"
        ],
        "title": "懷忠堂辭",
        "id": "2c4e6a80-aece-4e0e-b9cf-18401021f883"
    },
    {
        "author": "王炎",
        "paragraphs": [
            "宋紹天命，列聖重光。",
            "丕緒舄奕，施于無疆。",
            "少海日升，慶元五祀。",
            "淵默面南，格于天地。",
            "於穆清廟，玉芝呈瑞。",
            "蔓蔓其華，麗于丹楹。",
            "匪根斯殖，匪葩斯榮。",
            "和氣融液，不春而生。",
            "其瑞維何，祖宗咸喜。",
            "神孫致孝，孺慕無已。",
            "有開必先，産祥隤祉。",
            "其孝維何，神明可通。",
            "問安寢門，四輔翼從。",
            "洗爵爲壽，雍雍在宮。",
            "莫大之慶，朝野攸同。",
            "賚爾高年，曰予錫類。",
            "頒爵輔臣，曰汝予助。",
            "三宮豈樂，萬姓歌舞。",
            "維我高廟，中興集勳。",
            "神器所傳，藝祖之孫。",
            "重華之斷，壽康之仁。",
            "凝神沖漠，不俟倦勤。",
            "羣黎屬望，天啟元子。",
            "四聖揖遜，千古顓美。",
            "主鬯匪易，秉心肅莊。",
            "以奉重闈，媚於慈皇。",
            "崇德尚賢，心膂股肱。",
            "盡擯浮僞，慈皇是承。",
            "酬酢萬微，未明當依。",
            "不蔽不疑，慈皇是以。",
            "民附于仁，天鑒厥誠。",
            "對越在上，祖宗之靈。",
            "貺以瑞物，胙其德馨。",
            "昔在紹興，芝嘗再茁。",
            "仁皇英皇，二祖之室。",
            "曾孫篤之，克肖其德。",
            "受是珍符，寵綏四國。",
            "曷以祝之，萬壽無極。",
            "又曷申之，子孫千億。",
            "有德有瑞，隠顯合符。",
            "自今以始，史將婁書。",
            "皇德日新，勿替厥初。"
        ],
        "title": "太廟瑞芝頌",
        "id": "eeedde34-dc22-4dab-afa7-337566853462"
    },
    {
        "author": "王炎",
        "paragraphs": [
            "掖庭國色世所稀，不意君王初未知。",
            "欲行未行始驚惋，畫史乃以妍爲媸。",
            "約言已定不可悔，氈車萬里隨單于。",
            "天生胡漢族類異，古無漢女爲胡姬。",
            "高皇兵敗白登下，歸遣帝子稱閼氏。",
            "欲平兩國恃一女，烏乎此計何其疎。",
            "至今和親踵故事，延壽欺君何罪爲。",
            "此生失意甘遠去，此心戀舊終懷歸。",
            "胡天慘淡氣候別，風沙四面吹穹廬。",
            "琵琶曲盡望漢月，塞鴈年年南向飛。"
        ],
        "title": "明妃曲",
        "id": "e5634cae-8e9b-4106-bf96-db3bf414d2f2"
    },
    {
        "author": "王炎",
        "paragraphs": [
            "黄河浩浩不可航，腰壺欲渡何其狂。",
            "嫗挽翁衣願無渡，忠愛深言反逢怒。",
            "河流滔滔翁溺死，老嫗搏膺淚如雨。",
            "行人勸嫗莫痛傷，痛傷之極能斷腸。",
            "古來愎諫多不祥，鴟夷浮江吳國滅，老臣疽背霸王歇。"
        ],
        "title": "公無渡河",
        "id": "a9240083-0d1d-4532-bfa8-d1a5e86dd13f"
    },
    {
        "author": "王炎",
        "paragraphs": [
            "飛飛野雉雄挾雌，相與孳尾爲之妃。",
            "人生誰不有配偶，我生垂老爲鰥夫。",
            "永巷蛾眉幾千指，一妻一妾庶人禮。",
            "壯年受室不及時，老去自憐身獨處。",
            "短布單衣誰爲縫，東臯種黍誰共舂。",
            "蒼天高高不可問，願照衡茅有孤悶。"
        ],
        "title": "雉朝飛",
        "id": "53022f49-8c50-4d21-8024-96687a694e08"
    },
    {
        "author": "王炎",
        "paragraphs": [
            "陰山蕭蕭木葉黄，胡兒馬健弓力强。",
            "鐵衣萬騎向北去，仰看鴻鴈皆南翔。",
            "身在邊頭家萬里，嗚咽悲笳壯心死。",
            "功成歸取漢爵侯，戰敗沒爲邊地鬼。",
            "團團霜月懸中天，閨中少婦私自憐。",
            "捐軀許國丈夫事，莫恨不如霜月圓。"
        ],
        "title": "關山月",
        "id": "0bbf73d3-b6b2-4063-98df-6df8c9734919"
    },
    {
        "author": "王炎",
        "paragraphs": [
            "青絲織作雙鴛鴦，紫絲繡成雙鳳凰。",
            "在家不敢窺屏著，心願出門逐夫壻。",
            "琴中解道人心事，不辭半夜將身去。",
            "君親滌器妾當壚，豈料賦成天上知。",
            "臨邛舊事不記省，千金多買青蛾眉。",
            "嫁時衣裳今尚在，妾貌未衰君意改。",
            "當時去家恨太遲，今日思家翻自悔。",
            "玉環既斷不復連，青銅既破不復圓。",
            "古來佳人多薄命，不見鸞膠能續絃。",
            "但願新人同燕婉，桃花長春月長滿。"
        ],
        "title": "白頭吟",
        "id": "68b362e6-bfd9-4d8f-a2d2-b296cbfd9599"
    },
    {
        "author": "王炎",
        "paragraphs": [
            "春風塞草青，胡兒區脫靜。",
            "秋風塞草黄，胡騎角弓勁。",
            "秦人驅丁夫，築城備强胡。",
            "城成有虧日，胡來無已時。",
            "哀笳中夜起，戰馬豎雙耳。",
            "蒼茫沙上月，幽咽隴頭水。",
            "征人悲故鄉，閨人守空房。",
            "安得霍嫖姚，飲馬瀚海旁。"
        ],
        "title": "飲馬長城窟",
        "id": "e45bec42-5c67-4370-9c91-b61ed3a523b1"
    },
    {
        "author": "王炎",
        "paragraphs": [
            "烏鵲遶屋鳴，有客停騑。",
            "問客何自來，君家寄家書。",
            "攝衣起迎客，開書多苦辭。",
            "蕣花不長好，玉顔亦易衰。",
            "水行有却流，人行無反期。",
            "置書拜謝客，豈不心懷歸。",
            "事君有明義，不得顧所私。",
            "作書附客返，路遠幸勿遺。",
            "上言重自愛，下言長相思。",
            "相思勿相怨，自古多別離。"
        ],
        "title": "門有車馬客",
        "id": "ac4a994c-1536-4439-a717-353ad8ca58d4"
    },
    {
        "author": "王炎",
        "paragraphs": [
            "羽檄走邊遽，虎符出精兵。",
            "壯士卷甲起，骨肉送之行。",
            "擊筑歌易悲，挈榼酒更傾。",
            "關山殺氣纏，寒日無晶明。",
            "箭落紫塞鵰，馬裂黄河冰。",
            "豈畏虜騎多，只憂將權輕。",
            "閫外不中制，一賢當長城。",
            "鼓行渡沙磧，願勒燕然銘。"
        ],
        "title": "出塞曲",
        "id": "739eb58e-27b6-4333-9544-7503f634e8f6"
    },
    {
        "author": "王炎",
        "paragraphs": [
            "靜女不下堂，游子志四方。",
            "五花驕馬金絡腦，出門僕從生輝光。",
            "草青沙軟濕春霧，玉蹄聯翩踏花去。",
            "樓頭明月闕又圓，西風一夕生庭樹。",
            "明璫綴以木難珠，錦衣繫以貂襜褕。",
            "青眉玉頰爲誰好，天闊飛鴻無素書。",
            "今年花落容華在，明年花發容華改。",
            "離鸞別鵠不自憐，人生難得長少年。"
        ],
        "title": "遠別離",
        "id": "b6e34859-47c2-4f04-be54-ae33a474962d"
    },
    {
        "author": "王炎",
        "paragraphs": [
            "爲郎縫春衣，春盡郎未歸。",
            "羞見庭下花，一雙胡蝶飛。"
        ],
        "title": "擬古閨怨三首  其一",
        "id": "d6035834-8c5c-4cd2-a05a-bad9c69874ba"
    },
    {
        "author": "王炎",
        "paragraphs": [
            "良人久在外，想像裁香羅。",
            "放下金粟尺，無言顰翠蛾。"
        ],
        "title": "擬古閨怨三首  其二",
        "id": "481ae5c4-c7b8-4cd8-8b4d-d862476f41a6"
    },
    {
        "author": "王炎",
        "paragraphs": [
            "花開復花謝，墮在藩溷邊。",
            "不惜花落盡，惜無長少年。"
        ],
        "title": "擬古閨怨三首  其三",
        "id": "2f77f579-8760-42e4-b0c2-9623033d9ff5"
    },
    {
        "author": "王炎",
        "paragraphs": [
            "長安甲第凝丹碧，門外如雲珠履客。",
            "主人對客懶將迎，別有洞天雙國色。",
            "簾幃不動春風香，乃翁但醉流霞觴。",
            "綠絲垂地細君惜，從今可老溫柔鄉。",
            "歡樂短，憂恨長，鳳飛何在遺其凰。",
            "不言不笑念恩怨，明月無情窺象牀。",
            "春暖花枝啼曉露，此身今是花無主。",
            "可憐高塚卧麒麟，不許畫樓棲燕子。"
        ],
        "title": "粧樓怨",
        "id": "a8ecbbb4-f6f1-4a9b-a2ec-81bc610e41c9"
    },
    {
        "author": "王炎",
        "paragraphs": [
            "薄酒可成禮，何必飲上尊。",
            "醜婦可成室，何必求麗人。",
            "人生有欲皆求得，誰能有得終無失。",
            "多藏未免誨穿窬，厚味亦能生疢疾。",
            "青鞋緩步可當車，不用駟馬黄金覊。",
            "茅簷之下庇風雨，不用丹碧文榱題。",
            "縕袍布衾亦自暖，不用狐裘蒙錦衣。",
            "菜羹脫粟亦自飽，不用五鼎羞鮮肥。",
            "月盈不償闕，物盛必有衰。",
            "逐客可相亦可夷，餓隸爲王又爲菹。",
            "欲從意滿神所忌，吉凶反覆相乘除。",
            "吾聞猩猩駡人非不智，以醉就禽猶惜屨。",
            "黿鼉窟穴深更深，卒爲人得由貪餌。",
            "古來達識照其幾，外物視之雙弊屣。",
            "於陵辭聘寧灌畦，禦寇辭粟寧忍饑。",
            "逃榮無辱二疏去，今是昨非陶令歸。",
            "請君莫嫌薄酒薄，瓦甕匏尊任斟酌。",
            "請君莫嫌醜婦醜，荆釵布襦與偕老。",
            "天寬地大得自由，如此足矣何多求。"
        ],
        "title": "薄薄酒",
        "id": "946b3664-b2a9-490f-a0f8-0a288e5e1b80"
    },
    {
        "author": "王炎",
        "paragraphs": [
            "雲潤日杲杲，渠澀泉泠泠。",
            "羣山曉過雨，一沐千髻青。",
            "岸巾納微凉，庭戶留餘清。",
            "喬木俯佳色，野卉含幽馨。",
            "昔來挽枯條，今來見欣榮。",
            "榮枯亦何有，對此難爲情。",
            "長年心事多，撫髀只自驚。",
            "冰炭交中腸，吾生安得寧。",
            "好風吹我裳，頗覺耳目醒。",
            "暇日可少憇，安用心營營。",
            "高卧綠陰底，玄蟬相對鳴。"
        ],
        "title": "夏日雨過",
        "id": "6a5f1859-1fd0-4f9c-9c44-d91982587cc3"
    },
    {
        "author": "王炎",
        "paragraphs": [
            "青山護村落，暗水通溝渠。",
            "人行禾黍間，漫漫迷所之。",
            "里社壓新醪，擊鮮賽叢祠。",
            "田父相勞苦，雨暘無失時。",
            "龍骨挂屋敖，秋熟可預期。",
            "行行度岡澗，泉石多幽奇。",
            "微風發清籟，好鳥吟高枝。",
            "此中有佳趣，豈無幽人知。",
            "去住兩不可，空吟招隠詩。"
        ],
        "title": "村行",
        "id": "30e4b8c9-d857-407f-9d4c-d12817128022"
    },
    {
        "author": "王炎",
        "paragraphs": [
            "宵爨懸釜星，曉光落窗牖。",
            "烏鵲如諂人，賀語亦交口。",
            "收書白氍毹，青山併還舊。",
            "門巷未掃除，家童具箕帚。",
            "物色不招挽，顧盼左右有。",
            "梅兄可納交，竹弟亦耐久。",
            "毛錐得奇助，引我琢句手。",
            "酒國百無憂，問津其敢後。",
            "逐逐春意來，孤村又花柳。"
        ],
        "title": "雪晴即事",
        "id": "d84505bd-7862-41fd-abf6-d70e6ca22268"
    },
    {
        "author": "王炎",
        "paragraphs": [
            "舉世競寵利，嗜進無肯休。",
            "山林槁項輩，又乏經濟謀。",
            "朅來半隠寮，再拜瞻呂侯。",
            "袖手辭富貴，結廬清且幽。",
            "我從爲兒時，久矣聞風流。",
            "父老數時賢，若人真少儔。",
            "已覆金甌名，姑作綠野遊。",
            "四海望霖雨，爭欲挽之留。",
            "向來釣璜老，一出扶宗周。",
            "廊廟方側席，公肯幡然不。"
        ],
        "title": "呂待制所居八詠 半隠",
        "id": "f6376291-e312-465c-aa3b-73408984dfa4"
    },
    {
        "author": "王炎",
        "paragraphs": [
            "黄山峙立高崔嵬，上有飛仙時往來。",
            "問之誰作東道主，舒嘯亭中人姓回。",
            "坐對危峰倒樽酒，偃仰胡床篆烟吐。",
            "劃然清響透雲端，此意悠悠眇千古。",
            "好是夜深孤月明，風松泉石清更清。",
            "我來擬作叔夜輩，一聽空山鸞鳳聲。"
        ],
        "title": "呂待制所居八詠 舒嘯",
        "id": "ebacedab-0a65-4eb4-8cc7-b6f1df19fef1"
    },
    {
        "author": "王炎",
        "paragraphs": [
            "躍馬乘軒四十年，誰知公是地行仙。",
            "向來曳履星辰上，今作遊山杖屨緣。",
            "總爲鼻端清栩栩，能令脚底步翩翩。",
            "青鞋若許陪行樂，早晚誅茅半隠邊。"
        ],
        "title": "呂待制所居八詠 緩步",
        "id": "ea5b5f6e-0480-4a4f-8ffc-b166355fcf7f"
    },
    {
        "author": "王炎",
        "paragraphs": [
            "我欲登仙換凡骨，飛上雲頭窺月窟。",
            "羿妻問我何自來，笑指廣寒令徑入。",
            "歸來却見半隠翁，月臺如在神仙中。",
            "霓裳歌舞不用覷，把酒長嘯生清風。"
        ],
        "title": "呂待制所居八詠 月臺",
        "id": "c956b152-2c6d-430f-99d6-f4a6530808e0"
    },
    {
        "author": "王炎",
        "paragraphs": [
            "空中一洞足清風，上有長藤翠蔓穠。",
            "說與山靈護持取，蒼皮瘦骨恐爲龍。"
        ],
        "title": "呂待制所居八詠 藤洞",
        "id": "cb1aa9ab-34a4-4583-8e17-6dbcd0f6d511"
    },
    {
        "author": "王炎",
        "paragraphs": [
            "春陽競嫵媚，百卉顔色好。",
            "凉秋風露來，往往競枯槁。",
            "一朝受霜雪，脫落遽如掃。",
            "特立金石姿，青青未嘗老。",
            "下視軟美輩，摧折不自保。",
            "古人幾失言，疾風知勁草。"
        ],
        "title": "呂待制所居八詠 歲寒",
        "id": "c1a012fb-a474-4453-8b78-504cc37d3f2e"
    },
    {
        "author": "王炎",
        "paragraphs": [
            "腷膊雞聲夜向晨，東方飛景到雲林。",
            "簾幃已是曈曈曉，庭戶全無曀曀陰。",
            "可是梧桐長得地，也知葵藿久傾心。",
            "日邊早晚來環賜，見說清光注意深。"
        ],
        "title": "呂待制所居八詠 朝陽",
        "id": "e954f1bf-36c6-4afc-9881-404afaaaac49"
    },
    {
        "author": "王炎",
        "paragraphs": [
            "虬髯鐵榦老嶙峋，氣格儼然冠劍臣。",
            "應爲孤高多絕物，未妨偃蹇且全身。",
            "雪中屈折如頹玉，雨後淋漓又吐茵。",
            "撫手摩挲三嘆息，世間那有獨醒人。"
        ],
        "title": "呂待制所居八詠 醉松",
        "id": "531be98a-c598-4225-b47f-567c3e8c3dfd"
    },
    {
        "author": "王炎",
        "paragraphs": [
            "丁男負荷力已疲，弱妻稚子顔色悲。",
            "親戚墳墓誰忍棄，嗟爾豈願爲流移。",
            "春蠶成繭穀成穗，輸入豪家無孑遺。",
            "豐年凜凜不自保，凶年菜色將何如。",
            "但憂銜恨委溝壑，豈暇懷土安室廬。",
            "故鄉既已不可居，他鄉爲客將誰依。",
            "黄雞啄黍白酒熟，去家未久吾懷歸。",
            "農桑不事得溫飽，見爾令人顔忸怩。"
        ],
        "title": "太平道中遇流民",
        "id": "b7951d51-fc92-43d2-b4cd-df785020fa6c"
    },
    {
        "author": "王炎",
        "paragraphs": [
            "他山石徒多，器寶匿幽僻。",
            "産璞芙蓉坑，金聲而玉德。",
            "岡巒外鈎聯，地勢中斷隔。",
            "曲塢八九家，路入羊豕迹。",
            "澗水抱石根，石骨多紺碧。",
            "北山上攙天，南山勢蟠伏。",
            "硯工二百指，日鑿崔嵬腹。",
            "篝燈礪斧斤，深入逾百尺。",
            "我行冒風雨，周覽不知夕。",
            "夜宿茅茨下，青燈照岑寂。",
            "酒闌呼匠氏，訪之語纖悉。",
            "冰蠶吐銀絲，鮫人織霧縠。",
            "巧手琢磨之，價直黄金鎰。",
            "斷巖半傾欹，舊穴久湮塞。",
            "旁求得他材，飲水不受墨。",
            "堅滑已支庶，粗燥乃臧獲。",
            "信知天壤間，尤物神所惜。",
            "罕見固爲貴，有亦未易識。",
            "珉玉混一區，語盡三嘆息。",
            "摩挲蒼蘚崖，此言可鎸刻。"
        ],
        "title": "遊硯山",
        "id": "b4a4eb86-ce8e-411e-9428-88909010d022"
    },
    {
        "author": "王炎",
        "paragraphs": [
            "人家雞犬近相聞，村落紆回古木深。",
            "山客一來塵想盡，水聲終日奏鳴琴。"
        ],
        "title": "山間偶成二絕  其一",
        "id": "86996e23-a446-4a5a-ae56-c0ca2683fcef"
    },
    {
        "author": "王炎",
        "paragraphs": [
            "隔枝啼鳥喚幽夢，排闥青山無世情。",
            "綠樹陰陰遮日影，虛窗卧看白雲行。"
        ],
        "title": "山間偶成二絕  其二",
        "id": "b481f516-6b82-4148-86b5-1c7beaa59cb3"
    },
    {
        "author": "王炎",
        "paragraphs": [
            "雞罷三號來曉色，披衣起見瓦溝白。",
            "雪花初墮雲遽回，天意應憐未歸客。",
            "男兒鐵石爲剛腸，忍窮不見可憐色。",
            "當知曳履郭先生，可作餐氈蘇屬國。"
        ],
        "title": "雪中懷韓毅伯",
        "id": "cdc02209-b229-4080-b3ab-f32a2c932a56"
    },
    {
        "author": "王炎",
        "paragraphs": [
            "孤飛欲作上林遊，塞北來時天始秋。",
            "世路豈無矰繳慮，水鄉聊作稻粱謀。",
            "摩雲不憚關山遠，刷羽定非雞鶩儔。",
            "待看草青烟浪暖，带將春色離南州。"
        ],
        "title": "和韓毅伯詠鴈",
        "id": "eef7fc65-69ab-4031-b1f3-b85097bfc65e"
    },
    {
        "author": "王炎",
        "paragraphs": [
            "歲暮殺氣慘，草木華葉萎。",
            "寒梅吐新萼，娟娟擁疏枝。",
            "清意塵俗遠，幽香風露知。",
            "孤絕慣守獨，晚出甘後時。",
            "細推萬物理，榮謝相乘除。",
            "桃李向來繁，試問今何如。"
        ],
        "title": "梅花",
        "id": "96f6a1cf-6d72-4c1f-8665-ae567c136470"
    },
    {
        "author": "王炎",
        "paragraphs": [
            "黠鼠穴居工匿形，宵竊吾餘頻有聲。",
            "狸奴已老無足忌，對面侮人渠得志。",
            "韓盧千載雲來孫，平時禦盜嚴司存。",
            "小施逐兔騰山力，不露爪牙潜有獲。",
            "主人高枕終夜安，論功法吏能掃姦。",
            "繩以漢家三尺律，鼠罪貫盈貓不職。"
        ],
        "title": "犬捕鼠",
        "id": "654a490c-e13b-4f12-9a22-0827625a1cf2"
    },
    {
        "author": "王炎",
        "paragraphs": [
            "小凭笋輿行野田，麥芒桑蕾春無邊。",
            "勒回風物未全好，小雨班班天護寒。",
            "入門烏鵲枝頭語，鴻鴈好音慈母喜。",
            "車馬不來門巷窮，桃花自作深深紅。",
            "世間萬事易冰冷，春來無處無東風。"
        ],
        "title": "春日",
        "id": "d3e45bea-62ca-4937-94e3-f9d8c4ea7bbd"
    },
    {
        "author": "王炎",
        "paragraphs": [
            "杜門值春初，出門已春莫。",
            "子規日夜啼，爲我訴春去。",
            "萋然草彌望，綠暗谿臯路。",
            "百尺游絲高，摇摇引心緒。",
            "歸來坐窗底，有句不能吐。",
            "喚取黄嬭來，且嘗黑甜味。"
        ],
        "title": "春日書懷二首  其一",
        "id": "191f544d-2eb7-4295-90b6-025ddf5d7497"
    },
    {
        "author": "王炎",
        "paragraphs": [
            "餘月雨新歇，風日亦已和。",
            "佳木頗秀整，好鳥仍嘯歌。",
            "今我苦不樂，如此春意何。",
            "喧寂有異境，窮達元同科。",
            "此道貴堅壁，外物將倒戈。",
            "有慨懷古人，執柯能伐柯。"
        ],
        "title": "春日書懷二首  其二",
        "id": "4f15034f-9567-4fb4-8965-c8565cbad21c"
    },
    {
        "author": "王炎",
        "paragraphs": [
            "爲別未一日，思君如三秋。",
            "解后孤城中，握手復少留。",
            "士方未遇時，鮮不困宦游。",
            "君獨芻豢色，胸次回萬牛。",
            "自愧得之淺，誤欲代君憂。",
            "白璧識者稀，駑馬市者稠。",
            "莫作分外慮，輕重終不侔。",
            "諸公競推轂，失士固所羞。"
        ],
        "title": "答韓毅伯五首  其一",
        "id": "a2a5e707-cf89-4427-b20c-511c273ddbc8"
    },
    {
        "author": "王炎",
        "paragraphs": [
            "情義如投膠，去意如激矢。",
            "險阻要備嘗，山川餞行李。",
            "霜雪衣裘單，燈前話兒女。",
            "下堂辭親去，上堂拜親喜。",
            "燕頷能飛揚，何必毛錐子。"
        ],
        "title": "答韓毅伯五首  其二",
        "id": "6bbe3c71-a982-40a0-8bf4-56f12bffb535"
    },
    {
        "author": "王炎",
        "paragraphs": [
            "憶君初至時，投宿村店莫。",
            "門巷冷如冰，漫刺來一顧。",
            "升堂方下榻，出戶復就屨。",
            "綈袍寒不溫，北風攪庭戶。",
            "念君何以堪，此意推不去。",
            "强飯登前塗，爲親善調護。"
        ],
        "title": "答韓毅伯五首  其三",
        "id": "f25fa499-de6e-4ee2-8d87-3724eca92d8c"
    },
    {
        "author": "王炎",
        "paragraphs": [
            "老松寒不凋，古井風無波。",
            "斯人閲千古，所得亦已多。",
            "句法餘事爾，高處凌陰何。",
            "寧爲擁膝吟，無作扣角歌。"
        ],
        "title": "答韓毅伯五首  其四",
        "id": "a5947f2c-0a02-4ca4-87da-210a962b6077"
    },
    {
        "author": "王炎",
        "paragraphs": [
            "三書上時宰，我常疑退之。",
            "士窮見素守，躁求亦何爲。",
            "蜀客聞此語，爲我一解頤。",
            "歲晚歸未得，且過江之西。",
            "未到意先喜，主人賢足依。",
            "江西魚稻鄉，米熟蟹螯肥。",
            "不妨且醉飽，利達自有時。"
        ],
        "title": "答韓毅伯五首  其五",
        "id": "353b5f70-7edf-4e6a-82f0-e4a96924293b"
    },
    {
        "author": "王炎",
        "paragraphs": [
            "西南月未墮，白霧吞青山。",
            "渡口無人行，老漁一舟還。",
            "呵手繫短纜，襏襫犯夜寒。",
            "捕魚養妻子，誰謂斯人閒。"
        ],
        "title": "漁人",
        "id": "632d5847-59cc-4f35-bc5a-7dd9a82abc9e"
    },
    {
        "author": "王炎",
        "paragraphs": [
            "春山布穀勸耕事，秋園絡緯催機杼。",
            "大家未織吏索租，小家欲織無絲縷。",
            "無絲可織寒無衣，輸租後期罪當笞。",
            "悲鳴終夜不能已，嗟爾候蟲何自苦。"
        ],
        "title": "促織",
        "id": "b84e4a60-b341-4ff8-b235-aca576cbbdcd"
    },
    {
        "author": "王炎",
        "paragraphs": [
            "屯雲墨色日將暮，晦明揮霍雨如注。",
            "水聲夜半摇匡床，平旦出門吁可畏。",
            "盤渦溔瀁吞邊旁，悍流洶湧行中央。",
            "日中雨復綆縻下，溝塍水躍皆渾黄。",
            "黑風拗怒雷擊地，浪頭起立三丈强。",
            "杈枒老木根株拔，崚嶒古屋椽桷裂。",
            "快馬萬蹄迸突而憑凌，靈鼉百面澒洞而砯砰。",
            "銳兵鏖戰城柵倒，猛虎嘷吼崖谷崩。",
            "旁觀氣奪目力眩，瀕流上下俱不寧。",
            "升高辟害叫舟楫，篙工倚柂不敢行。",
            "寂寥向晚頗衰落，斷霞返照回新晴。",
            "鳥飛不盡天界闊，蒼烟淡淡山青青。",
            "銜杯引滿幸無恙，收召魂魄猶屏營。",
            "往年秋水沈半壁，闔門九死得一生。",
            "今日思之痛方定，一見洪波心震驚。",
            "吾聞山挾河回衝底柱，峽束江盤投灧澦。",
            "魚龍百怪家其中，風濤暴橫無終窮。",
            "小溪常時清且淺，漪漣不動平於板。",
            "淺津可涉深可梁，一旦沸騰能漭茫。",
            "傳聞潰渱山裂破，黑蛟夜出作奇禍。",
            "抉崖走石勢力粗，十家六七無室廬。",
            "百年枯塚尚漂泊，變生倉卒人爲魚。",
            "君不見去年四月不雨至七月，澗谿一綫皆斷絕。",
            "川居人曾死於暍，山居人今死於溺。",
            "下田黄塵曾蓬勃，高田白沙今障沒。",
            "嗚呼災害何其頻，勦民之命誰肯任。",
            "勦民之命誰肯任，蒼天蒼天實照臨。"
        ],
        "title": "大水行",
        "id": "363e2d72-9028-499b-b78d-4b1e38b1682d"
    },
    {
        "author": "王炎",
        "paragraphs": [
            "曝背茅簷下，驅寒得曉晴。",
            "杜門來客少，開卷此心清。",
            "晦迹存吾道，端居閲世情。",
            "南山無改色，相對免將迎。"
        ],
        "title": "冬日即事",
        "id": "0d0b469e-dc21-4502-baf0-7d0b8992963f"
    },
    {
        "author": "王炎",
        "paragraphs": [
            "蔓長宜誅草，花飛可弔梅。",
            "斷雲將雨去，啼鳥喚春回。",
            "書亂時開帙，樽空久覆杯。",
            "長年觀景物，不復起衰懷。"
        ],
        "title": "春興二首  其一",
        "id": "9b1e9c77-9721-4fd1-9db7-44bb8b8534e1"
    },
    {
        "author": "王炎",
        "paragraphs": [
            "山遠煙蒙樹，汀回水嚙沙。",
            "雲陰初解駁，春色已光華。",
            "土潤麥爭秀，日蒸桃欲花。",
            "杜門無可喜，鵲語誤楂楂。"
        ],
        "title": "春興二首  其二",
        "id": "5694364c-734b-4ab4-a205-2f788888a068"
    },
    {
        "author": "王炎",
        "paragraphs": [
            "白眼看時事，剛腸厭俗流。",
            "也知蜂有毒，未信鼠堪投。",
            "熟睡消磨日，清吟撥置愁。",
            "倚門應望切，早晚賦刀頭。"
        ],
        "title": "旅興",
        "id": "b51a19fb-d6e9-4f23-b467-63cc7e54af85"
    },
    {
        "author": "王炎",
        "paragraphs": [
            "瓠白吾何有，人言太瘦生。",
            "富兒皆肉食，我輩但藜羹。",
            "安得萬錢費，應無五鼎烹。",
            "饑腸雷欲吼，一飽亦何營。"
        ],
        "title": "蔬食",
        "id": "22b54fb4-82e3-4ebc-96e5-263c8e5158eb"
    },
    {
        "author": "王炎",
        "paragraphs": [
            "喚雨蒼鳩罷，山高雲更隮。",
            "泥深妨著屣，水足有扶犁。",
            "索酒無同飲，哦詩只自題。",
            "小窗回午夢，鄰舍一聲雞。"
        ],
        "title": "春雨",
        "id": "a74cda6a-4330-4c67-9e06-3cd1a094c5cc"
    },
    {
        "author": "王炎",
        "paragraphs": [
            "月明露冷浄娟娟，收入窗間一掬泉。",
            "不用亭亭張翠蓋，也能細細疊青錢。",
            "時因新汲分瓶杓，暗有微香散簡編。",
            "留待移根栽玉井，開花十丈藕如船。"
        ],
        "title": "石盆荷葉",
        "id": "d22a04dd-bdc7-438d-a8ee-f834cc1b3891"
    },
    {
        "author": "王炎",
        "paragraphs": [
            "疎籬短柵外鈎聯，聚立龍孫已嶷然。",
            "向日斧斤幾不赦，而今苗裔尚能全。",
            "少時秀色青珉潤，歲晚英標紫玉堅。",
            "借與風煙扶直氣，稍加歲月定參天。"
        ],
        "title": "窗外紫竹",
        "id": "01ab8c60-66c9-46de-9cc2-fae4f6e15476"
    },
    {
        "author": "王炎",
        "paragraphs": [
            "斷霞縷脈淺深紅，雨挾凉來助好風。",
            "心厭亂蟬專美蔭，目隨高鳥度晴空。",
            "此身尚落功名外，生理方侵念慮中。",
            "坐到夜深明月上，秋聲故故遶梧桐。"
        ],
        "title": "秋日晚晴",
        "id": "d8e6408e-cce8-4b2b-9e08-01791a04ba5d"
    },
    {
        "author": "王炎",
        "paragraphs": [
            "欲問故人歸未歸，江湖不見雁南飛。",
            "青雲未上辭鄉國，白璧無因困褐衣。",
            "客裏書來行李滯，江南春盡落花稀。",
            "倚門望斷山川遠，我却疑君此策非。"
        ],
        "title": "和毅伯見寄",
        "id": "388e791e-0d9e-49b0-90f2-9e116bf26613"
    },
    {
        "author": "王炎",
        "paragraphs": [
            "一笑掀髯語不休，隻雞斗酒少淹留。",
            "讀書未療一身困，彈劍同懷千歲憂。",
            "喬木擁煙村落冷，西風吹雨稻粱秋。",
            "此中可覓離騷句，躍馬重來谿上頭。"
        ],
        "title": "喜祝季通相訪",
        "id": "788e2205-0849-41ff-bcd4-eedf938f340b"
    },
    {
        "author": "王炎",
        "paragraphs": [
            "踏破蒼苔馬有聲，百金一諾不寒盟。",
            "揮犀議論高流輩，落筆典刑追老成。",
            "犯雪方知松節直，截河不變濟流清。",
            "論交獨許吾同調，翻覆從渠自世情。"
        ],
        "title": "和祝季通韻",
        "id": "7007a3f1-2d43-4ce3-af0e-7c7d8b33dd06"
    },
    {
        "author": "王炎",
        "paragraphs": [
            "銀河絡角晚風凉，月入庭除滿地霜。",
            "夜靜老翁閒玉斧，天寒仙子舞霓裳。",
            "田家旋斸蹲鴟美，野店新篘綠蟻香。",
            "草草杯盤供一笑，暫時耳熱發清狂。"
        ],
        "title": "南齋中秋小酌",
        "id": "f07ab5bd-7b25-4053-b16f-58b93b5db737"
    },
    {
        "author": "王炎",
        "paragraphs": [
            "幽居用拙懶追尋，小徑無人苔半侵。",
            "燕子已歸知社近，桃花半破覺春深。",
            "長編短簡資身策，故歲新年念母心。",
            "拂拭橫床眠未穩，匆匆屋角有鳴禽。"
        ],
        "title": "南齋書懷",
        "id": "b4b1aac3-555c-41af-b7bf-595dc60debfa"
    },
    {
        "author": "王炎",
        "paragraphs": [
            "鵲寄先聲到敝廬，故人回首意何如。",
            "我方無事能高枕，子亦徐行可當車。",
            "小甕牀頭新注酒，青燈窗下靜觀書。",
            "虀鹽冷淡商今古，恐勝朱門食有魚。"
        ],
        "title": "和韓毅伯韻三首  其一",
        "id": "8f8c0521-9b47-47fb-a4bf-40a9e4d6f5cf"
    },
    {
        "author": "王炎",
        "paragraphs": [
            "有客回車肯再過，天寒冰雪滿關河。",
            "家貧草具惟雞黍，地僻柴門但雀羅。",
            "人固剛腸窮已甚，天無老眼命如何。",
            "男兒自許功名事，相對肯悲彈劍歌。"
        ],
        "title": "和韓毅伯韻三首  其二",
        "id": "1e0754a8-e0bd-4268-82cc-226196da4d16"
    },
    {
        "author": "王炎",
        "paragraphs": [
            "萬里乾坤尚側身，諸公青眼拂埃塵。",
            "平生毛穎義相許，今日方兄情稍親。",
            "信有朱絃能使鬼，肯將拱璧暗投人。",
            "不妨歲晚留行色，梅柳梢頭已報春。"
        ],
        "title": "和韓毅伯韻三首  其三",
        "id": "4aef026d-3323-44ca-af09-b6c652195af5"
    },
    {
        "author": "王炎",
        "paragraphs": [
            "扣關剝啄到吾廬，覺我論才有不如。",
            "道在褐衣懷美玉，文成熟路駕輕車。",
            "而今談笑不携手，他日寒溫徒寄書。",
            "勢利之交兒輩事，何須有客佩金魚。"
        ],
        "title": "再和前韻三首  其一",
        "id": "74a67890-edfc-4487-b6b7-1a6094295729"
    },
    {
        "author": "王炎",
        "paragraphs": [
            "窮巷曾勤特地過，瀾翻舌本落懸河。",
            "君方迹未離塵土，我亦身嘗墮網羅。",
            "幸有吾曹相爾汝，肯教俗子更誰何。",
            "詩成騷雅遺風在，壓倒南山白石歌。"
        ],
        "title": "再和前韻三首  其二",
        "id": "3d39950f-16bb-4a0e-a9a2-9601afa1b09b"
    },
    {
        "author": "王炎",
        "paragraphs": [
            "小屈青雲富貴身，翻翻倦脚踏街塵。",
            "黑貂久敝歲云晚，鴻鴈不來家有親。",
            "客路山川聊緩带，天關虎豹莫憎人。",
            "一寒元是功名兆，落筆能回桃李春。"
        ],
        "title": "再和前韻三首  其三",
        "id": "b6c6bf2d-13ce-404c-9741-78b1c4d54c01"
    },
    {
        "author": "王炎",
        "paragraphs": [
            "交游大半上青雲，可使斯人竟陸沈。",
            "寒日亂山皆慘色，北風古木亦悲吟。",
            "傷情空拜丹青像，提耳不聞金玉音。",
            "舐墨欲書耆舊傳，無言三嘆我何心。"
        ],
        "title": "追念鱅谿老人  其一",
        "id": "ffafcdff-0265-4687-8668-011ee1d24291"
    },
    {
        "author": "王炎",
        "paragraphs": [
            "遶屋青山鎖白雲，其人如玉已埋沈。",
            "瘦筇未掃往來迹，遺墨半存長短吟。",
            "有客不堪頻墮捷，此生無復見知音。",
            "天寒日短凄凉甚，老眼皇天照此心。"
        ],
        "title": "追念鱅谿老人  其二",
        "id": "82f04a25-083b-4157-b6e7-0e1f796237ee"
    },
    {
        "author": "王炎",
        "paragraphs": [
            "輕風掠面作微凉，盡日筍輿行澗岡。",
            "畦稻欲花新得雨，老農屈指計秋嘗。"
        ],
        "title": "如大坂二絕  其一",
        "id": "4bb99f34-09e9-4c06-9ed4-ca5c241d7359"
    },
    {
        "author": "王炎",
        "paragraphs": [
            "盤薄解衣方少休，青山白水挽吾留。",
            "一聲杜宇喚歸意，百囀黄鸝生客愁。"
        ],
        "title": "如大坂二絕  其二",
        "id": "d8b0e2ca-f5b1-4858-9637-2a3d3429827d"
    },
    {
        "author": "王炎",
        "paragraphs": [
            "春光挽我出柴扃，道上陳根換短青。",
            "尚怯東風寒料峭，已聞好鳥語丁寧。"
        ],
        "title": "田間閒步",
        "id": "9dcaba8d-3ece-4477-88ec-2894a8dfbd3c"
    },
    {
        "author": "王炎",
        "paragraphs": [
            "山脚草深樵徑沒，溪頭水落石梁高。",
            "一川風露無人占，古柳玄蟬處處號。"
        ],
        "title": "晚浴溪上",
        "id": "e1890c6e-bc91-4346-b841-abf8ed812117"
    },
    {
        "author": "王炎",
        "paragraphs": [
            "返照南山脚，西風古渡頭。",
            "破烟雙鷺晚，抱葉一蟬秋。"
        ],
        "title": "自南齋晚歸二絕  其一",
        "id": "ea0ff23c-a4c2-4c9a-b885-fd84798be27e"
    },
    {
        "author": "王炎",
        "paragraphs": [
            "溪凉魚發發，山靜鳥飛飛。",
            "草笠兒驅犢，荆釵女浣衣。"
        ],
        "title": "自南齋晚歸二絕  其二",
        "id": "560e2886-c84f-4f10-9761-0e0a94afde16"
    },
    {
        "author": "王炎",
        "paragraphs": [
            "淚滴松楸意轉哀，欲歸小立更徘徊。",
            "春風不管人間恨，溪上櫻桃花自開。"
        ],
        "title": "到白石先妣新塋",
        "id": "4384a961-8594-468d-8a55-8d7282b030bf"
    },
    {
        "author": "王炎",
        "paragraphs": [
            "初春欲暖未全暖，小雨妨晴還得晴。",
            "多謝東風舊相識，少年樂事已寒盟。"
        ],
        "title": "新晴二絕  其一",
        "id": "e8e3c716-a3f5-4c07-a0d2-1702b0cb12fa"
    },
    {
        "author": "王炎",
        "paragraphs": [
            "鴝鵒喜晴鳴竹枝，一篙新浪拍漁磯。",
            "春寒稍向日邊破，花信欲從風際歸。"
        ],
        "title": "新晴二絕  其二",
        "id": "fd79fe30-9e0a-46bb-9269-489d2402e027"
    },
    {
        "author": "王炎",
        "paragraphs": [
            "溪深一股淥浮浮，橋斷人歸拏小舟。",
            "煙淡雲黄來暝色，青山數疊不遮愁。"
        ],
        "title": "溪上晚望二絕  其一",
        "id": "a6307f05-291f-4c56-98d1-8972afd02bc2"
    },
    {
        "author": "王炎",
        "paragraphs": [
            "日墮西山煙水昏，寂寥雞犬數家村。",
            "滄洲歸鷺客停棹，古寺疎鐘人掩門。"
        ],
        "title": "溪上晚望二絕  其二",
        "id": "b54ef15d-053a-4baa-8a10-bdd895aef206"
    },
    {
        "author": "王炎",
        "paragraphs": [
            "自憐童穉色凄凉，偃伏田廬歲月長。",
            "用拙漫令文有冢，避愁不慣醉爲鄉。",
            "春來雨禁鳥烏樂，天末風回鴻鴈行。",
            "軒冕山林兩無得，諱窮徒覺意蒼茫。"
        ],
        "title": "春日書懷",
        "id": "db7b5772-a0c7-4759-bb27-572506be64c2"
    },
    {
        "author": "王炎",
        "paragraphs": [
            "溪上相逢把盞時，回頭今是一年餘。",
            "聞君有喜驅都騎，顧我無聊守敝廬。",
            "信道此行騎鳳背，未知何日寄魚書。",
            "月明千里關山隔，莫爲新情忘故居。"
        ],
        "title": "送詹少游之平江",
        "id": "5d61b0f0-2af6-4c77-82b6-fd470b1fed27"
    },
    {
        "author": "王炎",
        "paragraphs": [
            "感懷細數十年事，養拙略無終日閒。",
            "景物自新春稍稍，吾親漸老髮斑斑。",
            "豈曾有夢到天上，且任此生浮世間。",
            "願約漁樵同小隠，謂予不信有南山。"
        ],
        "title": "春日遣懷",
        "id": "ded4ae52-2ddb-474d-99be-86e90565cabf"
    },
    {
        "author": "王炎",
        "paragraphs": [
            "震雷動地音元寂，白月當空指即迷。",
            "天下老師應鎖口，此公不肯止兒啼。"
        ],
        "title": "題古塔主語錄",
        "id": "4d6b8f8d-8d38-4d74-ba73-177204ac5000"
    },
    {
        "author": "王炎",
        "paragraphs": [
            "老穉緣崖鋤草根，炊烟不起自酸辛。",
            "東臯春到青青麥，屈指何時可食新。"
        ],
        "title": "田間麥秀因成絕句",
        "id": "7bdacf4c-ac8b-4829-877f-611807684771"
    },
    {
        "author": "王炎",
        "paragraphs": [
            "兒童飯犢女採桑，水滿東臯耕事忙。",
            "稻秧半綠麥半黄，天許食新饘粥香。",
            "田父咨嗟仍笑語，赤地一年今得雨。",
            "紫{蔽/魚}有根妻子喜，免填溝壑棄閭里。"
        ],
        "title": "麥苗已有生意掘烏稬者未止",
        "id": "107630ea-6100-4b82-bb0f-80882ef9fccb"
    },
    {
        "author": "王炎",
        "paragraphs": [
            "去年龜兆生田臯，今年龍骨挂屋敖。",
            "烏牛告休卧籬落，夫耕婦饁亦既勞。",
            "稊稗不生白水滿，荷鋤出見禾苗高。",
            "屈指何時築場圃，割雞炊黍觴新醪。",
            "人言饑饉有豐稔，一笑破除心鬰陶。"
        ],
        "title": "雨晴出田間",
        "id": "7d0284dc-a469-4ed9-9293-172198513827"
    },
    {
        "author": "王炎",
        "paragraphs": [
            "十年客館出無車，倦迹歸來守敝廬。",
            "林下巢傾烏哺斷，天邊風急鴈行疎。",
            "欲傳消息苦無便，喜報平安今有書。",
            "行李何時能緩带，對床風雨且幽居。"
        ],
        "title": "得昭叔弟書",
        "id": "5297ef1f-f861-4941-9161-d03d6b2e39d3"
    },
    {
        "author": "王炎",
        "paragraphs": [
            "日轉槐陰宮漏遲，蘭湯新浴生凉颸。",
            "四方清晏上燕衎，千官鳴玉趨丹墀。",
            "鸞刀象箸薦多品，豈無炙鵠兼蒸鳬。",
            "射聲彈弋不虛發，獨取鳴梟供膳夫。",
            "卵翼深恩作奇禍，有此大罪宜翦夷。",
            "臣工拜手謝君賜，惟忠與孝終無虞。",
            "高皇盛德號寬大，惡不可赦彭黥菹。",
            "惜哉雲夢信先縛，功蓋一世人所疑。",
            "賜之屬鏤前事失，淫刑以逞誰無辜。",
            "留侯辟穀以智免，酇侯縲紲幾身危。",
            "君不見避人不出畏矰繳，商雒深山鸞鳳飛。"
        ],
        "title": "梟羹",
        "id": "f86911fe-b3ab-4a7f-8d09-05b40ebe160f"
    },
    {
        "author": "王炎",
        "paragraphs": [
            "胸臆包藏不可窺，誰能攘臂編其鬚。",
            "未論犬牛俱受禍，飽人之肉人何辜。",
            "騶虞不肯食生物，自古及今常罕出。",
            "吁嗟虎豹山林多，陷穽弓刀如彼何。"
        ],
        "title": "聞虎傷人",
        "id": "eda5803a-82f6-4719-9971-ed4eed978763"
    },
    {
        "author": "王炎",
        "paragraphs": [
            "百楹夏屋勢渠渠，氣象巋然壓里閭。",
            "庭下紫荆方秀茂，階前玉樹亦扶疎。",
            "門容駟馬于公宅，客佩金魚吏部廬。",
            "莫使烏衣文彩減，諸郎勤讀五車書。"
        ],
        "title": "賀景高新居",
        "id": "78919577-1ab3-4c69-a4f3-c513b7b1a0d4"
    },
    {
        "author": "王炎",
        "paragraphs": [
            "年光除日又元日，心事今吾非故吾。",
            "兩板不須書鬰壘，一杯亦强飲屠蘇。",
            "添丁解事尋王母，內子傷時念老姑。",
            "欲報情深恩罔極，不終反哺愧林烏。"
        ],
        "title": "元日書懷",
        "id": "74e2521c-7094-46bf-808e-f4396fad5c88"
    },
    {
        "author": "王炎",
        "paragraphs": [
            "經年不踏鱅溪路，此日重來訪舊游。",
            "溪上老人今不見，凉風細雨四山秋。"
        ],
        "title": "到大坂",
        "id": "9aa58b47-f86b-436d-8a79-b0b7613a7c46"
    },
    {
        "author": "王炎",
        "paragraphs": [
            "歎息謀身拙，棲遲簿領間。",
            "朔風吹密霰，瘦馬踏窮山。",
            "游宦亦何好，浮生元自閒。",
            "去年溪上雪，高卧掩柴關。"
        ],
        "title": "江夏道中值雪",
        "id": "724306b3-2f90-4a7f-82fa-74c6887e3dcc"
    },
    {
        "author": "王炎",
        "paragraphs": [
            "馬上寒生手欲龜，田廬人靜爨烟稀。",
            "疑逢海上雙銀闕，想見雲中萬玉妃。",
            "野店避風聊解轡，地爐圍火自熏衣。",
            "勞生今被微官縛，何日衡茅獨掩扉。"
        ],
        "title": "蒲圻道中遇雪二首  其一",
        "id": "d09567bb-c7fa-4b35-ad82-a1a3269d3fcd"
    },
    {
        "author": "王炎",
        "paragraphs": [
            "天慘雲垂地，風寒雪塞塗。",
            "驟看花滿眼，己覺粟生膚。",
            "冷屋無鳴漏，冰枝有立烏。",
            "馬寒如蝟縮，行役厭馳驅。"
        ],
        "title": "蒲圻道中遇雪二首  其二",
        "id": "6895dd5b-3eb8-4221-990f-9e389e67ce13"
    },
    {
        "author": "王炎",
        "paragraphs": [
            "雲暝雨將雪，天低風正寒。",
            "簡書端可畏，行李不遑安。",
            "要路飛騰好，窮途進取難。",
            "折腰徒自苦，吾亦悔儒冠。"
        ],
        "title": "再如蒲圻二首  其一",
        "id": "b7f24fd6-6bb4-48a9-bd7a-c3ae55c093a9"
    },
    {
        "author": "王炎",
        "paragraphs": [
            "北走蓴塘路，從公敢憚行。",
            "凄凉當短日，寂寞過荒城。",
            "薄祿非吾願，塵緣窘此生。",
            "丘園如可樂，何必問功名。"
        ],
        "title": "再如蒲圻二首  其二",
        "id": "32101ed0-1383-48c2-a3d4-d63a22caa3e7"
    },
    {
        "author": "王炎",
        "paragraphs": [
            "落日行湖尾，重袍不禦寒。",
            "亂流橫短棹，入暝解征鞍。",
            "梅瘦覺春未，鴈來知歲殘。",
            "何時休跋履，猶幸得平安。"
        ],
        "title": "行湖路",
        "id": "991f08c0-a6e2-474e-977e-fbda2302e896"
    },
    {
        "author": "王炎",
        "paragraphs": [
            "荆璞天下珍，價重金百鎰。",
            "誰能玉其德，有亦未易識。",
            "陸沈黄綬間，心不計喧寂。",
            "挽之置通津，誰借一臂力。",
            "窮山抱白虹，緹襲貴燕石。"
        ],
        "title": "送游堯臣歸閩六首  其一",
        "id": "d9ea71a9-3e1b-4b4b-b736-4cd95041d16e"
    },
    {
        "author": "王炎",
        "paragraphs": [
            "良農種嘉穀，未必皆歲豐。",
            "世間固無巧，得喪係其逢。",
            "汾上百斛鼎，嶧陽七絲桐。",
            "清廟不登薦，造物頗未工。",
            "不移金石心，前哲能固窮。"
        ],
        "title": "送游堯臣歸閩六首  其二",
        "id": "b582d888-bd90-4da0-b68b-63012c30d9b9"
    },
    {
        "author": "王炎",
        "paragraphs": [
            "攫金不見人，士以貪自欺。",
            "玉壺有清冰，皎皎不受緇。",
            "畏義如畏刑，律己吾所師。",
            "一尉百僚底，三歲袖手歸。",
            "鄙夫顙有泚，行李惟囊衣。"
        ],
        "title": "送游堯臣歸閩六首  其三",
        "id": "fc133aab-2a1b-4f51-b7ef-3ac60a2eb340"
    },
    {
        "author": "王炎",
        "paragraphs": [
            "宦游適四方，僚友兄及弟。",
            "所惡薰有蕕，氣味不相似。",
            "黄鵠來自南，俛首啄禾黍。",
            "意欲摩雲霄，石交予與汝。",
            "雞鶩安用喧，短翼無遠舉。"
        ],
        "title": "送游堯臣歸閩六首  其四",
        "id": "482b235e-5b9f-418f-add1-b6192f22c2bb"
    },
    {
        "author": "王炎",
        "paragraphs": [
            "火流暑將退，車馬戒行役。",
            "可不舉一杯，明日川陸隔。",
            "北堂太夫人，綠鬢今未白。",
            "雝雝鳳將雛，此樂豈易得。",
            "軒冕儻來爾，爲親謹眠食。"
        ],
        "title": "送游堯臣歸閩六首  其五",
        "id": "a4fa03db-f9eb-49b0-a912-f3841772a8dd"
    },
    {
        "author": "王炎",
        "paragraphs": [
            "松楸不掃灑，吾甚思江東。",
            "七閩在其南，雲間無去鴻。",
            "關山共明月，何時一尊同。",
            "小游忘年友，努力翰墨中。",
            "鑄金作龍淵，世豈無國工。"
        ],
        "title": "送游堯臣歸閩六首  其六",
        "id": "196a93d2-a21b-46be-85c6-d213fca8a62a"
    },
    {
        "author": "王炎",
        "paragraphs": [
            "崎嶇深谷與崇岡，王事有期行李忙。",
            "玉佩泉鳴清醉耳，劍鋩山峭割愁腸。",
            "鳥鳴花發年華改，雨暗雲昏客路長。",
            "且喜歸來同笑語，蒲團棐几似僧房。"
        ],
        "title": "和游堯臣出郊二首  其一",
        "id": "fa13b6e6-8100-4e63-8ed1-375bcfa12857"
    },
    {
        "author": "王炎",
        "paragraphs": [
            "小窗獨坐怯輕寒，一穗香雲遶博山。",
            "鵲語怱怱來屋角，梅花點點下欄干。",
            "馬蹄破雨休行役，麈尾生風共燕閒。",
            "只恐日邊需振鷺，鋒車早晚趣君還。"
        ],
        "title": "和游堯臣出郊二首  其二",
        "id": "adddc1c4-11a0-47a9-bfe7-a12829c38d4b"
    },
    {
        "author": "王炎",
        "paragraphs": [
            "西風來鴈歲欲晚，衰柳鳴蟬人語離。",
            "市道交游何足數，君家父子總相知。",
            "讀書要見古人意，立事正須年少時。",
            "話舊班荆尚無日，莫忘苦語有箴規。"
        ],
        "title": "送游大冶歸建陽",
        "id": "452837c6-7803-4cad-baf6-6d14c82ef0ad"
    },
    {
        "author": "王炎",
        "paragraphs": [
            "俗子問寒溫，吾儕相爾汝。",
            "二年坐窮山，蛛網懸一麈。",
            "剝啄誰扣關，欲語不敢吐。",
            "有客騎鯨魚，迎之倒雙屣。",
            "家聲本光融，人物亦英偉。",
            "胸次蟠江湖，筆端走風雨。",
            "贈我瓊瑶章，白虹貫囊褚。",
            "我如穿鼻犢，涉世多齟齬。",
            "君如側翅鷹，雲路未軒翥。",
            "杯酒接慇懃，縱談傾肺腑。",
            "百圍飽雪霜，士要嘗艱阻。",
            "傅說起胥靡，夷吾出囚虜。",
            "淮陰有寄食，新豐有逆旅。",
            "饑饉必豐年，乘除乃天理。",
            "豪傑就功名，但問歲寒爾。",
            "相對一掀髯，窮通忘慍喜。"
        ],
        "title": "送張飾之",
        "id": "a7183726-632e-482a-8d38-a9e6827a1803"
    },
    {
        "author": "王炎",
        "paragraphs": [
            "表章泉石幽，領略鷗鷺閒。",
            "陰陰楊柳邊，小築置曲欄。",
            "平鋪簟紋綠，俯仰眼界寬。",
            "俗塵不可污，漁艇時往還。",
            "是心淡如水，聲名落人寰。",
            "身行霄漢上，夢遶滄波間。",
            "我欲從公游，斫鱠覆酒船。",
            "三弄噴霜竹，月高風露寒。"
        ],
        "title": "題周功甫總領石溪三亭 溪亭",
        "id": "5c8eaaea-de94-41b9-bc70-461c0bc5b8d0"
    },
    {
        "author": "王炎",
        "paragraphs": [
            "竹窗環佩聲瓏玲，開窗不見山眉青。",
            "玉妃翦水墮花片，龜手入袖膚粟生。",
            "紫茵錦幕燎爐熾，不知酒面寒欲冰。",
            "春葱百指酌暖玉，似勝煮茗松風鳴。",
            "亭中主人笑無語，雪景佳處未易評。",
            "詩成呵筆筆隨凍，冥搜有味銀海明。",
            "天風浩浩吹鶴氅，欲跨白霓凌太清。",
            "負暄曝背者誰子，此亭可望不可登。"
        ],
        "title": "題周功甫總領石溪三亭 雪亭",
        "id": "edcd8e54-4fcd-473f-9767-c86471715cff"
    },
    {
        "author": "王炎",
        "paragraphs": [
            "桃花結子杏花落，蛺蝶飛來遶新綠。",
            "臙脂如醉春意濃，嫣然一笑桃杏俗。",
            "薔薇之露不涴衣，玉頰彷彿生頩姿。",
            "無雙國色自愛惜，描貌安用詩人詩。",
            "雨濕東風三月尾，夜寒燒燭照花睡。",
            "索花勸飲乾百壺，美人羞死顰眉翠。"
        ],
        "title": "題周功甫總領石溪三亭 嫣然亭",
        "id": "f76c5ef7-482e-4393-8f4c-673a12f99643"
    },
    {
        "author": "王炎",
        "paragraphs": [
            "消摇鵬鷃游，小大各有適。",
            "士墮躁欲中，束身就徽墨。",
            "桃溪有市隠，被褐懷拱璧。",
            "袖手閲世故，不變芻豢色。",
            "小窗一蒲團，燕坐琴書側。",
            "豈不對客語，青眼送鴻翼。",
            "自言肥遯好，外物斷欣戚。",
            "千金戒垂堂，一跌在所惜。",
            "笑我踏風波，轅駒窘覊靮。"
        ],
        "title": "題陳巽叔適軒",
        "id": "57458942-4d30-450d-9f15-bc3e3bd8bc53"
    },
    {
        "author": "王炎",
        "paragraphs": [
            "千金一璧傾秦都，此璞未剖衆所疑。",
            "朱絲度曲有山水，袖手不鼓無人知。",
            "黄香裋褐走江漢，失脚未上青雲衢。",
            "此客胸中有佳處，笑人論士相目皮。",
            "敂關謁我即辭去，赤霄孔翠不可呼。",
            "江城邂逅共杯酒，麈尾清風生綌絺。",
            "步行觸熱兩足繭，別後略無雙鯉魚。",
            "楚山摇落歲又晚，花信首回南北枝。",
            "青燈抽穗出金粟，喜見間關行李歸。",
            "粲然爲我啟貝齒，知我不見如調饑。",
            "揮毫妙入斲輪手，倒囊盡出驪龍珠。",
            "朱朱白白顔色好，春風爛漫催花時。",
            "肯留花底共醉倒，爲君春酒滿眼酤。",
            "褦襶推之不肯去，忍使故人天一涯。",
            "摩挲老眼望寥廓，願見秋鶚凌風飛。"
        ],
        "title": "黄一翁自郡城回",
        "id": "1787a76f-2c25-4bd8-ae15-3a688dbb3938"
    },
    {
        "author": "王炎",
        "paragraphs": [
            "西風脫數葉，木末秋有聲。",
            "團扇內篋中，肅肅庭戶清。",
            "公退頗無事，解衣坐東榮。",
            "本乏霄漢心，未斷丘壑情。",
            "日月不肯留，奪我雙鬢青。",
            "陳編堪解頤，凉夜親短檠。"
        ],
        "title": "秋懷五首簡陳巽叔徐伯老  其一",
        "id": "7fcaefa0-a69e-4a3d-b893-109e9c3a3a4b"
    },
    {
        "author": "王炎",
        "paragraphs": [
            "凉風挾秋回，蒲柳青欲黄。",
            "桂樹枝相樛，采采含幽芳。",
            "清香美無度，坐憂露爲霜。",
            "志士有所懷，後時多慨慷。"
        ],
        "title": "秋懷五首簡陳巽叔徐伯老  其二",
        "id": "4a22e40e-a50c-44fd-a72e-5dae8add4cac"
    },
    {
        "author": "王炎",
        "paragraphs": [
            "西南天漢流，蟋蟀鳴露草。",
            "黄鵠垂其翼，坐看歲年老。",
            "寸陰輕尺璧，進德恨不早。",
            "百圍飽風霜，蹭蹬何足道。"
        ],
        "title": "秋懷五首簡陳巽叔徐伯老  其三",
        "id": "c95bdb24-7e67-466c-9dca-500f47741aa7"
    },
    {
        "author": "王炎",
        "paragraphs": [
            "我來今幾時，寒暑已一變。",
            "回首望江東，天末鴈行遠。",
            "弧矢四方志，別離詎能免。",
            "有懷先君子，生理只鉛槧。",
            "相憶可相忘，問學當自勉。"
        ],
        "title": "秋懷五首簡陳巽叔徐伯老  其四",
        "id": "061dd9f5-da62-4883-9060-244c09435354"
    },
    {
        "author": "王炎",
        "paragraphs": [
            "我家南溪上，老屋四立壁。",
            "俗子呼不來，巷無車馬跡。",
            "公庭有將迎，未免眼青白。",
            "陳徐臭味同，吾獲雙拱璧。",
            "拂我榻上塵，與君商六籍。"
        ],
        "title": "秋懷五首簡陳巽叔徐伯老  其五",
        "id": "0671a40a-ec3c-4bdf-95c8-bc9a559fefac"
    },
    {
        "author": "王炎",
        "paragraphs": [
            "一身將百指，就食家浮游。",
            "清霜木葉黄，弊笥無完裘。",
            "平生三釜心，山阿種松楸。",
            "圓枘運方穿，命不與己謀。",
            "盥濯朱墨手，清江操鈞舟。"
        ],
        "title": "又五首  其一",
        "id": "31d85b23-3d48-4ff2-acc5-ae00950fce08"
    },
    {
        "author": "王炎",
        "paragraphs": [
            "擇友得石交，心腹管城子。",
            "可憐老而禿，我窮正坐此。",
            "玲瓏玉其音，六學有妙理。",
            "抱此爲身媒，前賢恐不爾。",
            "翩翩肉食飛，書生懦於武。"
        ],
        "title": "又五首  其二",
        "id": "eb9f1397-99c5-4a8b-b4af-66fc96f58cfa"
    },
    {
        "author": "王炎",
        "paragraphs": [
            "東風黄鳥鳴，白露寒蟬悲。",
            "去日何太短，種種髮欲疎。",
            "人言了婚嫁，此事今何如。",
            "欲耕無一廛，兒女牽人衣。",
            "蠶以繭自纏，深念難爲娛。"
        ],
        "title": "又五首  其三",
        "id": "855d56b7-14f8-48e7-baa6-4b251c15e492"
    },
    {
        "author": "王炎",
        "paragraphs": [
            "跣行我足傷，涉世無夷路。",
            "三復貝錦詩，讒口古亦惡。",
            "兒女附耳言，譽喜訴其怒。",
            "勿用驅青蠅，玉質自如故。"
        ],
        "title": "又五首  其四",
        "id": "4aaee2c9-02d7-461e-a38a-e19f138948ab"
    },
    {
        "author": "王炎",
        "paragraphs": [
            "竹間有數椽，讀書樂未央。",
            "稻粱自爲謀，風散鴻鴈行。",
            "叔氏從我來，季子天一方。",
            "人生手足愛，念之攪中腸。",
            "誰不思息肩，我豈樂異鄉。",
            "何時一青燈，夜雨同對床。"
        ],
        "title": "又五首  其五",
        "id": "b34bb844-94d3-47c0-befc-80dc4ec21954"
    },
    {
        "author": "王炎",
        "paragraphs": [
            "天寒鴻鴈低，客子亦倦游。",
            "憶昔少年時，風埃蔽貂裘。",
            "欲辦一束茅，不種千章楸。",
            "黄鵠入雞鶩，亦爲飲啄謀。",
            "豈有斗升水，能行千斛舟。"
        ],
        "title": "用前韻答黄一翁五首  其一",
        "id": "127fcac1-5915-4d3f-bec9-944b63a6f807"
    },
    {
        "author": "王炎",
        "paragraphs": [
            "吾友西家黄，筆力壓餘子。",
            "金馬可曳裾，胡爲亦留此。",
            "整整插架書，拂蠹自料理。",
            "三年飛不翔，袖手今且爾。",
            "儀鳳五色文，霄漢終接武。"
        ],
        "title": "用前韻答黄一翁五首  其二",
        "id": "fc1294ff-29f1-495b-a0b4-ed9a80b7c40a"
    },
    {
        "author": "王炎",
        "paragraphs": [
            "楚客抱玉虹，刖足只自悲。",
            "有寶不韞櫝，此計亦未疎。",
            "子虛一賦成，日邊問相如。",
            "老眼閲人多，君豈一布衣。",
            "篋中有瓊瑶，把玩聊自娛。"
        ],
        "title": "用前韻答黄一翁五首  其三",
        "id": "dbdd162b-9135-4c8c-9d4d-1c2dba953675"
    },
    {
        "author": "王炎",
        "paragraphs": [
            "秣馬踐古轍，經術導先路。",
            "士要人品高，與俗殊好惡。",
            "忮心蠆尾毒，褊心螳臂怒。",
            "唾面令自乾，吾今乃非故。"
        ],
        "title": "用前韻答黄一翁五首  其四",
        "id": "a84d72fa-278d-4664-b771-833f724e6527"
    },
    {
        "author": "王炎",
        "paragraphs": [
            "青雲諸貴人，鳴玉朝未央。",
            "我無封侯骨，難入鵷鷺行。",
            "生女不出門，生男志四方。",
            "十年九不就，食薺苦我腸。",
            "未能返故園，且可歸醉鄉。",
            "細君諭此懷，春溜鳴糟床。"
        ],
        "title": "用前韻答黄一翁五首  其五",
        "id": "c814e1c0-e21e-4aa6-903b-77e81c1e23cd"
    },
    {
        "author": "王炎",
        "paragraphs": [
            "花開不肯待春融，恐混繁枝深淺紅。",
            "潔白天然貞女操，清癯獨立古人風。"
        ],
        "title": "廨舍梅花欲開三絕  其一",
        "id": "5d590561-4799-439b-91c3-369ec37b59f5"
    },
    {
        "author": "王炎",
        "paragraphs": [
            "懷人不寄隴頭信，寓興亦無東閣詩。",
            "坐裛暗香供鼻觀，小窗寒月浸疎枝。"
        ],
        "title": "廨舍梅花欲開三絕  其二",
        "id": "88b45580-ae32-4375-b7a7-759194095dfa"
    },
    {
        "author": "王炎",
        "paragraphs": [
            "頗怪涪翁錯下言，水仙許入弟兄間。",
            "恨無好語供題品，花定嗔人頹玉山。"
        ],
        "title": "廨舍梅花欲開三絕  其三",
        "id": "7f129c5a-3a6b-465c-8a07-12c69a9a89c4"
    },
    {
        "author": "王炎",
        "paragraphs": [
            "四山有雪未全融，蓓蕾梢頭茁小紅。",
            "也欲索花同一笑，蒼顔羞澀見春風。"
        ],
        "title": "郊外見梅再用前韻三首  其一",
        "id": "d8620dc9-0593-4a47-9e4f-62d4a5366e83"
    },
    {
        "author": "王炎",
        "paragraphs": [
            "皎如玉雪不容緇，乞我寒香苦索詩。",
            "輸與西湖閒處士，解吟籬落忽橫枝。"
        ],
        "tags": [
            "西湖"
        ],
        "title": "郊外見梅再用前韻三首  其二",
        "id": "36ae0bc4-cf4e-4990-9a3c-acc14c83f8d4"
    },
    {
        "author": "王炎",
        "paragraphs": [
            "故園疎竹蔽柴關，手植孤根在竹間。",
            "別後疎枝無恙否，寂寥風月冷溪山。"
        ],
        "title": "郊外見梅再用前韻三首  其三",
        "id": "c633f5e3-9a53-4ffb-af16-caf3da5f92bd"
    },
    {
        "author": "王炎",
        "paragraphs": [
            "築屋俯平湖，百頃風漪漣。",
            "湖底行白雲，湖外橫青山。",
            "仙官踏兩鳬，游戲來人間。",
            "清都在天上，欲去懶著鞭。",
            "百里可盤薄，苦無敲朴喧。",
            "試出持蟹手，爲民奏鳴絃。",
            "潘郎兒輩爾，栽花作春妍。",
            "淵明未甚高，料理種秫田。",
            "捲箔坐繩床，香吐一縷烟。",
            "白鳥入空濛，飛鴻度雲邊。",
            "箇裏不著愁，心與物共閒。",
            "漁榔勸客飲，玉色亦粲然。",
            "目極意不盡，老蟾生莫天。"
        ],
        "title": "題咸寧江宰德先清遠堂",
        "id": "59831f00-424a-466d-b929-d628251a9ea4"
    },
    {
        "author": "王炎",
        "paragraphs": [
            "私居飯半菽，官舍食無肉。",
            "何乃太清生，囊無一錢蓄。",
            "人言骨相寒，有智不如福。",
            "貧者輕於葉，富者重如玉。",
            "輕重信然否，世情手翻覆。",
            "相彼守錢虜，無厭溪壑欲。",
            "口不談古今，枵然瓠壺腹。",
            "渠固笑我癯，我亦笑渠俗。",
            "珊瑚數十株，胡椒八百斛。",
            "冥冥鬼瞰室，一跌赤其族。",
            "未若貧而安，高枕睡常熟。",
            "我我雲溪陽，欹側數椽屋。",
            "屋後蒔菘韭，屋前種梅竹。",
            "室中四立壁，但有書可讀。",
            "世故驅我來，營此升斗粟。",
            "仕不上青雲，何如返耕牧。",
            "頗怪草玄翁，乃謂貧可逐。",
            "卒歲一布裘，終朝一饘粥。",
            "此外何所求，吾生無不足。"
        ],
        "title": "生朝無以自慰作留貧薦一杯",
        "id": "48e9b447-a490-4446-b8ec-9ff30eaaff83"
    },
    {
        "author": "王炎",
        "paragraphs": [
            "縕袍敵狐裘，晚飯可當肉。",
            "諱窮竟未免，豈不愛儲蓄。",
            "嗜利顙有泚，恐愧王承福。",
            "財固禍之媒，越鄉忌懷玉。",
            "君看座右器，已滿即傾覆。",
            "聖賢用功處，清心而寡欲。",
            "於世淡無求，乃能實其腹。",
            "誰令入青衫，失策混流俗。",
            "黄子振鷺姿，筆力扛百斛。",
            "笑人龜手藥，欲售先聚族。",
            "知予頗清苦，應物未圓熟。",
            "游宦不能巧，俯首立矮屋。",
            "鍛鍊知精金，祁寒見松竹。",
            "自立不堅定，庸行徒聖讀。",
            "誰謂漆園高，俯首欲丐粟。",
            "窮作扣角歌，老厭淄川牧。",
            "古道寖斲喪，時人方逐逐。",
            "有田南山南，可辦一盂粥。",
            "請賡歸去來，世路早收足。"
        ],
        "title": "用前韻答黄一翁二首  其一",
        "id": "5caa4f07-1b4f-4d08-8af0-f86375d0e3f0"
    },
    {
        "author": "王炎",
        "paragraphs": [
            "豆羹采藜藿，鼎食厭粱肉。",
            "士欲齊得喪，胸次要涵蓄。",
            "我晚頗聞道，寧有慧無福。",
            "外物皆浮雲，此道等珠玉。",
            "閲事如閲棋，已過安用覆。",
            "回光照諸妄，稍稍淡無欲。",
            "與君共玄談，一笑時捧腹。",
            "更以詩留貧，此語頗驚俗。",
            "細看苜蓿盤，豈減檳榔斛。",
            "見金不見人，渠輩非吾族。",
            "君獨臭味同，吾固知之熟。",
            "平生求益友，今日並牆屋。",
            "不肯兄事錢，寧以君呼竹。",
            "力學追古人，經史費抄讀。",
            "我方病少瘳，擁衲膚有粟。",
            "百念漸灰冷，有牛不須牧。",
            "君如汗血駒，墮地必馳逐。",
            "甘爲走踆踆，耻作雌粥粥。",
            "有玉未嘗獻，豈憂終刖足。"
        ],
        "title": "用前韻答黄一翁二首  其二",
        "id": "fdb410ad-13f4-4832-92a5-aaecd717dfd4"
    },
    {
        "author": "王炎",
        "paragraphs": [
            "昔聞幕阜古洞天，偶馳瘦馬行山前。",
            "諸峰却立一峰出，蒼龍墮地走復蟠。",
            "誰燒丹竈汲丹井，絕頂萬丈巢飛仙。",
            "捫蘿攀磴敢憚險，欲往未有一日閒。",
            "仙翁見我定拍手，笑我詰曲來人間。",
            "雨淋日炙行路難，何如鸞鶴游雲端。",
            "人生不比金石堅，向來青鬢今蒼顔。",
            "百年富貴草頭露，何乃自苦縻一官。",
            "雖無道骨可不死，亦欲早挂頭上冠。",
            "南山之南北山北，築屋翠微高枕眠。"
        ],
        "title": "過幕阜山",
        "id": "b749cc77-6a70-4728-8ac5-d3395ee5239e"
    },
    {
        "author": "王炎",
        "paragraphs": [
            "筍輿踏瘦石，揮汗日亭午。",
            "山斷忽眼明，人家住溪滸。",
            "解衣近綠陰，隔枝鳥相語。",
            "好風送凉來，坐久失畏暑。",
            "潭潭一水綠，可以浣塵土。",
            "樵歌響空谷，漁艇散前浦。",
            "丘壑太寂寥，從俗祇自苦。",
            "征夫問前途，欲往空顧佇。"
        ],
        "title": "平江道中",
        "id": "c47c435c-ef10-4c48-977b-344242f7d54f"
    },
    {
        "author": "王炎",
        "paragraphs": [
            "去年夏旱田原枯，龍骨取水禾不蘇。",
            "張頤待哺神所憫，吏既禱之甘雨隨。",
            "東阡西陌喜相賀，化我磽确成膏腴。",
            "炊粳釀黍作秋社，翁媼醉飽兒孫嬉。",
            "今年種藝方入土，梅天宜雨還不雨。",
            "高仰之田龜兆開，污邪亦半無流水。",
            "帝從人欲不待祈，豐隆擊鼓羣龍趨。",
            "山南山北起雲霧，雨脚急來如綆縻。",
            "富家安坐有紅粟，田家作苦惟饘粥。",
            "丁壯力耕兒飯牛，旱時得雨勝珠玉。"
        ],
        "title": "喜雨歌",
        "id": "e84b047a-8dc6-4eba-9095-af05ed5ffb44"
    },
    {
        "author": "王炎",
        "paragraphs": [
            "三代日方中，爲民破重昏。",
            "既蝕復光融，孔孟道益尊。",
            "古禮今則亡，陳編意猶存。",
            "飲燕用觥籌，薦享羞羔豚。",
            "瞿曇何爲者，髠首徒實繁。",
            "不飲非畏義，不殺非知仁。",
            "舉世昏不悟，跣足行荆榛。",
            "胎禍産妖幻，與佛岐又分。",
            "俗愚有罣誤，吏議多深文。",
            "怒言必溢惡，疑似恐不根。",
            "黔首亦何罪，可憫不可嗔。",
            "大道若返古，怪說難眩民。",
            "帝居虎豹守，此語誰扣閽。"
        ],
        "title": "沿檄如蒲圻訊民之食菜事魔者作詩憫之",
        "id": "0b42eb59-0b45-4d46-be2d-debc3a8feb9f"
    },
    {
        "author": "王炎",
        "paragraphs": [
            "鼓角聲悲城上頭，沈郎懷古一登樓。",
            "下臨平楚容回顧，北望神州定欲愁。",
            "叫日征鴻雲路冷，嘶風戰馬塞垣秋。",
            "人間俯仰更興廢，江漢滔滔萬古流。"
        ],
        "title": "和沈粹卿登南樓韻",
        "id": "78d34e86-6ac9-4b22-8fbc-cebf440be41e"
    },
    {
        "author": "王炎",
        "paragraphs": [
            "畏病不多酌，遣情時自吟。",
            "絮飛春漠漠，樹密午陰陰。",
            "壯縣今岑寂，微官有陸沉。",
            "青山啼杜宇，未斷故園心。"
        ],
        "title": "晚春書懷簡陳巽叔二首  其一",
        "id": "e2d599cc-80ef-4df4-9037-e14fe5f0545e"
    },
    {
        "author": "王炎",
        "paragraphs": [
            "花片已零落，綠陰遮短牆。",
            "園蔬春笋長，官酒臘醅香。",
            "揮麈故人少，杜門閒日長。",
            "不妨時過我，談笑倚繩床。"
        ],
        "title": "晚春書懷簡陳巽叔二首  其二",
        "id": "3f6636f7-2f73-4153-9db7-4aee8ef54ed8"
    },
    {
        "author": "王炎",
        "paragraphs": [
            "湖水無波亦蹴天，君山蟠結獨巋然。",
            "未須弔古懷騷客，聊復憑虛揖呂仙。",
            "霽月光風供笑傲，長篇短句總流傳。",
            "尊中况有蒲萄綠，試作長鯨飲百川。"
        ],
        "tags": [
            "岳阳楼"
        ],
        "title": "和廖守岳陽樓韻三首  其一",
        "id": "c6ab28cf-551d-4d95-a986-e3627e7aa944"
    },
    {
        "author": "王炎",
        "paragraphs": [
            "蛟螭旗尾擁樓頭，偃仰胡床護一州。",
            "水闊三江成匯澤，風高六月有清秋。",
            "長吟不減白蘋句，坐嘯能分黄屋憂。",
            "凭檻可窮千里目，角聲嗚軋楚帆收。"
        ],
        "tags": [
            "岳阳楼"
        ],
        "title": "和廖守岳陽樓韻三首  其二",
        "id": "3469e957-e295-4b9e-acbf-d8ba6bea3872"
    },
    {
        "author": "王炎",
        "paragraphs": [
            "清香燕寢憩儒先，出對湖山一莞然。",
            "紅旆小驅聊緩带，青雲直上且揚鞭。",
            "肯容坐客同揮麈，莫憚行厨費擊鮮。",
            "種就巴丘桃李逕，不應畫諾更留連。"
        ],
        "tags": [
            "岳阳楼"
        ],
        "title": "和廖守岳陽樓韻三首  其三",
        "id": "a469cb9b-ca41-4b12-990f-0931b5cb3f2e"
    },
    {
        "author": "王炎",
        "paragraphs": [
            "瀾翻布穀喚春晴，浩蕩花風擁旆旌。",
            "野老無知須戶曉，長官著意自山行。",
            "四郊烟火皆新集，百里污萊未盡耕。",
            "前日惰農今力穡，閭閻閒暇政寬平。"
        ],
        "title": "和留獻之出郊勸農",
        "id": "5ce64f15-d8f7-491c-b81f-3d46232c339a"
    },
    {
        "author": "王炎",
        "paragraphs": [
            "傳呼穩凭筍輿行，喜見漫山麥浪平。",
            "道上老農皆好語，年來瘦地有新耕。",
            "草深黄犢陽坡暖，雨過青蒲野水生。",
            "桃李陰中春事好，田家雞犬亦歡聲。"
        ],
        "title": "和游堯臣勸農韻",
        "id": "89ec4905-096d-4844-af1d-afe3a5cc02c6"
    },
    {
        "author": "王炎",
        "paragraphs": [
            "清風颼颼竹萬箇，白日寂寂茅三間。",
            "春深只有鳥呼夢，地僻略無人叩關。",
            "豈但壺中堪避世，也勝圖上可遊山。",
            "出門回首不能住，輸與道人閒復閒。"
        ],
        "title": "到胡道士草庵二首  其一",
        "id": "af7230a3-a1dd-4701-91e9-10df94fe86a1"
    },
    {
        "author": "王炎",
        "paragraphs": [
            "綠陰啼鳥戶庭幽，解带聊爲一夕留。",
            "行李未知何日了，轉蓬方覺此生浮。",
            "市朝役役兔三窟，今古悠悠貉一丘。",
            "得似黄冠林下住，何須控鶴上瀛洲。"
        ],
        "title": "到胡道士草庵二首  其二",
        "id": "35e495e7-b144-4d32-a555-f4158678ef35"
    },
    {
        "author": "王炎",
        "paragraphs": [
            "燕子未歸寒已退，海棠半落雨初晴。",
            "他鄉異縣見春色，遠水平蕪關客情。",
            "道路不來黄犬信，烟波深負白鷗盟。",
            "數奇落在千官底，敢嘆儒冠誤此生。"
        ],
        "title": "旅中書懷",
        "id": "38620385-6e67-421d-b806-c46aaf91a857"
    },
    {
        "author": "王炎",
        "paragraphs": [
            "佛宇崇崇倚翠微，萬株松蓋碧相圍。",
            "崎嶇短策頻行路，盤薄胡床暫解衣。",
            "自笑將身爲馬走，不妨著眼趁鴻飛。",
            "枕流漱石平生事，却爲蝸蠻定是非。"
        ],
        "title": "到壽安精舍",
        "id": "67065a12-7090-440b-865d-5373d0dd72c6"
    },
    {
        "author": "王炎",
        "paragraphs": [
            "九霄側目不飛揚，落在荆湖又一霜。",
            "寒日無輝溪水凍，春風有信野梅香。",
            "少年豪氣今揫斂，小隠生涯尚渺茫。",
            "歎息衣襟漬朱墨，鏡中容易鬢毛蒼。"
        ],
        "title": "歲莫官舍書懷二首  其一",
        "id": "965457de-f6a7-4466-8445-ce4f23932e17"
    },
    {
        "author": "王炎",
        "paragraphs": [
            "三徑無資出宦游，歸心日夜遶松楸。",
            "絡頭不盡奔騰志，側翅聊爲飲啄謀。",
            "捉麈縱談無好客，捲書獨坐有清愁。",
            "陶泓毛穎成何事，彈指人間歲月流。"
        ],
        "title": "歲莫官舍書懷二首  其二",
        "id": "0bab5e36-aedd-495b-abe1-75247225c896"
    },
    {
        "author": "王炎",
        "paragraphs": [
            "稻秧出水綠初齊，憶在田間把一犁。",
            "留滯天涯歸未得，杜鵑何苦向人啼。"
        ],
        "title": "聞杜鵑",
        "id": "0b999c2c-4426-4928-9abe-c8eaf7a7f8d2"
    },
    {
        "author": "王炎",
        "paragraphs": [
            "白水滿塘蒲荇青，野鳬相對浴春晴。",
            "背人飛去猶回顧，我已忘機莫浪驚。"
        ],
        "title": "野鳬",
        "id": "1a6de899-1c34-4d86-aded-31a98a07f855"
    },
    {
        "author": "王炎",
        "paragraphs": [
            "玉融秀參天，人物時炳靈。",
            "小春氣候佳，産此千人英。",
            "酌酒爲君壽，不惟祝年齡。",
            "君家屋渠渠，鶴髮居中庭。",
            "前有棣華秀，後有蘭芽馨。",
            "安用執象簡，始足爲君榮。",
            "置身瓶盎間，恐損雙鬢青。",
            "試占眉間黄，身閒即蓬瀛。"
        ],
        "title": "林監生日",
        "id": "f0acb7e9-ae98-45c6-81cc-64335d2dc980"
    },
    {
        "author": "王炎",
        "paragraphs": [
            "藍田美玉驪龍珠，天馬之駒丹鳳雛。",
            "平生眼底未曾見，物以希有爲珍奇。",
            "世間尺子乏英骨，㹠犬雖多安用爲。",
            "留侯豐下宜有後，更積陰德栽培之。",
            "大兒嶄然露頭角，胸中篋笥羅詩書。",
            "文章機杼有家法，睥睨雲漢思高飛。",
            "小兒學語解揖客，眼如點漆膚凝脂。",
            "家庭有此萬金産，何憂門戶無光輝。",
            "乃翁昨日坐堂上，津津黄氣溢兩眉。",
            "女奴走報子舍喜，紫蘭玉樹生孫枝。",
            "不須老釋親抱送，此真天上麒麟兒。",
            "我來欲與湯餠客，對翁壽以金屈巵。",
            "看渠一歲能識字，八歲落筆驅文辭。",
            "三衢之留世冠冕，公侯衮衮當無疑。",
            "他年我未鬚髮白，已見此子摩天衢。"
        ],
        "title": "留獻之初得孫",
        "id": "7a4e407a-8911-4096-b8b8-a13dcd2a6eed"
    },
    {
        "author": "王炎",
        "paragraphs": [
            "見說南山下，雲霞好隠居。",
            "草深幽徑斷，心遠俗人疎。",
            "倚杖時觀穫，焚香只讀書。",
            "宦游無此樂，令我憶吾廬。"
        ],
        "title": "野次欲訪于從周不果因寄二首  其一",
        "id": "54d91bb6-ef47-454b-9efc-a6fa860c16e5"
    },
    {
        "author": "王炎",
        "paragraphs": [
            "佳士不可見，清游難豫期。",
            "此心雖眷眷，欲去却遲遲。",
            "白酒應新熟，黄粱亦可炊。",
            "稍閒當躍馬，說與主人知。"
        ],
        "title": "野次欲訪于從周不果因寄二首  其二",
        "id": "90fe6b95-9af1-4009-aaa2-4ba7e5c3188a"
    },
    {
        "author": "王炎",
        "paragraphs": [
            "落日孤村靜，青松一徑斜。",
            "問程愁客路，託宿到僧家。",
            "香鼎生雲穗，茶甌湧雪花。",
            "胸襟添道氣，隠几息喧譁。"
        ],
        "title": "過鳳隠山",
        "id": "86a0036c-c9e8-4521-81a9-2d3b588e519c"
    },
    {
        "author": "王炎",
        "paragraphs": [
            "漠漠野田新水生，花枝一笑欲傾城。",
            "孤村曲塢皆春色，信有東風不世情。"
        ],
        "title": "出游郊外七絕  其一",
        "id": "67672d9b-3596-44fc-bca1-94503c96930e"
    },
    {
        "author": "王炎",
        "paragraphs": [
            "幽鳥共歌春意好，閒花巧笑客愁多。",
            "酒徒詩社俱疎隔，如此東郊景物何。"
        ],
        "title": "出游郊外七絕  其二",
        "id": "4eb6acb0-da8c-48b8-98d7-4d18b158dc9e"
    },
    {
        "author": "王炎",
        "paragraphs": [
            "閉戶不知春色佳，柳梢欲暗可藏鴉。",
            "鴨頭新綠齊腰水，女頰輕紅刺眼花。"
        ],
        "title": "出游郊外七絕  其三",
        "id": "410dc0ce-fcca-4c2f-8853-5b5837563223"
    },
    {
        "author": "王炎",
        "paragraphs": [
            "道上東風掠面輕，一犁雨足得新晴。",
            "草頭蛺蝶自由舞，林下鶌鵃相對鳴。"
        ],
        "title": "出游郊外七絕  其四",
        "id": "72d1c54a-0c34-43cc-ba28-bd778d8aa8ad"
    },
    {
        "author": "王炎",
        "paragraphs": [
            "孤烟近見數椽屋，急水時行獨木橋。",
            "入眼異鄉風景別，脩眉一抹暮山遥。"
        ],
        "title": "出游郊外七絕  其五",
        "id": "afb1fd3e-af16-42bc-8e5e-eefd87c9cafd"
    },
    {
        "author": "王炎",
        "paragraphs": [
            "快馬駸駸穿野徑，春風處處見山花。",
            "不須舉首看回鴈，家在南頭天一涯。"
        ],
        "title": "出游郊外七絕  其六",
        "id": "39ab5ff3-dbcb-4c35-ac4a-cd72ade83c49"
    },
    {
        "author": "王炎",
        "paragraphs": [
            "雲昏山色收圖畫，雨過泉聲雜管絃。",
            "馬上得晴春滿眼，好花迎客亦嫣然。"
        ],
        "title": "出游郊外七絕  其七",
        "id": "f358f03f-16fd-40f6-a0b8-6be7c5c4a7a4"
    },
    {
        "author": "王炎",
        "paragraphs": [
            "野田既雨水皆滿，山路無風花自香。",
            "且復將身供世事，也能隨處對春光。",
            "絕嫌俗物眼多白，未辦生涯髯已蒼。",
            "待看楂梨粗可教，老夫耕釣即韜藏。"
        ],
        "title": "旅中思家",
        "id": "f9228e33-80a5-41d0-a3be-60eefecd9f8f"
    },
    {
        "author": "王炎",
        "paragraphs": [
            "春風一路百花開，踏遍空山特地來。",
            "莫道漚麻池水淺，千尋飛瀑吼春雷。"
        ],
        "title": "至灌溪予瓌老二首  其一",
        "id": "d7bb8f1e-1cdf-4f51-a616-4828285ac5bd"
    },
    {
        "author": "王炎",
        "paragraphs": [
            "食肉定知非虎頸，騰身自笑不鳶肩。",
            "相逢莫話青雲事，借我清風一枕眠。"
        ],
        "title": "至灌溪予瓌老二首  其二",
        "id": "0d52e497-aeb6-4e7d-87b6-a1a3cd14d64d"
    },
    {
        "author": "王炎",
        "paragraphs": [
            "破籬犬吠月將落，曲沼蛙號天欲晴。",
            "日出東方塵滿眼，不如欹枕夢魂清。"
        ],
        "title": "宿野人家",
        "id": "25c36c1d-cc1c-4426-ad5c-bcdd30b2e86a"
    },
    {
        "author": "王炎",
        "paragraphs": [
            "綠陰遮日忽鳴蟬，墮地殘紅色未蔫。",
            "兩岸垂楊低蘸水，夢魂時到故溪邊。"
        ],
        "title": "聞蟬",
        "id": "881a902b-8973-4454-91d7-1d156d859814"
    },
    {
        "author": "王炎",
        "paragraphs": [
            "路回穠綠屢低蓋，風定落紅時點衣。",
            "行李馳驅無暇日，客情鄉思兩依依。"
        ],
        "title": "山行二絕  其一",
        "id": "73a53cda-9517-44ce-ba15-becaa66d10f8"
    },
    {
        "author": "王炎",
        "paragraphs": [
            "盡日扶輿度亂山，石根古澗水潺潺。",
            "孤烟時傍翠微起，疑在新安道路間。"
        ],
        "title": "山行二絕  其二",
        "id": "33d34a4e-7df1-4aef-9bde-1d44fda6c5d2"
    },
    {
        "author": "王炎",
        "paragraphs": [
            "柳影人家燕子飛，東風落絮罥游絲。",
            "欲題崔護桃花句，惆悵春深子滿枝。"
        ],
        "title": "春日二絕  其一",
        "id": "32b16d50-debd-4a1c-a6fc-794d1185be42"
    },
    {
        "author": "王炎",
        "paragraphs": [
            "野花無頼作紅白，香力也能來著人。",
            "古澗寒泉山下路，道人別作一家春。"
        ],
        "title": "春日二絕  其二",
        "id": "c0879e73-aa32-47d2-8e9f-b8756765609c"
    },
    {
        "author": "王炎",
        "paragraphs": [
            "扣關解后老支郎，見我丁寧問故鄉。",
            "自說病身歸不得，花開葉落幾凄凉。"
        ],
        "title": "到常清寺予哲師三絕  其一",
        "id": "1c363b99-c9d4-435e-a890-18f063e100ce"
    },
    {
        "author": "王炎",
        "paragraphs": [
            "寂寂松門古道場，暫容倦客拂橫床。",
            "老僧欲盡殷勤意，林下春風茗椀香。"
        ],
        "title": "到常清寺予哲師三絕  其二",
        "id": "b894fa15-1a2d-461a-bda2-6c457da55bc1"
    },
    {
        "author": "王炎",
        "paragraphs": [
            "古井寒泉久不波，豈貪好夢到南柯。",
            "夜來雨過巖花落，好鳥留春自嘯歌。"
        ],
        "title": "到常清寺予哲師三絕  其三",
        "id": "d5690fa6-10d6-4529-9acb-d0e4d0d0c62c"
    },
    {
        "author": "王炎",
        "paragraphs": [
            "家書未到鵲先喜，春事無多鶑又啼。",
            "偶對好山留客坐，綠陰遮屋日將西。"
        ],
        "title": "晚憩田家二絕  其一",
        "id": "48c6bd03-06af-4a56-a921-0df76f747999"
    },
    {
        "author": "王炎",
        "paragraphs": [
            "山間一徑牛羊迹，林下數家雞犬聲。",
            "底事居人苦爭畔，閒田官正募民耕。"
        ],
        "title": "晚憩田家二絕  其二",
        "id": "d99dab98-c0b1-4c57-920d-d818b69b1d6b"
    },
    {
        "author": "王炎",
        "paragraphs": [
            "暫留野次倦征行，差覺山林氣味清。",
            "日釀梅酸新雨過，山連空翠淡烟橫。",
            "東臯水滿起農事，南國草青回鴈程。",
            "撥置文書聊隠几，笙歌一部聽蛙鳴。"
        ],
        "title": "留山間即事",
        "id": "90499501-562e-4514-bfae-2794338e65e6"
    },
    {
        "author": "王炎",
        "paragraphs": [
            "扁舟蓑笠寄平生，元是江湖一白丁。",
            "偶著青衫持手版，懶占黄色上天庭。",
            "正須每事問三尺，未暇對人談六經。",
            "啼鳥數聲春事了，故鄉回首幾長亭。"
        ],
        "title": "出郊書懷",
        "id": "b8f5ede4-fc81-4735-a7be-032dc10c1d16"
    },
    {
        "author": "王炎",
        "paragraphs": [
            "木末雲屯飛雨暗，柳梢水到小溪深。",
            "身隨王事有行役，家在江南無信音。",
            "但得林泉堪著眼，莫將軒冕更關心。",
            "拂衣何日徑歸去，青鬢不禁愁緒侵。"
        ],
        "title": "野次遇雨",
        "id": "67530a81-4b81-43e4-9457-01ac8c8dd7c9"
    },
    {
        "author": "王炎",
        "paragraphs": [
            "扣關倒屣略從容，驚見文章豹管中。",
            "水闊山遥俱倦客，花明柳暗又東風。",
            "錦囊收拾語皆好，黄卷沉潜經可窮。",
            "會看卧龍騰踏去，知賢吾或似龐翁。"
        ],
        "title": "酬陳叔裕四首  其一",
        "id": "33cc68c6-980a-457d-86f9-0bbeca0d4e0b"
    },
    {
        "author": "王炎",
        "paragraphs": [
            "花枝破蕾作輕紅，漸有春愁入眼中。",
            "儻可登樓銷暇日，幸無舉扇障西風。",
            "朱絃自奏難諧俗，白璧深藏莫醜窮。",
            "樽酒論文期款曲，驪駒催客陋江翁。"
        ],
        "title": "酬陳叔裕四首  其二",
        "id": "87f6ca0a-8d3a-4928-973f-bfe125a7e920"
    },
    {
        "author": "王炎",
        "paragraphs": [
            "未能築室隠牆東，偶爾書名宦牒中。",
            "羅雀門空無俗物，騎鯨客至有仙風。",
            "刀頭雖折故鄉遠，錐末不營生理窮。",
            "意欲挽君來酒國，接䍦倒著任山翁。"
        ],
        "title": "酬陳叔裕四首  其三",
        "id": "daf65ff2-a712-4968-85e1-8e19d7e6be4e"
    },
    {
        "author": "王炎",
        "paragraphs": [
            "天台遠在浙江東，景物應曾到夢中。",
            "但有錦囊盛白雪，苦無羅襪舞回風。",
            "閉門花鳥春心薄，隠几詩書日力窮。",
            "益友琢磨吾豈敢，西隣仙吏有詩翁。"
        ],
        "title": "酬陳叔裕四首  其四",
        "id": "f8a3e006-d2b5-4568-8027-0a4c3fa9b0c8"
    },
    {
        "author": "王炎",
        "paragraphs": [
            "莫春祓禊好天氣，不到水邊流一杯。",
            "旋擘紅泥嘗煮酒，自循綠樹摘青梅。",
            "淹留異縣客多病，迢遞故鄉書不來。",
            "歷歷舊時行樂處，憑欄小立首空迴。"
        ],
        "title": "上巳",
        "id": "ca390224-0b13-424c-9e3d-309b50980ca9"
    },
    {
        "author": "王炎",
        "paragraphs": [
            "蕭寺經新雨，山間六月清。",
            "松梢凝翠滴，蕉葉自風生。",
            "古塔巋然在，僧魚冷不鳴。",
            "旅懷多感激，高樹又蟬聲。"
        ],
        "title": "過靈塔寺",
        "id": "4ce7f933-430e-4c96-a6b8-9bb67a544b81"
    },
    {
        "author": "王炎",
        "paragraphs": [
            "南首巴陵道，籃輿小作程。",
            "欲隨王事去，頗戀佛廬清。",
            "一雨暑欲退，四山秋有聲。",
            "流年欺鬢髮，摇落又關情。"
        ],
        "title": "過西崙莊一宿",
        "id": "11b8baf7-318d-4d56-b015-dd8e202980c5"
    },
    {
        "author": "王炎",
        "paragraphs": [
            "繫馬松根倦欲休，入門解逅得詩流。",
            "暑天客裏難行路，莫雨山間便覺秋。",
            "共對青燈譚世事，惜無斗酒破牢愁。",
            "黄花可摘吾當返，肯過桃溪一醉不。"
        ],
        "title": "酬李秀才",
        "id": "300e5aea-d213-4de9-97b8-d35435491cba"
    },
    {
        "author": "王炎",
        "paragraphs": [
            "道出昌江險，翩翩馬足輕。",
            "流萍嗟遠宦，行李偶南征。",
            "地带長沙濕，川通湘水清。",
            "凄凉懷屈賈，天闊莫雲平。"
        ],
        "title": "湘陰道中",
        "id": "e584450a-993a-432b-9fdb-feaf0a7de810"
    },
    {
        "author": "王炎",
        "paragraphs": [
            "雲上山椒鳴竹雞，愁行客路踏青泥。",
            "窮人也得天調護，乞與新晴可杖藜。"
        ],
        "title": "喜晴",
        "id": "7c55f921-5d73-4a3c-90ea-b2d3c8d46893"
    },
    {
        "author": "王炎",
        "paragraphs": [
            "暝烟有客投茅舍，春水無人渡板橋。",
            "滿地落花愁寂寂，連天芳草思迢迢。"
        ],
        "title": "雨中山行",
        "id": "de783eb6-6005-4004-9d04-0c5e4a5a9cfe"
    },
    {
        "author": "王炎",
        "paragraphs": [
            "晚晴鸜鵒自相語，春冷海棠猶未花。",
            "把酒排愁先畏病，擁衾作夢欲還家。"
        ],
        "title": "春日即事四絕  其一",
        "id": "1470b05b-dde9-41be-b751-4b28da17c75b"
    },
    {
        "author": "王炎",
        "paragraphs": [
            "年少逢春喜欲狂，長年心事易凄凉。",
            "胸中不可無今古，坐閲陳編自炷香。"
        ],
        "title": "春日即事四絕  其二",
        "id": "036eda25-c322-47d7-9079-7f99f11bee85"
    },
    {
        "author": "王炎",
        "paragraphs": [
            "著人春氣濃於酒，老眼倦看深淺紅。",
            "只有睡魔降未得，銅瓶魚眼沸松風。"
        ],
        "title": "春日即事四絕  其三",
        "id": "6f3e5758-bcc4-4ce6-ae06-259719b444df"
    },
    {
        "author": "王炎",
        "paragraphs": [
            "小園桃李怯風雨，春事一年渾得晴。",
            "燕子欲相牽率去，踏青吾不敢徒行。"
        ],
        "title": "春日即事四絕  其四",
        "id": "095dbfcf-9259-419c-b371-12095a7242e4"
    },
    {
        "author": "王炎",
        "paragraphs": [
            "草泥融處墮蔫紅，社近寒生雨又風。",
            "未辦把杯供一醉，花開花落太怱怱。"
        ],
        "title": "雨後繼成二絕  其一",
        "id": "bcdf6051-e813-455a-b04b-06e217284107"
    },
    {
        "author": "王炎",
        "paragraphs": [
            "水摇山影綠沉沉，雨打花光故惱人。",
            "頼有海棠傾國色，嫣然一笑解留春。"
        ],
        "title": "雨後繼成二絕  其二",
        "id": "fca7e938-79f5-411d-84aa-56e84b3976b4"
    },
    {
        "author": "王炎",
        "paragraphs": [
            "泥融紫燕欲營壘，日暖黄蜂爭取花。",
            "試向靜中觀物化，蒲團相對坐僧家。"
        ],
        "title": "陪留宰游灌溪回飲縣圃六絕  其一",
        "id": "e64f7a1f-cfe8-45d3-a20b-feada9ffa665"
    },
    {
        "author": "王炎",
        "paragraphs": [
            "花暖不勝胡蝶狂，松間支徑午陰凉。",
            "漚麻別自有春色，鼻觀同參佛土香。"
        ],
        "title": "陪留宰游灌溪回飲縣圃六絕  其二",
        "id": "8a177be1-4a97-44cb-9cce-2e6a24c70269"
    },
    {
        "author": "王炎",
        "paragraphs": [
            "樽中歡伯解人意，乞我桃皮杏眼紅。",
            "一笑勞生那易得，回鞭落日馬嘶風。"
        ],
        "title": "陪留宰游灌溪回飲縣圃六絕  其三",
        "id": "c77a1f77-4c33-495b-aced-c32818f7475e"
    },
    {
        "author": "王炎",
        "paragraphs": [
            "入眼山花盡笑迎，雙鳬飛處雨初晴。",
            "二年踏遍桃溪路，携酒尋春只此行。"
        ],
        "title": "陪留宰游灌溪回飲縣圃六絕  其四",
        "id": "4a5ebe70-34b8-40f1-b416-5f1e77179440"
    },
    {
        "author": "王炎",
        "paragraphs": [
            "高燒蠟炬照深紅，恐負一年花信風。",
            "惡客敢辭今日醉，明年別去定匆匆。"
        ],
        "title": "陪留宰游灌溪回飲縣圃六絕  其五",
        "id": "21a62fce-dbd8-40da-b867-a8d5f72d710a"
    },
    {
        "author": "王炎",
        "paragraphs": [
            "東風桃李可招客，吏事塵埃能困人。",
            "蘸甲一杯留我醉，知公胸次有陽春。"
        ],
        "title": "陪留宰游灌溪回飲縣圃六絕  其六",
        "id": "a3681ec1-2214-412d-96c9-f8218b003bbf"
    },
    {
        "author": "王炎",
        "paragraphs": [
            "郎官喚客坐花旁，盡日杯行笑語香。",
            "醉看綠雲籠暖雪，不知憔悴落他鄉。"
        ],
        "title": "和留宰賞荼䕷二絕  其一",
        "id": "2d1bcdd1-09da-4fdc-822b-b1dea2c30e8c"
    },
    {
        "author": "王炎",
        "paragraphs": [
            "得酒衰懷亦滿觴，不禁花氣逼人香。",
            "醒時忍見風吹盡，玉質溫柔是故鄉。"
        ],
        "title": "和留宰賞荼䕷二絕  其二",
        "id": "69bb57e5-e90e-4b15-94fa-0e3e9d720666"
    },
    {
        "author": "王炎",
        "paragraphs": [
            "三老檣邊爾汝，頗疑居士知津。",
            "頼有白鷗無恙，肯來迎棹相親。"
        ],
        "title": "陳推官幽居十詠 彭蠡歸舟",
        "id": "70528ab9-7cc6-4193-bf8a-024e2e49f1a4"
    },
    {
        "author": "王炎",
        "paragraphs": [
            "俗物令人眼白，鈎簾領略湖山。",
            "袖手倚楹獨立，孤鴻滅沒人間。"
        ],
        "title": "陳推官幽居十詠 山堂曠望",
        "id": "dac5dd2d-18f8-41e3-b110-ecc4a1ed9ba3"
    },
    {
        "author": "王炎",
        "paragraphs": [
            "四顧水光無際，自操一葉輕舟。",
            "天闊冰輪欲墮，短橈猶在中流。"
        ],
        "title": "陳推官幽居十詠 重湖泛月",
        "id": "98a20fe7-3749-4e43-9a97-b9085635871b"
    },
    {
        "author": "王炎",
        "paragraphs": [
            "割據一灣風月，棹行衝破青蘋。",
            "未有霜鱗貫柳，注心不在垂綸。"
        ],
        "title": "陳推官幽居十詠 星灣晚釣",
        "id": "3bfdbcd7-7573-4677-bda3-d08f01b5bbda"
    },
    {
        "author": "王炎",
        "paragraphs": [
            "銀漢倒傾波浪，玉龍怒挾雷霆。",
            "雨後遥看更好，斬新泉白山青。"
        ],
        "title": "陳推官幽居十詠 雨後觀瀑",
        "id": "05bcfa9c-8fcc-4e4b-8606-1a4e74c835c5"
    },
    {
        "author": "王炎",
        "paragraphs": [
            "兩行松蓋遮護，下有蒼苔地衣。",
            "試我青鞋布襪，支筇却立忘歸。"
        ],
        "title": "陳推官幽居十詠 松徑閒步",
        "id": "6eff9498-3ae3-4936-9eb2-739b0950d78d"
    },
    {
        "author": "王炎",
        "paragraphs": [
            "閲遍岸花汀草，撚髭危坐漁磯。",
            "一笑冥搜得句，溪山爭吐光輝。"
        ],
        "title": "陳推官幽居十詠 溪上賦詩",
        "id": "d16bfcd2-0c83-46f0-82a0-094229d1993e"
    },
    {
        "author": "王炎",
        "paragraphs": [
            "灌木樛枝密葉，南風細細無聲。",
            "不用蒲葵到手，箇中六月秋清。"
        ],
        "title": "陳推官幽居十詠 林下避暑",
        "id": "7c180351-6ef3-415d-be27-273513eb426a"
    },
    {
        "author": "王炎",
        "paragraphs": [
            "幽花信美如玉，不願游人見知。",
            "喚取麴生同載，爲春物色南枝。"
        ],
        "title": "陳推官幽居十詠 載酒尋梅",
        "id": "a584db77-357c-4122-b996-d41c648259e9"
    },
    {
        "author": "王炎",
        "paragraphs": [
            "寒氣侵凌鶴氅，蒼頭急打柴門。",
            "鵲抱冰枝欲語，山人喜色春溫。"
        ],
        "title": "陳推官幽居十詠 雪中訪隠",
        "id": "7cd81957-04df-47e8-a6d8-5333ff798f35"
    },
    {
        "author": "王炎",
        "paragraphs": [
            "蒙城一市萬人聚，一堤如虹作遮護。",
            "風濤悍怒魚龍宮，瀕流壓以青蓮宇。",
            "潭潭廣殿不動尊，夾立二丈力士身。",
            "楚帆蜀柂日銜尾，過者蹴然生畏心。",
            "粥魚齋鼓二千指，我貧未辦作檀施。",
            "明朝踏霜出江頭，借佛定力扶扁舟。"
        ],
        "title": "宿公安二聖寺",
        "id": "6ba02608-4eca-44d4-90ad-31a391cb154b"
    },
    {
        "author": "王炎",
        "paragraphs": [
            "客裏歲月晚，春生梅柳枝。",
            "弟兄嗟別久，兒女話歸遲。",
            "拙直將安用，飛騰敢自期。",
            "老支剛笑我，底事作癡兒。"
        ],
        "title": "寓江陵能仁僧舍二首  其一",
        "id": "2875d30f-7eb9-494d-a7bb-f686ecc0d8ad"
    },
    {
        "author": "王炎",
        "paragraphs": [
            "容膝非無地，安心即是家。",
            "焚香翻貝葉，汲水養梅花。",
            "無客同持酒，呼僧共煮茶。",
            "夜寒燒木佛，誰是老丹霞。"
        ],
        "title": "寓江陵能仁僧舍二首  其二",
        "id": "0d5937aa-b304-48a0-8a76-94110cbd2f02"
    },
    {
        "author": "王炎",
        "paragraphs": [
            "月白侵衣冷，窗間對一燈。",
            "淹留歸未得，進取我何能。",
            "空室無天女，清談只衲僧。",
            "不嫌身寂寞，絕喜睡瞢騰。"
        ],
        "title": "夜坐",
        "id": "586956d6-4678-4fde-906f-96226d2f74e2"
    },
    {
        "author": "王炎",
        "paragraphs": [
            "歲事已告畢，客行殊未歸。",
            "蔞蒿穿雪長，水鳥背人飛。",
            "沮洳蒹葭遠，村墟烟火稀。",
            "邊風吹莫色，短策度斜暉。"
        ],
        "title": "復州道中二首  其一",
        "id": "4111a4a1-719f-485f-9bec-bcefcaa3a0eb"
    },
    {
        "author": "王炎",
        "paragraphs": [
            "私喜歸期近，天邊更遠遊。",
            "士須嘗險阻，吾敢恨淹留。",
            "塵事蟻旋磨，浮名魚中鈎。",
            "春風桃李月，倚柂看東流。"
        ],
        "title": "復州道中二首  其二",
        "id": "ac79939b-e000-4fa9-a6bc-2ac815c4d270"
    },
    {
        "author": "王炎",
        "paragraphs": [
            "夜宿江邊蘆葦叢，江流浩浩吼天風。",
            "西南闕月淡無色，擁衲不眠聽塞鴻。"
        ],
        "title": "夜宿江上",
        "id": "1465d2c6-88b4-44de-aab8-bf894451f4ca"
    },
    {
        "author": "王炎",
        "paragraphs": [
            "踏破青鞋走四方，年來收脚坐禪床。",
            "更無言下商量處，靜對窗間一炷香。"
        ],
        "title": "贈李居士棄官爲僧二絕  其一",
        "id": "2b1fb149-3304-44b8-b3e6-b5238d3757e2"
    },
    {
        "author": "王炎",
        "paragraphs": [
            "遮寒破衲雪蒙頭，笑我浪懷千歲憂。",
            "解下腰包只如此，亦無莫莫與休休。"
        ],
        "title": "贈李居士棄官爲僧二絕  其二",
        "id": "ca840a1c-aa9b-4769-89a3-fa2c82949363"
    },
    {
        "author": "王炎",
        "paragraphs": [
            "芳草青青晝掩關，倦游心緒歎重山。",
            "寒生怪雨盲風後，春在斜陽暮靄間。",
            "杜宇勸人歸小隠，桃花笑我欲蒼顔。",
            "腐儒未解謀生理，魚蠹陳編不自閒。"
        ],
        "title": "春日叢桂書舍偶成二首  其一",
        "id": "5e1e21d9-0d36-4111-bf12-b0b7091c6bfb"
    },
    {
        "author": "王炎",
        "paragraphs": [
            "簷頭燕子話新晴，客裏春來何似生。",
            "短榻曲肱眠未穩，好花刺眼笑相迎。",
            "生憎重碧盃中物，懶趁踏青江上行。",
            "燕坐翛然有佳處，耳根更聽讀書聲。"
        ],
        "title": "春日叢桂書舍偶成二首  其二",
        "id": "61ec2b41-4963-45f6-bf1f-ebdf1b2c1fc2"
    },
    {
        "author": "王炎",
        "paragraphs": [
            "清晝渾無客敂關，不知春色滿溪山。",
            "少年側目雲霄上，今日藏身翰墨間。",
            "揮麈逢君談世事，舉杯爲我變衰顔。",
            "歸來更倚繩床坐，賸得勞生一日閒。"
        ],
        "title": "用前韻答彌明聖言二首  其一",
        "id": "c386aedb-6679-4ebc-b113-3e782ebde901"
    },
    {
        "author": "王炎",
        "paragraphs": [
            "游絲落絮弄春晴，挽我花邊喚麴生。",
            "挈榼在門驚剝啄，褰裳出戶喜逢迎。",
            "小園曲折藏三徑，暇日從容共一行。",
            "且復解頤談衮衮，聖賢深處不容聲。"
        ],
        "title": "用前韻答彌明聖言二首  其二",
        "id": "531858f5-c0ac-484e-b259-012264a93fe1"
    },
    {
        "author": "王炎",
        "paragraphs": [
            "雲路鵷鴻度九關，誰知霧豹隠南山。",
            "追懷先世交朋舊，幸拜英姿丈席間。",
            "歎我壯年猶白髮，知公有道養朱顔。",
            "運斤肯試成風巧，當許摳衣侍燕閒。"
        ],
        "title": "再用前韻答繼周丈二首  其一",
        "id": "6b334481-102f-44c0-94c8-9ed7bdf178a7"
    },
    {
        "author": "王炎",
        "paragraphs": [
            "士女春遊喜得晴，焚香燕坐太清生。",
            "遶枝烏鵲如相語，排闥青山不待迎。",
            "倦客琴書來寓處，前人杖屨昔經行。",
            "平生父黨惟公在，發藥宜聞謦欬聲。"
        ],
        "title": "再用前韻答繼周丈二首  其二",
        "id": "8e7dd88c-d95e-4305-b458-e788b1ab2da9"
    },
    {
        "author": "王炎",
        "paragraphs": [
            "來時花柳未全春，燕子將雛已夏深。",
            "破鏡望中占遠信，扊扅歌裏有悲音。",
            "青衫得祿猶彈鋏，白髮欺人欲上簪。",
            "築室買田謀小隠，探囊何日有黄金。"
        ],
        "title": "家僕來叢桂告米粟不繼",
        "id": "0841e435-b187-46b6-9e4f-37718dd62f2a"
    },
    {
        "author": "王炎",
        "paragraphs": [
            "意裏謀功業，閒中度歲年。",
            "詩囊渾漫興，酒榼更無緣。",
            "久客荒三徑，歸耕欠一廛。",
            "懶扶藜杖出，回眼入陳編。"
        ],
        "title": "書舍遣興二首  其一",
        "id": "88eef363-2804-4c92-9faa-c48e840eb019"
    },
    {
        "author": "王炎",
        "paragraphs": [
            "山好晴邊出，風微雨後凉。",
            "憑欄幽鳥語，步屧草花香。",
            "塵事何時了，浮生有底忙。",
            "此身垂老大，不自决行藏。"
        ],
        "title": "書舍遣興二首  其二",
        "id": "d21387ca-5bcd-4cc0-817d-7a9729dd6839"
    },
    {
        "author": "王炎",
        "paragraphs": [
            "桑盡蠶皆繭，秧成麥已秋。",
            "山雲翻黑雨，溪樹沒黄流。",
            "紅粟方翔貴，蒼生未病瘳。",
            "茅茨烟不起，飽飯得無憂。"
        ],
        "title": "即事",
        "id": "d25a21b1-559d-41e3-a21c-3d9c6387b031"
    },
    {
        "author": "王炎",
        "paragraphs": [
            "青都仙子玉鍊顔，五雲深處乘青鸞。",
            "桃花欲實王母老，桂花半落嫦娥寒。",
            "芝英瓊蘂薄滋味，絳霄倒景窺人間。",
            "風微水麝香可掬，雨定海榴紅欲燃。",
            "中州風物亦自好，翩然萬里來雲軿。",
            "潭潭院落春不老，別有日月藏壺天。",
            "狻猊不動烟縷直，吹笙伐鼓開賓筵。",
            "九重紫誥照環佩，兩兒綠綬扶金船。",
            "南山可平海可竭，高堂歡樂無窮年。"
        ],
        "title": "賀吳繼仲母氏生日",
        "id": "46606fc7-145b-4bb5-a272-d62624df2b4f"
    },
    {
        "author": "王炎",
        "paragraphs": [
            "委巷何深僻，僑居太寂寥。",
            "古牆行絡石，喬木上凌霄。",
            "賦就貧難逐，詩成隠莫招。",
            "固窮吾輩事，心地要逍遥。"
        ],
        "title": "清化寓居",
        "id": "e88b37f4-304e-4722-94bf-3cdde66b9ce1"
    },
    {
        "author": "王炎",
        "paragraphs": [
            "下田出龜兆，高田半黄埃。",
            "禾穗槁欲死，益以蟊賊災。",
            "鉦鼓競禱祈，民病神所哀。",
            "劃空走笑電，隠地鳴怒雷。",
            "雲將爲前驅，頗送甘雨來。",
            "老穉喜欲狂，稍覺生意回。",
            "雞豚賽秋社，屈指篘新醅。",
            "米價免翔貴，我亦懷抱開。",
            "凉聲遶松梢，披襟可徘徊。",
            "執熱汗如雨，得此亦快哉。",
            "短歌當甿謠，因以侑一杯。"
        ],
        "title": "秋旱得雨",
        "id": "684aa0f4-5fb4-4f95-9ad2-7d768e7c7ec0"
    },
    {
        "author": "王炎",
        "paragraphs": [
            "三年娠孕疑希有，千里鄉關不共歸。",
            "旅殯新墳今宿草，西風老淚更沾衣。"
        ],
        "title": "夜坐偶追悼豬哥不覺流涕因以絕句寫其悲",
        "id": "f4d63597-7367-47ab-ab70-c336a094cd1f"
    },
    {
        "author": "王炎",
        "paragraphs": [
            "半世更憂患，微霜入鬢邊。",
            "旅懷尊有酒，官况客無氈。",
            "故國踰千里，浮生又一年。",
            "遥憐小兒女，今夜話燈前。"
        ],
        "title": "除夜官舍獨坐",
        "id": "67679558-ae93-42a4-95f5-1981919bdf18"
    },
    {
        "author": "王炎",
        "paragraphs": [
            "入門荷香凈，步屧柳陰濕。",
            "欲寫情鬰陶，翻引興蕭瑟。",
            "瞻望堂中人，玉色而山立。",
            "六學妙經綸，未試百之一。",
            "身存天下望，身沒海內惜。",
            "此道付誰傳，丹青但陳迹。",
            "樓邊好山近，竹底凉風入。",
            "兩鶴韻亦高，導我轉湖側。",
            "獨游何太清，滯念亦可釋。",
            "門關莫返鎖，願言日散策。"
        ],
        "title": "到城南園瞻南軒先生遺像",
        "id": "c4f343da-6ad8-4446-8681-93460f48cd4d"
    },
    {
        "author": "王炎",
        "paragraphs": [
            "薄游城南園，墮睫衣袂濕。",
            "斯人既騎箕，有客猶鼓瑟。",
            "凜然氣如生，可使懦夫立。",
            "當時道義交，彪子居其一。",
            "嘗試問所疑，傾倒無吝惜。",
            "逝者不可作，往訪杖屨迹。",
            "欲返更徘徊，遠岫邀日入。",
            "緬懷經世心，伐輻置河側。",
            "立朝道不容，憂國意難釋。",
            "敢負門下知，晨夕自警策。"
        ],
        "title": "用前韻答彪講書",
        "id": "bb39a4cf-082c-4c16-b46a-5f0c8f9c8a7c"
    },
    {
        "author": "王炎",
        "paragraphs": [
            "繫纜南風直，轉柂北風微。",
            "輕雲載雨來，凉意生綌絺。",
            "江神真解事，穩送六幅蒲。",
            "篷窗卧胡床，鷗鷺相追隨。",
            "落帆衡陽岸，新舊迎公歸。",
            "兒童競挽袂，父老前捋鬚。",
            "明時有勇退，晚歲善自頤。",
            "稍添數髭白，不改兩頰朱。",
            "松菊對主人，亦自清而腴。",
            "門外無車馬，室中但琴書。",
            "青鞋時出遊，不用藜杖扶。",
            "翛然萬物表，意得樂有餘。",
            "乃知上要津，不若還幽居。"
        ],
        "title": "送李侍郎歸衡州二首  其一",
        "id": "da8e33c2-8c1c-4d68-b847-e7733dba4b3f"
    },
    {
        "author": "王炎",
        "paragraphs": [
            "道重物自輕，心清內無慾。",
            "未定胸中見，難行天下獨。",
            "冠蓋上青雲，著鞭競馳逐。",
            "南山有德人，一笑遺寵辱。",
            "巋然殿諸老，足以鎮浮俗。",
            "一出上禁林，再出擁牙纛。",
            "本無圭組累，歸去便野服。",
            "譬如山中雲，潤澤滋草木。",
            "未雨出巖岫，已雨反幽谷。",
            "明月共樽罍，清風滿松竹。",
            "問誰從之游，韋編能熟讀。",
            "人生了婚嫁，意願何時足。",
            "儻肯割半山，誅茅從卜築。"
        ],
        "title": "送李侍郎歸衡州二首  其二",
        "id": "cd779981-03de-43e6-b2a0-ed47a69cd3f9"
    },
    {
        "author": "王炎",
        "paragraphs": [
            "靈均葬魚腹，賈傅問服臆。",
            "挽我來訪古，窮鬼信有力。",
            "敢恨客氈寒，私喜無吏責。",
            "稍稍集韋布，時時論文墨。",
            "濯纓湘水清，拄笏湘山碧。",
            "陶泓耐久朋，笑我玄尚白。",
            "今代謝叔源，人物居第一。",
            "詩來招石友，願費黄金鎰。",
            "冰絲固希有，霧縠亦罕得。",
            "何以報明珠，更覺意羞澀。",
            "回首歙溪上，寂寞子雲宅。",
            "當求玉堂樣，特來獻詞伯。",
            "胸中五色絲，一用可華國。",
            "視草須若人，携之上文石。"
        ],
        "title": "和謝安國求硯",
        "id": "32701bac-cb6c-40cf-bfc4-75a55a286da7"
    },
    {
        "author": "王炎",
        "paragraphs": [
            "虎豹嗔人上九關，不妨拄笏看雲山。",
            "家聲元是封胡後，人物還如晉宋間。",
            "解組聞公真有意，折腰顧我亦何顔。",
            "故園無地開三徑，敢說歸耕是等閒。"
        ],
        "title": "和謝安國韻",
        "id": "ca7ebb94-1793-42ed-a57d-b2d31a6f7e43"
    },
    {
        "author": "王炎",
        "paragraphs": [
            "軒冕喜而憂，山林靜而閒。",
            "寵辱皆妄事，請看槐夢安。",
            "世人悟此少，低頭縛微官。",
            "足跌尚欲趨，翼倦不肯還。",
            "謝公湖海士，著眼高塵寰。",
            "心如玉壺冰，當暑氣自寒。",
            "懷璧不願市，懶上青雲端。",
            "親朋勸之仕，晚出彈其冠。",
            "未令據槐廳，亦合登蓬山。",
            "造物拙用大，束带來侯藩。",
            "掉頭厭多事，袖手思故園。",
            "眉間已黄色，鏡裏猶朱顔。",
            "家住玉笥西，別有壺中天。",
            "千畝稻秫肥，三徑松菊繁。",
            "妙得詩酒趣，小作杖屨緣。",
            "鴻飛霄漢外，蟬蛻塵埃間。",
            "我方自窘束，仰屋坐長歎。",
            "欲仕苦無津，欲歸苦無田。",
            "野鹿念豐草，老驥困短轅。",
            "終當抱琴書，從公掩雲關。"
        ],
        "title": "送謝安國歸清江",
        "id": "d844614e-cd33-418f-9b9f-9c8d51dc1a00"
    },
    {
        "author": "王炎",
        "paragraphs": [
            "寒泉一竇行脩渠，日夜輸來爲納湖。",
            "荷花菱葉並籬落，平分十頃青玻璃。",
            "錫山老湫暗流注，此泉疑自玉龍吐。",
            "問公泉中何所有，明月可弄不可取。"
        ],
        "title": "題王倅來泉",
        "id": "a6998635-4b61-4cd6-8b4a-c864c15c0031"
    },
    {
        "author": "王炎",
        "paragraphs": [
            "闤闠深居似林谷，緣坡手種青青玉。",
            "市聲不向耳根來，蒙密中間深結屋。",
            "鷦鷯但願巢一枝，鸞停鵠峙意何如。",
            "青雲千級風在下，飛翰穩去摩天衢。"
        ],
        "title": "又題巢林",
        "id": "b09645f4-0439-4936-a24a-ec3fe1253d63"
    },
    {
        "author": "王炎",
        "paragraphs": [
            "日光玉潔元子辭，銀鈎鐵畫顔公書。",
            "百金不憚買墨本，摩挲石刻今見之。",
            "猗那清廟久不作，其末變爲王黍離。",
            "春秋一經事多貶，魯頌四篇文無譏。",
            "漁陽鼙鼓入潼華，公卿徒步從六飛。",
            "朔方天子扶九廟，京師父老迎千麾。",
            "紫袍再拜謁道左，上皇萬里旋鑾輿。",
            "牝雞鳴晨有悍婦，孽狐嘷夜有老奴。",
            "扶桑杲杲未翳蝕，但歌大業吾何疵。",
            "首章義正語未婉，前輩不辨來者疑。",
            "正須細讀史克頌，未用苦說涪翁詩。",
            "許張勁節震金石，李郭壯武如虎貔。",
            "斷崖蒼石有時泐，諸公萬古聲烈垂。",
            "天憐倦客有所恨，雨濕江寒催解維。",
            "神州北望三嘆息，翰墨是非何議爲。"
        ],
        "title": "過浯溪讀中興碑",
        "id": "9fc8aa7a-8754-48ff-b53b-b23899fcb013"
    },
    {
        "author": "王炎",
        "paragraphs": [
            "未暖柳梢綠，已暖花梢紅。",
            "胸次有天和，本與春意同。",
            "士戒溺於慾，物忌居其雄。",
            "西山有理窟，一室惟清風。"
        ],
        "title": "和趙行之三首  其一",
        "id": "63c1c66f-185d-44b5-8aff-d94909f3f391"
    },
    {
        "author": "王炎",
        "paragraphs": [
            "義利毫髮間，其末分舜跖。",
            "葛藟多攀援，喬松但孤立。",
            "陽鱎貪芳餌，鵷雛食竹實。",
            "知道貴含光，露牙多召敵。"
        ],
        "title": "和趙行之三首  其二",
        "id": "75f3125f-7b0f-4d02-bb1e-6861efaa916e"
    },
    {
        "author": "王炎",
        "paragraphs": [
            "轉喉有觸諱，拭面或逢嗔。",
            "刳心踏風波，未免悔吝生。",
            "葵猶衛其足，况此千金身。",
            "山林本逍遥，無虞莫從禽。"
        ],
        "title": "和趙行之三首  其三",
        "id": "31970a66-a8d8-43e9-afa4-c85b42bd0a39"
    },
    {
        "author": "王炎",
        "paragraphs": [
            "朝陽巖下莫雲冷，冉水磯邊秋樹深。",
            "欲弔元和柳司馬，溪山無力挽歸心。"
        ],
        "title": "湘中雜咏十絕  其一",
        "id": "1d93be72-fc79-4a91-ac6c-c5ccdb6c2f00"
    },
    {
        "author": "王炎",
        "paragraphs": [
            "江樹疎疎兼密密，雲根怪怪復奇奇。",
            "風光冷落無人問，付與漁翁理釣絲。"
        ],
        "title": "湘中雜咏十絕  其二",
        "id": "50e4807d-ffa8-4eb4-8865-220802ca15e6"
    },
    {
        "author": "王炎",
        "paragraphs": [
            "昨日北風頻打頭，今朝風定却安流。",
            "江山如畫供詩眼，陰雨無端釀客愁。"
        ],
        "title": "湘中雜咏十絕  其三",
        "id": "342eaef5-7a2f-4265-9734-a5a4e2270389"
    },
    {
        "author": "王炎",
        "paragraphs": [
            "有懷冉水柳司馬，更憶浯溪元道州。",
            "仕宦兩公俱落莫，斯文千古共傳流。"
        ],
        "title": "湘中雜咏十絕  其四",
        "id": "00d1d7e8-11a3-4992-8704-43a4984cc8b3"
    },
    {
        "author": "王炎",
        "paragraphs": [
            "順流鳴櫓不論程，上水開帆取次行。",
            "逆順自從人意轉，風生波湧本無情。"
        ],
        "title": "湘中雜咏十絕  其五",
        "id": "02c501d8-3ed6-47d2-a39a-440f7c196053"
    },
    {
        "author": "王炎",
        "paragraphs": [
            "江天雲暝雨垂垂，日暮移舟口岸時。",
            "拈筆欲題還袖手，細搜摩詰畫中詩。"
        ],
        "title": "湘中雜咏十絕  其六",
        "id": "2f5375e3-0a3c-4658-bb45-8cfa9c799acd"
    },
    {
        "author": "王炎",
        "paragraphs": [
            "中流四顧浪花平，雙櫓夾船鵝鸛鳴。",
            "欵乃聲中山水綠，不妨緩緩計歸程。"
        ],
        "title": "湘中雜咏十絕  其七",
        "id": "5780cde5-a2be-4f61-ab92-4e37fad059a5"
    },
    {
        "author": "王炎",
        "paragraphs": [
            "蕩槳妨人擁衲眠，篷窗細雨濕炊烟。",
            "江神念我怯行險，收却風波穩放船。"
        ],
        "title": "湘中雜咏十絕  其八",
        "id": "a8fad75b-4b7e-47c7-bcee-bad9ee84c214"
    },
    {
        "author": "王炎",
        "paragraphs": [
            "江頭昨夜雨何似，新漲平添一丈强。",
            "倚柂穩如天上坐，順流明日到衡陽。"
        ],
        "title": "湘中雜咏十絕  其九",
        "id": "391c04b4-dfdd-4598-9cd8-d6f71f24c209"
    },
    {
        "author": "王炎",
        "paragraphs": [
            "舴艋輕輕載短簑，蘋花風急起滄波。",
            "憑誰喚取玄真子，更作湘中漁父歌。"
        ],
        "title": "湘中雜咏十絕  其一○",
        "id": "7731c528-3c22-4e4d-8c4c-2ea30fd29fa5"
    },
    {
        "author": "王炎",
        "paragraphs": [
            "鏡中忽忽老侵尋，政坐文窮自陸沉。",
            "獨對西風搔短髮，欲謀小隠背初心。",
            "江湖鴻鴈天將冷，籬落黄花秋又深。",
            "拄笏看山聊爾耳，懶彈綠綺索知音。"
        ],
        "title": "秋懷二首  其一",
        "id": "38cfa800-13c9-417c-afb4-6b9feb0a6014"
    },
    {
        "author": "王炎",
        "paragraphs": [
            "朅來雲夢澤南州，風物蕭蕭兩見秋。",
            "三徑草荒真左計，一官冰冷更何求。",
            "莫招毛穎論時事，且喚麴生澆客愁。",
            "短艇輕蓑良不惡，此心何敢負江鷗。"
        ],
        "title": "秋懷二首  其二",
        "id": "62f53ad9-3915-41b0-a3ed-d0f2a19d3596"
    },
    {
        "author": "王炎",
        "paragraphs": [
            "湘山湘水極清遠，特地來登百尺臺。",
            "不盡胸中丘壑意，又從沙尾喚舟回。"
        ],
        "title": "游岳麓三絕  其一",
        "id": "0c43953a-d5e5-4e1a-bf2e-398562cad0aa"
    },
    {
        "author": "王炎",
        "paragraphs": [
            "百級蒼珉到佛宮，汲泉煮茗聽松風。",
            "不須騎鶴摩雲去，只要心游碧落中。"
        ],
        "title": "游岳麓三絕  其二",
        "id": "a13ed434-4bfe-4378-96d9-33798cbaa6b0"
    },
    {
        "author": "王炎",
        "paragraphs": [
            "山椒却立小遲留，欲傍江山洗客愁。",
            "不覺憑高來遠念，此心潜與水東流。"
        ],
        "title": "游岳麓三絕  其三",
        "id": "7de46c46-cb62-4134-9633-adc75549ca77"
    },
    {
        "author": "王炎",
        "paragraphs": [
            "治身如治玉，所貴無瑕疵。",
            "玉美不願市，身修豈求知。",
            "人生爲糊口，乃爾斂板趨。",
            "漸失兩鬢青，莫浣雙袖緇。",
            "勿用懷不平，弦急聲易悲。"
        ],
        "title": "冬日書懷四首  其一",
        "id": "d3af872f-d2c4-48b8-8e44-4a4496ab21d0"
    },
    {
        "author": "王炎",
        "paragraphs": [
            "齏鹽雖淡泊，義理極雋永。",
            "士唯知此味，未語已相領。",
            "同流有淄澠，何用勤造請。",
            "不敢眼青白，口諾心未肯。",
            "平生環堵中，三徑自冰冷。"
        ],
        "title": "冬日書懷四首  其二",
        "id": "d23e609a-b474-4a5e-85e9-d71c07773b97"
    },
    {
        "author": "王炎",
        "paragraphs": [
            "客來倦捉麈，客去徐挾書。",
            "兒曹厭官冷，數問何時歸。",
            "豈知庇風雨，未辦蝸牛廬。",
            "老我懷百憂，又自一解頤。",
            "雨流木偶行，久矣無定居。"
        ],
        "title": "冬日書懷四首  其三",
        "id": "2b7c676a-0f99-45d8-bf64-0a90cc5ce7ee"
    },
    {
        "author": "王炎",
        "paragraphs": [
            "結茅綠陰下，四壁但圖史。",
            "時亦有好事，相過款名理。",
            "捨之學宦游，蓬轉不自已。",
            "豈無山水音，塵埃被綠綺。",
            "幽夢遶雲溪，拏舟弄清泚。"
        ],
        "title": "冬日書懷四首  其四",
        "id": "89a03d06-5b92-4bd2-bb31-281a08195e20"
    },
    {
        "author": "王炎",
        "paragraphs": [
            "天寒吹墮一尺雪，官冷釀成千斛愁。",
            "酌酒到花非所欲，束薪如桂若爲謀。",
            "風前鶴氅誰携策，江上漁蓑自艤舟。",
            "憑仗六龍回日轂，稍分輕暖到南州。"
        ],
        "title": "雪中官舍獨坐聞薪炭翔貴因成長句",
        "id": "e0e19832-1766-4841-b3c8-3fa894dcc8c6"
    },
    {
        "author": "王炎",
        "paragraphs": [
            "飛花落絮自何來，勾引詩翁酌梓罍。",
            "濯鼎有冰宜煮茗，携筇無路可尋梅。",
            "江城瓊玉踰千頃，古錦珠璣溢百枚。",
            "聞道夜闌車馬散，難窺鶴氅御風回。"
        ],
        "title": "蕭參議雪中宴客朱僉判有詩因次韻  其一",
        "id": "7b74dfb3-42ef-4b96-8a34-d63862b1ef30"
    },
    {
        "author": "王炎",
        "paragraphs": [
            "不慣長安曳履游，貪看冰柱滿簷頭。",
            "素花一色如梅嶺，碎玉無聲欠竹樓。",
            "蠟炬欲殘方夜永，金釵半醉自春浮。",
            "無氈獨坐君知否，也捲陳編索酒舟。"
        ],
        "title": "蕭參議雪中宴客朱僉判有詩因次韻  其二",
        "id": "3087d1a2-8e7c-4b0d-8457-e62b1259065a"
    },
    {
        "author": "王炎",
        "paragraphs": [
            "材如杞梓總堪論，氣壓龍媒定躡雲。",
            "畫戟凝香供張飲，彤墀射策待方聞。",
            "月中折桂雖堪喜，馬上看花未足云。",
            "憂國愛君伸素志，始酬勸駕意殷勤。"
        ],
        "title": "和林寶文鹿鳴宴韻",
        "id": "fb79e556-4b00-412d-ba50-a7273d494753"
    },
    {
        "author": "王炎",
        "paragraphs": [
            "山椒靄靄暮雲徂，一雨翻盆物盡蘇。",
            "父老相逢笑相語，今年和氣舊時無。"
        ],
        "title": "和林寶文喜雨",
        "id": "80f7d91f-4661-4a03-9fee-a4c16901a496"
    },
    {
        "author": "王炎",
        "paragraphs": [
            "滿箔春蠶得繭絲，家家機杼換新衣。",
            "五風十雨天時好，又見西郊稻秫肥。"
        ],
        "title": "豐年謠五首  其一",
        "id": "8c22dc45-46c2-4351-bd5f-47dc3c3f2405"
    },
    {
        "author": "王炎",
        "paragraphs": [
            "縱橫南陌接東阡，婦餉夫耕望有年。",
            "前此丁黄饑欲死，今年米賤不論錢。"
        ],
        "title": "豐年謠五首  其二",
        "id": "538583d6-4694-4c4c-b437-6bfce851f62d"
    },
    {
        "author": "王炎",
        "paragraphs": [
            "洞丁徭戶盡歸耕，篁竹無人弄寸兵。",
            "要識二天恩德廣，黄雲千里見秋成。"
        ],
        "title": "豐年謠五首  其三",
        "id": "5d636ded-4c93-4e02-8b10-727d3e157630"
    },
    {
        "author": "王炎",
        "paragraphs": [
            "睡鴨陂塘水慢流，離離禾稼滿平疇。",
            "共言官府催科緩，飽飯渾家百不憂。"
        ],
        "title": "豐年謠五首  其四",
        "id": "ef6ac329-ab1d-4e84-9896-cf234bf7d6a0"
    },
    {
        "author": "王炎",
        "paragraphs": [
            "稻如馬尾覆溝塍，桑柘陰中雞犬鳴。",
            "收穫登場便無事，輸租人不入州城。"
        ],
        "title": "豐年謠五首  其五",
        "id": "a48f1bb9-92a3-4c33-a02c-2b2dac56f4ed"
    },
    {
        "author": "王炎",
        "paragraphs": [
            "木末長風送雨來，田家遠近稻花開。",
            "披襟燕坐黄堂靜，一笑江山爽氣回。"
        ],
        "title": "和林寶文吹暑軒二絕  其一",
        "id": "5a7711ca-3833-46ed-9ab2-ac5de93751f7"
    },
    {
        "author": "王炎",
        "paragraphs": [
            "藕花香裏畫船橫，人靜惟聞洗玉聲。",
            "四野清平公燕喜，隠然方面有長城。"
        ],
        "title": "和林寶文吹暑軒二絕  其二",
        "id": "6312abcd-4dee-4304-b7e7-85555ff96a69"
    },
    {
        "author": "王炎",
        "paragraphs": [
            "要知好雨自何來，和氣連雲撥不開。",
            "廊廟爲霖須妙手，即看力斡大鈞回。"
        ],
        "title": "再和林寶文三絕  其一",
        "id": "61970349-5567-4de1-b71b-080b5d554c2d"
    },
    {
        "author": "王炎",
        "paragraphs": [
            "千里山川含秀色，四郊雞犬散歡聲。",
            "更呼屏翳從頤指，潤澤無邊浹屬城。"
        ],
        "title": "再和林寶文三絕  其二",
        "id": "35953c92-6553-41b7-8054-cdeaa62a1898"
    },
    {
        "author": "王炎",
        "paragraphs": [
            "陽開陰闔四時更，誰解均調玉燭明。",
            "畫戟香中沛恩澤，祥風甘雨自流行。"
        ],
        "title": "再和林寶文三絕  其三",
        "id": "27ea7553-8764-4ea2-9c1d-41291806598c"
    },
    {
        "author": "王炎",
        "paragraphs": [
            "物望推耆哲，巋然可鎮浮。",
            "莫年登近侍，再起殿南州。",
            "不樂分銅虎，方期杖玉鳩。",
            "胡然歸未久，仙去杳難留。"
        ],
        "title": "李閣學挽詩三首  其一",
        "id": "7a9c9e60-a7cb-41e3-8f5f-0b55d8e46734"
    },
    {
        "author": "王炎",
        "paragraphs": [
            "止水中心靜，浮雲外物輕。",
            "行藏無悔吝，存歿備哀榮。",
            "士類思前輩，朝廷失老成。",
            "衡湘人物盡，念舊若爲情。"
        ],
        "title": "李閣學挽詩三首  其二",
        "id": "17d86752-ef64-4361-9f53-531ccca4d5f5"
    },
    {
        "author": "王炎",
        "paragraphs": [
            "頻歲仍饑饉，三湘要撫綏。",
            "分憂承帝命，遺愛結民思。",
            "自有欒公社，何須叔子碑。",
            "若書耆舊傳，清德不磷緇。"
        ],
        "title": "李閣學挽詩三首  其三",
        "id": "0dbfb1f6-6cbd-4127-b198-fb8f036818a7"
    },
    {
        "author": "王炎",
        "paragraphs": [
            "士論崇高節，宸心眷樸忠。",
            "調元纔玉鉉，均佚即琳宮。",
            "補衮嘉謀密，平衡道揆公。",
            "惜哉當國淺，不及究成功。"
        ],
        "title": "魏丞相挽詩三首  其一",
        "id": "ea3270ca-4445-44b7-b328-0d3a46e13af1"
    },
    {
        "author": "王炎",
        "paragraphs": [
            "冠劍青雲士，艱危孰奮身。",
            "向來持漢節，徑去犯邊塵。",
            "既用公爲相，方知國有人。",
            "凜然生氣在，端合畫麒麟。"
        ],
        "title": "魏丞相挽詩三首  其二",
        "id": "f1f22894-c0d8-4a21-9208-c84637e6efa6"
    },
    {
        "author": "王炎",
        "paragraphs": [
            "衮繡遺三事，松梅共一川。",
            "小溪空勝景，先隴忽新阡。",
            "上悟流言妄，人思舊弼賢。",
            "忠嘉雖削稿，合付殺青傳。"
        ],
        "title": "魏丞相挽詩三首  其三",
        "id": "0047e602-6a7e-44fa-bfb4-cd8ab225c988"
    },
    {
        "author": "王炎",
        "paragraphs": [
            "後學資模楷，先生久里居。",
            "兩兒聯玉筍，三命佩銀魚。",
            "米廩無重席，蓬山孰校書。",
            "如何遺此老，宰木遽蕭疎。"
        ],
        "title": "黄致政挽詩二首  其一",
        "id": "52cfad30-e713-465c-9487-31fed67f6e9c"
    },
    {
        "author": "王炎",
        "paragraphs": [
            "祿養更迎侍，消摇介壽康。",
            "壯圖雖偃屈，潜德竟輝光。",
            "可惜今埋玉，無由自奠觴。",
            "他年觀上冢，千騎擁龍岡。"
        ],
        "title": "黄致政挽詩二首  其二",
        "id": "bd61fdab-ef2f-43eb-a474-a4a930d0ab35"
    },
    {
        "author": "王炎",
        "paragraphs": [
            "萬國乾符正，千齡鼎祚長。",
            "春禖膺眷顧，甲觀肇休祥。",
            "紫極聯前曜，青宮位少陽。",
            "五雲凝喜色，重日爛榮光。",
            "繼體臨崇福，承顔侍未央。",
            "犀簪羣后表，象輅兩宮旁。",
            "氣接金行爽，天開火德昌。",
            "慈皇年有永，大帝壽無疆。",
            "欽愛誠彌篤，溫文德自彰。",
            "喬枝方疊蔭，瓜瓞寖垂芳。",
            "儲禁銅扉肅，官僚玉佩鏘。",
            "旌麾張十戟，筍簴列三廂。",
            "恭命來南紀，馳情望左坊。",
            "也叨持虎節，莫預獻鸞觴。",
            "海潤涵羣彙，霞騫映四方。",
            "願言申戩穀，夷夏仰元良。"
        ],
        "title": "賀東宮誕辰",
        "id": "9b529f4c-5444-4283-830d-90f7e2001468"
    },
    {
        "author": "王炎",
        "paragraphs": [
            "笑披鶴氅上坡陀，風籟無聲日氣和。",
            "絕頂瓊瑶蒙竹樹，上方宮殿隔藤蘿。",
            "雪花夜墮方如許，天宇晨開豈有他。",
            "一點春陽溫厚意，積陰消釋自無多。"
        ],
        "title": "和王右司游南岳得晴",
        "id": "8b89a37a-712b-4922-825d-9d8babed704d"
    },
    {
        "author": "王炎",
        "paragraphs": [
            "登臨須返意須留，目力無邊不著愁。",
            "收拾風光歸古錦，千巖萬壑獻清秋。"
        ],
        "title": "和蕭參議游岳麓八絕  其一",
        "id": "6df7cc21-2724-4519-8826-d6b6fc9c4143"
    },
    {
        "author": "王炎",
        "paragraphs": [
            "逐客當年出帝鄉，不容蹤跡到黄堂。",
            "蒼崖屐齒今安在，公獨懷思未忍忘。"
        ],
        "title": "和蕭參議游岳麓八絕  其二",
        "id": "094f9528-ccf5-413f-b24c-35cbd5c2746e"
    },
    {
        "author": "王炎",
        "paragraphs": [
            "凭欄落照俯江天，睥睨詩翁翰墨傳。",
            "試爲江山重著語，筆端桃李恰爭妍。"
        ],
        "title": "和蕭參議游岳麓八絕  其三",
        "id": "fc8657fe-5091-4ddd-9401-f5a8708a2a7f"
    },
    {
        "author": "王炎",
        "paragraphs": [
            "泉遶雲根玉雪清，蒼珉百級可階升。",
            "汲泉煮茗松風起，誰識無塵有髮僧。"
        ],
        "title": "和蕭參議游岳麓八絕  其四",
        "id": "75e25235-6e14-4128-bd07-65bcddaa659d"
    },
    {
        "author": "王炎",
        "paragraphs": [
            "清風峽裏水清泠，不但琮琤可靜聽。",
            "秋桂秋蘭在深谷，更堪鼻觀挹幽馨。"
        ],
        "title": "和蕭參議游岳麓八絕  其五",
        "id": "e39647da-3c00-4fe6-8dea-a4b981fadd5c"
    },
    {
        "author": "王炎",
        "paragraphs": [
            "每到精廬即少留，品題清境甲湘州。",
            "游山脚力猶强健，緩步曾登最上頭。"
        ],
        "title": "和蕭參議游岳麓八絕  其六",
        "id": "7bc310d2-6b0f-4caa-9354-65ade8b4f1ed"
    },
    {
        "author": "王炎",
        "paragraphs": [
            "蕭寺相望湘水西，談玄誰解析精微。",
            "聖門自有超凡地，懶向林間問衲衣。"
        ],
        "title": "和蕭參議游岳麓八絕  其七",
        "id": "5bb2a180-9833-4bf7-a1e2-12f2416f1676"
    },
    {
        "author": "王炎",
        "paragraphs": [
            "近來曾與二三子，準擬誅茅紫翠間。",
            "老石摩挲堪篆刻，恨無筆力記西山。"
        ],
        "title": "和蕭參議游岳麓八絕  其八",
        "id": "76924ff4-49ae-4474-8a46-9ecb63146156"
    },
    {
        "author": "王炎",
        "paragraphs": [
            "懶跨狨鞍趁曉班，却穿蠟屐小游山。",
            "山頭草木生光彩，玉節曾行紫翠間。"
        ],
        "title": "和王右司游南岳三絕  其一",
        "id": "a2315f30-e7be-4061-a818-f6211d81d405"
    },
    {
        "author": "王炎",
        "paragraphs": [
            "喬岳雄於楚粵間，衆丘迤邐釀高寒。",
            "青藜拄到雲霄上，見得心如眼界寬。"
        ],
        "title": "和王右司游南岳三絕  其二",
        "id": "2aaaf2fa-58aa-4e69-92f4-963dd422c9c5"
    },
    {
        "author": "王炎",
        "paragraphs": [
            "祝融獨秀壓羣峰，登覽雖終興未窮。",
            "人物與山爭峻特，也宜班爵視三公。"
        ],
        "title": "和王右司游南岳三絕  其三",
        "id": "ba9b4d03-e1aa-4e8a-8565-5fa9042640ff"
    },
    {
        "author": "王炎",
        "paragraphs": [
            "乾健運元氣，斗杓默回旋。",
            "千歲生一聖，半千生一賢。",
            "間世有異稟，天意非徒然。",
            "皇極在人心，俗學無自得。",
            "天意興斯文，公獨抱深識。",
            "微言發緒餘，河漢浩無極。",
            "士氣久不振，罷軟無剛風。",
            "天意眷吾君，公獨奮精忠。",
            "雷霆不能驚，正色攖神龍。",
            "膏澤不下流，閭閻有憔悴。",
            "天意佑斯民，公獨藴慈惠。",
            "春風小披拂，萬物回生意。",
            "既賦以全德，必益以壽祺。",
            "其顔如渥丹，天意可測知。",
            "再拜上黄堂，一洗玉屈巵。",
            "戩穀既鼎來，何以致祝辭。",
            "在外守麟符，十連蒙寵綏。",
            "在內調金鉉，四海無憂虞。",
            "邦人丐公留，天子遄公歸。",
            "臞儒願控鶴，雲路從先驅。"
        ],
        "title": "林寶文生日",
        "id": "760b2cf3-8630-4f6b-9a60-b60ffade0bf6"
    },
    {
        "author": "王炎",
        "paragraphs": [
            "宦途多遠游，王事無寧居。",
            "人生亦何求，意足即有餘。",
            "候鴈到衡陽，不肯更南去。",
            "達人識其幾，青雲首回顧。",
            "不受寵辱驚，進退皆裕如。",
            "平生金石心，此詩豈欺予。",
            "田園歸去來，千載淵明語。",
            "妙句當並傳，來哲定深許。"
        ],
        "title": "和王右司回鴈峰韻",
        "id": "be1cb60d-165c-4aba-b34c-28bca6b41304"
    },
    {
        "author": "王炎",
        "paragraphs": [
            "日邊好音來，繡斧移軺車。",
            "九重寄視聽，四牡煩詢咨。",
            "才德難兩全，有即時所須。",
            "平生經綸學，豐蓄乃嗇施。",
            "底柱閲頹波，去就難招麾。",
            "湘濱督飛輓，未曾費符移。",
            "舉鞭有流錢，民瘠亦自肥。",
            "攬轡不可留，父老結去思。",
            "星臺照芹水，寒士增光輝。",
            "心旌遶門闌，意往身縶維。",
            "叱馭豈憚行，願言謹馳驅。",
            "遥知章貢上，喜色生里閭。",
            "舊聞珥筆風，家有城旦書。",
            "公行將直指，淑問如臯蘇。",
            "桁楊無幽枉，雨露皆沾濡。",
            "東望尺五天，入覲聊假途。",
            "善類望主盟，至尊渴謀謨。",
            "正須畫麒麟，未用思蓴鱸。"
        ],
        "title": "送王右司移江西憲",
        "id": "168c3f41-3277-40bf-aeb6-ff8a50f86e9f"
    },
    {
        "author": "王炎",
        "paragraphs": [
            "一丘一壑胸次，來在市廛結廬。",
            "只恐飛騰燕頷，未容袖手深居。"
        ],
        "title": "和馬宜州卜居七首 卜居",
        "id": "991452c9-977e-4eea-9870-826c990b787d"
    },
    {
        "author": "王炎",
        "paragraphs": [
            "身外成虧萬事，人間寵辱百年。",
            "絲毫不挂念慮，一榻清風晝眠。"
        ],
        "title": "和馬宜州卜居七首 足堂",
        "id": "2bf59f8a-f507-49ba-a1f9-6e1867db95ee"
    },
    {
        "author": "王炎",
        "paragraphs": [
            "哲人慾不喪道，昧者是難勝非。",
            "學貴復之不遠，在知心體危微。"
        ],
        "title": "和馬宜州卜居七首 復齋",
        "id": "d4e091af-a444-4172-8d54-b4ab3f197593"
    },
    {
        "author": "王炎",
        "paragraphs": [
            "爭利慾心汲汲，爭名私智閒閒。",
            "公獨退身一步，靜中著眼回看。"
        ],
        "title": "和馬宜州卜居七首 退圃",
        "id": "f4b96353-796d-4326-9f3f-7563edb60aeb"
    },
    {
        "author": "王炎",
        "paragraphs": [
            "卉木俱含喜色，日迎杖屨床前。",
            "晚秀早芳相續，四時留得春天。"
        ],
        "title": "和馬宜州卜居七首 欣欣亭",
        "id": "7cb8360d-1834-4a59-97e3-bd0dbbe7bd9e"
    },
    {
        "author": "王炎",
        "paragraphs": [
            "史君甚愛竹弟，欲與渠爲二難。",
            "歲晚青青玉立，不須俗眼同看。"
        ],
        "title": "和馬宜州卜居七首 冰雪軒",
        "id": "6ca53e49-17e5-410b-a549-2a72832de868"
    },
    {
        "author": "王炎",
        "paragraphs": [
            "處士幽居安在，荷花十里西湖。",
            "無謂一池褊小，以人爲重何殊。"
        ],
        "tags": [
            "西湖"
        ],
        "title": "和馬宜州卜居七首 白蓮池",
        "id": "3afe173d-00cd-45d0-9940-37e0beda1407"
    },
    {
        "author": "王炎",
        "paragraphs": [
            "不瞻宰木過三年，霜露凄凉倍愴然。",
            "馬鬣但驚荒宿草，龜趺未辦表新阡。",
            "平生鍾釜空遺恨，舊物桮棬半不傳。",
            "鴻鴈差池風雨急，吞聲清淚徹黄泉。"
        ],
        "title": "九月到白石先妣塋所",
        "id": "8179bcd2-81f9-4aa1-8a76-393b520d033b"
    },
    {
        "author": "王炎",
        "paragraphs": [
            "杜門度永日，蒼苔生柳陰。",
            "欹枕喚黄嬭，頹然厭披吟。",
            "剝啄來者誰，一笑逢知心。",
            "試歸與婦謀，無酒堪共斟。",
            "解頤只玄談，清風拂衣襟。",
            "奚囊出妙語，戛玉而鏘金。",
            "爲公歌數詩，絃以綠綺琴。",
            "歡伯舊有盟，可寒猶可尋。"
        ],
        "title": "次韻胡元龍携詩相訪",
        "id": "8bc5256c-ac36-4ffa-8601-142cccfd695c"
    },
    {
        "author": "王炎",
        "paragraphs": [
            "玉斧經年不暫閒，脩成今夜月團圓。",
            "老蟾是處光皆滿，飛鵲如予意未安。",
            "免與朋儕爭翰墨，聊呼兒女具杯盤。",
            "飲酣尚起飄然興，欲訪羣仙到廣寒。"
        ],
        "title": "丙午中秋夜",
        "id": "4b86665b-72f1-4735-9dd8-b5a880eb1eec"
    },
    {
        "author": "王炎",
        "paragraphs": [
            "李侯人物極清真，氣似靈犀可辟塵。",
            "平日論心思益友，而今刮眼見詩人。",
            "有官墮在蒹葭境，爲政恐無桃李春。",
            "撫字要須寬猛濟，誦公佳句合書紳。"
        ],
        "title": "次韻李仲永携詩相別",
        "id": "85e1dac7-4d26-4210-84a8-529c593c96fe"
    },
    {
        "author": "王炎",
        "paragraphs": [
            "長年英氣易消磨，窮達其如有命何。",
            "進德要須涵養熟，讀書不在見聞多。",
            "揮犀款曲思君話，烹鯉殷勤約我過。",
            "鏡裏素絲侵綠鬢，著鞭聖域莫蹉跎。"
        ],
        "title": "和至卿敘述三首  其一",
        "id": "dbe73a76-5e91-45d5-9ac9-ef68eca2811d"
    },
    {
        "author": "王炎",
        "paragraphs": [
            "木偶漂漂無定蹤，歸來依舊嘆途窮。",
            "與君趨向元相似，涉世行藏略不同。",
            "縱使寒松生澗底，也勝澤雉蓄樊中。",
            "一丘一壑平生願，他日俱爲桑苧翁。"
        ],
        "title": "和至卿敘述三首  其二",
        "id": "fab8d9b6-67d6-4504-91d3-185b08bdff09"
    },
    {
        "author": "王炎",
        "paragraphs": [
            "襟期難與俗人論，擺落浮名莫絆身。",
            "妙理自能中酒聖，清談不肯問錢神。",
            "世情一任手翻覆，此道元如肘屈伸。",
            "隠約形容不枯槁，祗應胸次有陽春。"
        ],
        "title": "和至卿敘述三首  其三",
        "id": "58966a32-c861-4d7a-bc94-e328e96fc960"
    },
    {
        "author": "王炎",
        "paragraphs": [
            "管城脫帽即詩成，尚挾琴書困筆耕。",
            "自可追風千里去，何妨警露九臯鳴。",
            "心於外物無榮辱，身與虛名孰重輕。",
            "醉裏工爲青白眼，定應阮籍是前生。"
        ],
        "title": "和至卿述懷二首  其一",
        "id": "dcb96b1b-04a5-4828-94ae-cae40ef581de"
    },
    {
        "author": "王炎",
        "paragraphs": [
            "老氣軒昂驥躡雲，丘園盤薄不求聞。",
            "詩方平淡如摩詰，人亦清真似右軍。",
            "無以爲家那得爾，幸哉有子不徒云。",
            "鳳雛自是堯廷瑞，翰墨埸中早策勳。"
        ],
        "title": "和至卿述懷二首  其二",
        "id": "dac3ec64-e72b-4f50-b453-b5ac3a69322d"
    },
    {
        "author": "王炎",
        "paragraphs": [
            "曹瞞忍殺楊德祖，不敢復害禰正平。",
            "區區黄祖雀鼠輩，乃以嬉笑生五兵。",
            "才雖可愛亦可忌，人間險過羊腸路。",
            "不鋤驕氣禍之媒，祖也不仁衡未智。",
            "黄鶴樓前江水平，鸚鵡洲邊春草青。",
            "憑君酹酒弔孤塚，古來賢哲非貪生。",
            "處士一死泰山重，文舉一死鴻毛輕。"
        ],
        "tags": [
            "泰山"
        ],
        "title": "弔禰正平",
        "id": "7d135221-e701-49b0-b900-efcc26a3b52d"
    },
    {
        "author": "王炎",
        "paragraphs": [
            "春風盎盎杯中酒，流水潺潺膝上琴。",
            "箇裏有人真得趣，槐安一夢莫關心。"
        ],
        "title": "和韓毅伯知命",
        "id": "3e28feac-fd3a-4e99-929b-65174e1fde4b"
    },
    {
        "author": "王炎",
        "paragraphs": [
            "文豹以皮豜以肉，鹿兼坐此命難贖。",
            "梅花膚革充靴材，人恰跣行畏傷足。"
        ],
        "title": "和韓毅伯求鹿皮韻",
        "id": "56524730-96e5-4ba0-881f-f4440569b822"
    },
    {
        "author": "王炎",
        "paragraphs": [
            "胸襟玉氣吐長虹，扶老猶須藥物功。",
            "示病維摩非實相，戲人瘧鬼助文窮。",
            "筆頭排悶詩千首，甕面消愁酒一中。",
            "無悶無愁始安樂，此身何日不春風。"
        ],
        "title": "次韻韓毅伯病瘧",
        "id": "ca42b813-8cb2-47cc-ae18-444fb760d878"
    },
    {
        "author": "王炎",
        "paragraphs": [
            "一線金沙泉脈來，官焙初香春未雷。",
            "雲龍小餠到天上，露芽濯濯千巖隈。",
            "縑緗空滿石渠閣，鴻漸經成方有託。",
            "喚作酪奴真薄夫，雪乳雲腴何可無。",
            "哦詩舌本費澆灌，畏遭水厄徒拘拘。",
            "豈知佩印乘軒客，醉飽犠尊羊鼎側。",
            "要試江山第一泉，紫鳳盤旋蒼璧圓。",
            "書生品味惟三九，性自嗜茶如嗜酒。"
        ],
        "title": "次韻韓毅伯謝人惠茶",
        "id": "5f3a8aaa-e444-46cc-9c43-caf60b65f0c7"
    },
    {
        "author": "王炎",
        "paragraphs": [
            "洗琖從容對聖賢，笑談未了意悽然。",
            "折腰我既慚陶令，肆志公宜學仲連。",
            "三沐三熏嗟已晚，一觴一詠樂餘年。",
            "人窮愈甚詩方好，留取珠璣向後傳。"
        ],
        "title": "和韓毅伯述懷",
        "id": "07527b12-48fc-458f-9c53-9fdfc6ffbdbb"
    },
    {
        "author": "王炎",
        "paragraphs": [
            "脫腕符移日旁午，魚眼浮香須一煮。",
            "客來捧腹共軒渠，暫時撥置官文書。",
            "喜客恨無鮮可擊，滿盂脫粟饑時喫。",
            "睡魔不待巧擠排，雪花小啜清風來。",
            "人生何苦浪馳逐，但得所求心自足。",
            "意在春風曉露邊，愛惜一旗輕萬錢。",
            "碾破雲龍還不飲，灧灧金荷扶玉筍。",
            "渠方醉魄甘沉迷，我自詩情要勾引。"
        ],
        "title": "次韻韓毅伯趣諸先輩送茶",
        "id": "c6b7fd60-301c-4862-845d-bfd60f45bb7d"
    },
    {
        "author": "王炎",
        "paragraphs": [
            "書生卯飯動及午，薑糝菜絲煩自煮。",
            "異時甘脆屋渠渠，出自空腸千卷書。",
            "竹間杵臼相敲擊，茶不療饑何苦喫。",
            "泉新火活費裁排，呼奴更挈銅瓶來。",
            "蜀客見之心逐逐，暫借紙窗休繭足。",
            "歸歟家在淮湖邊，草魁可買無青錢。",
            "不辦雲腴供粥飲，空有束詩如束筍。",
            "青箬小分鷹爪香，江上拏舟當遠引。"
        ],
        "title": "再用元韻因簡縣庠諸先輩",
        "id": "52729e51-7641-46e5-9643-8b941f46727a"
    },
    {
        "author": "王炎",
        "paragraphs": [
            "踉蹡揖客客爲誰，依舊驪珠色陸離。",
            "不謂遠遊來此地，未能小隠待何時。",
            "慣看覆手仍翻手，休問開眉與皺眉。",
            "歸去淮山訪猿鶴，清風滿袖自披披。"
        ],
        "title": "和韓毅伯擬別",
        "id": "7a76b2e0-82fa-4ffc-ab6b-b98e6670369f"
    },
    {
        "author": "王炎",
        "paragraphs": [
            "銅墨纏腰雪上頭，人生一飽亦難謀。",
            "天明忽暗釀梅雨，風暖又寒催麥秋。",
            "老矣不堪時節換，粲然方幸故人留。",
            "白雲呼去淮山住，强爲江邊問買舟。"
        ],
        "title": "江上爲韓毅伯訪得便舟",
        "id": "bb15e528-71d0-4edb-9406-ad77afae1584"
    },
    {
        "author": "王炎",
        "paragraphs": [
            "牛千蹄角橘千頭，嘆息斯人善自謀。",
            "文氣如虹徒貫日，筆耕有穀不逢秋。",
            "悠悠何啻十年別，得得纔爲一月留。",
            "女嫁男婚吾未了，夢隨鷗鷺學操舟。"
        ],
        "title": "再用元韻二首  其一",
        "id": "95ab19be-6653-4fd0-882f-fecb470184b2"
    },
    {
        "author": "王炎",
        "paragraphs": [
            "倦游莫忘大刀頭，老去行藏要熟謀。",
            "少病若能如萬福，上書安用學千秋。",
            "碧雲合處來何緩，黄鶴飛時挽不留。",
            "後夜月明烟水闊，更呼兒輩洗瑶舟。"
        ],
        "title": "再用元韻二首  其二",
        "id": "1d01df42-619c-4bc2-a888-0709b1bf3606"
    },
    {
        "author": "王炎",
        "paragraphs": [
            "江頭三老風檣急，詩叟欲行還却立。",
            "剛腸不解兒女悲，肯爲別離襟袖濕。",
            "翰墨場中空白眉，宦游不遂休奔馳。",
            "平生訥室有秘訣，持以贈君君可歸。",
            "靜而無譁氣方定，清而寡慾心自正。",
            "耳根毀譽等風波，眼界枯榮俱泡影。",
            "得此還家雖退藏，被褐懷玉中含光。",
            "踏破青鞋行萬里，猛省昨非今近是。",
            "但看污瀆有靈龜，莫道蹄涔無尺鯉。"
        ],
        "title": "次韻韓毅伯擬別",
        "id": "dcae01ea-a05d-4bb7-b75b-1f4c66264154"
    },
    {
        "author": "王炎",
        "paragraphs": [
            "自說羈懷老更慵，淮山入夢碧叢叢。",
            "一尊醽醁人將別，三疊陽關曲易終。",
            "此去若無鴻鴈信，相望未免馬牛風。",
            "耕雲釣月平生事，我亦謀歸古歙中。"
        ],
        "title": "次韻韓毅伯別許宣教",
        "id": "7d686dae-332d-4a3d-9410-2b0d53d235d8"
    },
    {
        "author": "王炎",
        "paragraphs": [
            "三邊水墨畫遥山，下有玻璃萬頃寒。",
            "蟾兔上時留倒影，魚龍舞處動微瀾。",
            "舊來樓觀東西出，未覺乾坤表裏寬。",
            "更向上頭高著眼，湖光今作一杯看。"
        ],
        "title": "題岳陽守張仲駿浮光亭",
        "id": "091ebad7-e195-4d19-b43a-db48df17905d"
    },
    {
        "author": "王炎",
        "paragraphs": [
            "天心湖面月團圓，中著胡床坐廣寒。",
            "玉鑑照空無盡境，冰輪碾水不生瀾。",
            "搗成兔藥人難老，舞徹霓裳夜未闌。",
            "願躡兩鳬陪鶴駕，從公飛到九霄看。"
        ],
        "title": "又題月臺",
        "id": "46605ff7-feed-4cb1-975e-71fb550f9977"
    },
    {
        "author": "王炎",
        "paragraphs": [
            "荷鋤芟草喚畦丁，手拾黄梅遶樹行。",
            "結子青青隨雨老，開花白白本冰清。",
            "嘗新爭擘紅泥酒，知味誰調玉鼎羹。",
            "齒軟眉顰遭棄擲，誤從雪裏競欣榮。"
        ],
        "title": "縣圃黄梅半墮草間",
        "id": "ff52527a-83a3-4403-a3b7-7bd5beaf10bb"
    },
    {
        "author": "王炎",
        "paragraphs": [
            "士要飛騰及黑頭，肯來揮麈試同謀。",
            "已携荷葉招歡伯，莫笑花枝欠杜秋。",
            "老我餘年思釣渭，諸君他日合封留。",
            "胸中器度須深闊，江漢方行萬斛舟。"
        ],
        "title": "招同官諸宣教一飯用舟字韻成拙句",
        "id": "de1b0dea-3305-4aac-a6df-27ac3f553d02"
    },
    {
        "author": "王炎",
        "paragraphs": [
            "綠幄陰深數樹梅，胡床相對手行杯。",
            "茫茫世事愁眉斂，亹亹談諧笑口開。",
            "欲把清風留客坐，更呼明月出雲來。",
            "咄嗟難辦厨中具，興盡翩然命駕回。"
        ],
        "title": "飲闌月上不能留客再成一篇",
        "id": "80053abc-0b5d-4515-bfbd-44e66ecdd681"
    },
    {
        "author": "王炎",
        "paragraphs": [
            "不信翳方可活人，但隨巫語去迎神。",
            "憑誰妙手如和緩，調護江臯萬戶春。"
        ],
        "title": "居民多疫爲散藥",
        "id": "600c3bf7-1b5a-4285-97e7-fc173d2d41e4"
    },
    {
        "author": "王炎",
        "paragraphs": [
            "聞道田家日夜愁，黄雲白雪不全收。",
            "稻畦插遍青如染，滿望今年倍有秋。"
        ],
        "title": "聞田家插秧已畢",
        "id": "c51c0136-21fe-43e2-b2d1-2ae8f5dd876e"
    },
    {
        "author": "王炎",
        "paragraphs": [
            "繁紅飛盡綠成陰，更有忘憂草色新。",
            "吏隠何心來對景，化工隨意自留春。"
        ],
        "title": "偶行後圃成三絕  其一",
        "id": "a3a26643-cf5c-4460-b9ed-ed90e875a094"
    },
    {
        "author": "王炎",
        "paragraphs": [
            "琅玕十丈籜龍孫，已向梢頭散綠陰。",
            "他日雪霜顔色好，正緣外直內虛心。"
        ],
        "title": "偶行後圃成三絕  其二",
        "id": "ad2d519e-07d4-43be-b194-ebfb8e3bc04e"
    },
    {
        "author": "王炎",
        "paragraphs": [
            "園蔬入市不論錢，忍口休參玉版禪。",
            "留得新梢過舊榦，清風六月亦蕭然。"
        ],
        "title": "偶行後圃成三絕  其三",
        "id": "0b95e177-b7d0-46bf-9209-6bd54963b149"
    },
    {
        "author": "王炎",
        "paragraphs": [
            "母雞伏得兩鳬雛，馴食庭除不待呼。",
            "水浴泥行隨分足，不知鷗鷺有江湖。"
        ],
        "title": "小鳬",
        "id": "43d5e6dc-fd2b-4292-85c9-601dcc5e80ed"
    },
    {
        "author": "王炎",
        "paragraphs": [
            "官蛙不問雨兼晴，閣閣無端聒耳鳴。",
            "對客自誇聞鼓吹，稚圭此語豈真情。"
        ],
        "title": "蛙聲",
        "id": "a7a6051c-3895-48e4-a9cc-960a935169ee"
    },
    {
        "author": "王炎",
        "paragraphs": [
            "小煩脚力上崔嵬，意爲仙翁特地來。",
            "只有白雲藏古洞，不知黄鵠幾時回。"
        ],
        "title": "勸農出郊三絕  其一",
        "id": "3d4b4b2a-9bfc-4e3a-b352-08b595ba0e3c"
    },
    {
        "author": "王炎",
        "paragraphs": [
            "桃花一笑弄春晴，布穀瀾翻亦勸耕。",
            "十雨五風蒙帝力，願同父老慶秋成。"
        ],
        "title": "勸農出郊三絕  其二",
        "id": "3124e968-47c2-49d9-a616-8454f2f69f7e"
    },
    {
        "author": "王炎",
        "paragraphs": [
            "邊頭萬馬似雲屯，準備秋風壓戰塵。",
            "何日將軍收虎帳，道旁築屋免勤民。"
        ],
        "title": "勸農出郊三絕  其三",
        "id": "705b386d-23b0-4f0d-b033-7574f7e47e89"
    },
    {
        "author": "王炎",
        "paragraphs": [
            "撥置文書小據鞍，舉頭歷歷見青山。",
            "老農指點黄雲好，爲駐雙鳬一解顔。"
        ],
        "title": "出郭視田訟三絕  其一",
        "id": "9e793265-30fa-4502-9f89-affb5c67b2ad"
    },
    {
        "author": "王炎",
        "paragraphs": [
            "木末鷓鴣相應鳴，路危笑我不能行。",
            "湖光淺綠山容碧，頗覺心清境亦清。"
        ],
        "title": "出郭視田訟三絕  其二",
        "id": "bbfa6673-55a9-404a-99e1-4ca6256f9b8a"
    },
    {
        "author": "王炎",
        "paragraphs": [
            "草生棄地沒牛深，豈是膏腴畝一金。",
            "野老雙蓬俱半脫，尚憑蝸角起爭心。"
        ],
        "title": "出郭視田訟三絕  其三",
        "id": "5f7998e4-0397-4ee1-a28c-f87a9bf25ba3"
    },
    {
        "author": "王炎",
        "paragraphs": [
            "長安少年好狗馬，日日遨遊五陵下。",
            "八尺騰驤行地龍，突過無前追疾風。",
            "一箭穿空兩鵰墮，尚挾白羽腰騂弓。",
            "回鞭更踏南山路，射殺山中白額虎。",
            "却解重環四尺獒，快逐豐狐搜狡兔。",
            "獵罷歸來喚歌舞，釃酒割鮮供笑語。",
            "窮巷書生那有此，毛穎陶泓守環堵。",
            "老來無力跨蹇馿，少日青鞋只徒步。",
            "何况平生非獵師，何須有犬如韓盧。",
            "青氈舊物猶在室，吹燈未滅憂穿窬。",
            "似聞黄耳雲來孫，豐顱拳尾雪不如。",
            "從公覓取扞門戶，主人高枕偷兒避。"
        ],
        "title": "覓李尉白犬",
        "id": "3138b675-d42e-429a-b0c2-2dbe78e23320"
    },
    {
        "author": "王炎",
        "paragraphs": [
            "見說幽棲地，長年只杜門。",
            "誰知雙井後，今有此公存。",
            "釣月操蓮葉，批雲卧竹根。",
            "靜中觀物化，畫外識乾坤。"
        ],
        "title": "和黄先卿即事五首  其一",
        "id": "6064d87c-641b-49f7-bfce-dd60a9307728"
    },
    {
        "author": "王炎",
        "paragraphs": [
            "鴻鴈南隨暖，璣衡北轉杓。",
            "忍貧居自穩，得句興偏饒。",
            "藜杖難頻出，蒲輪合見招。",
            "惜無推轂手，寂寞老漁樵。"
        ],
        "title": "和黄先卿即事五首  其二",
        "id": "f100342c-791d-4217-ba32-ce5f61121b21"
    },
    {
        "author": "王炎",
        "paragraphs": [
            "水落洲爭出，天寒日易昏。",
            "倦遊來異縣，小隠住荒村。",
            "鶴骨緣詩瘦，雞膚借酒溫。",
            "長鬚煩灑掃，吾欲叩柴門。"
        ],
        "title": "和黄先卿即事五首  其三",
        "id": "599745c2-f8d3-4b5c-b06d-3d9c56a0b61f"
    },
    {
        "author": "王炎",
        "paragraphs": [
            "生理今何似，豐年亦屢空。",
            "有愁催髮白，無藥駐顔紅。",
            "歸計何時决，詩家乃爾窮。",
            "悲風吹宰木，吾亦夢江東。"
        ],
        "title": "和黄先卿即事五首  其四",
        "id": "a59a0a98-d867-4f24-9f78-3845fb0c6540"
    },
    {
        "author": "王炎",
        "paragraphs": [
            "此客來湖上，驪珠照北垠。",
            "山林成獨往，風月許誰分。",
            "寂寂無波井，悠悠不雨雲。",
            "莫年詩更好，何止掃千軍。"
        ],
        "title": "和黄先卿即事五首  其五",
        "id": "29127b79-22d1-455d-b7a3-53f08ec93d74"
    },
    {
        "author": "王炎",
        "paragraphs": [
            "權利炙手熱，爭道俱著鞭。",
            "雞鳴已盥櫛，日莫未息肩。",
            "中宵一假寐，夢想游鈞天。",
            "達人袖手觀，方寸常超然。",
            "冰壺不受暑，凜凜含清寒。",
            "消摇北窗下，俯仰宇宙寬。",
            "千詩句有眼，一曲琴無絃。",
            "開尊對白墮，拂榻飽黑甜。",
            "功名不挂念，氣定神自閒。",
            "淵明亦一出，未倦飛已還。",
            "我常疑若人，本不欲閉關。",
            "漫仕今墨綬，閲世垂蒼顔。",
            "卷舒各有時，隠顯皆足賢。",
            "先正文昌丞，玉立四近班。",
            "風流被後昆，世以忠孝傳。",
            "丹扆新日月，黄圖舊山川。",
            "故家喬木高，義氣許國堅。",
            "前賢經濟心，不在軒冕間。",
            "才猷時所須，何得無裏言。",
            "高枕恐未穩，鳴珂終小騫。",
            "煌煌漢元侯，事業光青編。"
        ],
        "title": "題巴陵宰鄧器先北窗",
        "id": "013d7cae-1531-4717-a4cb-54b1da90dad0"
    },
    {
        "author": "王炎",
        "paragraphs": [
            "隔岸好山羅數峰，遶簷脩竹添深叢。",
            "雲溪有此兔一窟，將雛德曜隨梁鴻。",
            "一饑難忍出謀食，志鬰不伸成怪松。",
            "彼美湓城二君子，昔未識面先聞風。",
            "一如龍媒氣深穩，不騖捷徑行怱怱。",
            "管城之外別用志，懶哦五字吳江楓。",
            "動中養定自有道，鬚豈不白顔甚紅。",
            "一如鵷雛出丹山，律呂節奏藏於胸。",
            "即之肅肅又盎盎，意在寥廓觀鴻濛。",
            "蹣跚勃窣我何者，亦許附在交游中。",
            "少時浪迹鹿在藪，垂老能言鸚入籠。",
            "心官鄙吝如膩垢，見此水鏡一洗空。",
            "霏霏伏雨濕楊柳，滴滴寒露凋芙蓉。",
            "日月逝矣足可惜，夢魂不入槐安宮。",
            "破觥暖浪侵浮蟻，小鼎生烟明宛虹。",
            "爲公更作商聲歌，朔風慘淡吹葭蓬。",
            "精金美玉有定價，嘆息鉅眼無坡翁。"
        ],
        "title": "用元韻寄周推蕭法",
        "id": "97c8930c-aea2-4292-bcb8-5dc20d3edd64"
    },
    {
        "author": "王炎",
        "paragraphs": [
            "十丈花開玉井峰，藤蘿亦附灌木叢。",
            "可憐浮食不根著，南北羈旅如燕鴻。",
            "倦飛欲返返未得，夢魂時遶三徑松。",
            "故人相見發孤笑，執熱一濯清穆風。",
            "小傾家釀歌驪駒，有懷未吐行怱怱。",
            "山寒不開北枝梅，地遠誰樹南荆楓。",
            "欲談此意無爲領，撥灰消盡麒麟紅。",
            "未免隨俗且折腰，薄以今古澆其胸。",
            "六經之澤溉萬世，譬如畦稻宵露濛。",
            "陳言有味可涵泳，環堵差勝朝市中。",
            "退之一賦吾未許，二禽雅意豈願籠。",
            "乘軒執珪何有哉，日光熠熠塵飛空。",
            "由來賢達多下位，高原不解生芙蓉。",
            "龍魚仙伯妙此理，垂雲小憇來儒宮。",
            "洞庭湘山入詩句，借與光彩勝赮虹。",
            "百聞不及一見面，獨對霜月搔飛蓬。",
            "清光何事亦多闕，試爲問之修月翁。"
        ],
        "tags": [
            "洞庭湖"
        ],
        "title": "用元韻答汪廣文",
        "id": "191bb843-a8f3-4ffa-a1c9-e8952bedbcf8"
    },
    {
        "author": "王炎",
        "paragraphs": [
            "我行六六黄山峰，山中瑶草多芳叢。",
            "浮丘笑我無此骨，倏然飛去如孤鴻。",
            "隨流逐轉水上萍，失地更屈澗底松。",
            "絕憐拄笏頻看山，未免舉扇一障風。",
            "長沙三歲坐兀兀，洞庭千里來怱怱。",
            "擁衾時作故鄉夢，寒鴉無數啼丹楓。",
            "繭絲未辦竟何補，强飯空耗桃花紅。",
            "巴丘健令工製錦，况有奎壁星羅胸。",
            "明月璀璨堆我前，老眼照開春霧濛。",
            "西寄華容雙鯉魚，欲挽淵明來社中。",
            "頗聞餘事戲毛穎，亦舞玄蛟蒙碧籠。",
            "心雖入俗不受塵，出岫白雲行太空。",
            "蒹葭四澤風露冷，有此美德如芙蓉。",
            "尋幽或訪墨山寺，弔古可賦章華宮。",
            "何時再揖兩鳬仙，共喚麴生行偃虹。",
            "無邊湖水似少海，一點君山疑小蓬。",
            "城南老樹無恙否，煩渠試爲呼回翁。"
        ],
        "tags": [
            "洞庭湖"
        ],
        "title": "用元韻答鄧宰兼簡華容孟宰",
        "id": "c21616b7-67ab-495e-9978-3ddd552c9a9e"
    },
    {
        "author": "王炎",
        "paragraphs": [
            "于越亭亭羊角峰，下有團團桂樹叢。",
            "何人爲賦反招隠，虞羅亦罥碣石鴻。",
            "學詩妙處如學仙，功成換骨參喬松。",
            "肯來洗我箏笛耳，檿絲古曲彈南風。",
            "喜君到此極亹亹，惜君去此尤怱怱。",
            "百年莫作千歲調，試往一看楓橋楓。",
            "湘山幸有數斗酒，江蟹肥大霜橘紅。",
            "梅仙陶令連兩璧，得酒可澆丘壑胸。",
            "漁蓑風月笛三弄，虬龍起舞凌空濛。",
            "馮夷不得閟此境，湖山收入奚囊中。",
            "沙寒往事有銅鏃，波穩清時無水龍。",
            "人生所須得樂爾，嗟我愁絕逃虛空。",
            "已悲朽質悴蒲柳，豈解巧笑開芙蓉。",
            "青燈照牖似書舍，素琴挂壁疑僧宮。",
            "懸知堂上一杯水，難飲不邊千丈虹。",
            "大用自當擁金蓮，小用亦合登少蓬。",
            "騰身雲路五千里，定笑白鳬成老翁。"
        ],
        "title": "用元韻答徐尉",
        "id": "af7c2526-880b-44d9-aa22-d2044b51be15"
    },
    {
        "author": "王炎",
        "paragraphs": [
            "古縣周遭臨水涯，中有勝地藏幽奇。",
            "向來墨綬不領略，付與漁樵輕棄遺。",
            "我乘蒼螭上其頂，憑高小築誅茅茨。",
            "未能隠去學魯山，且可尋幽如退之。",
            "炊烟百堵共一市，民氣稍稍春臺熙。",
            "至尊豈爲繭絲計，老令恨無桃李蹊。",
            "解衣一浣三年緇，微風碾碎青琉璃。",
            "魚龍悲嘯吹白浪，煙靄吐吞蒙翠微。",
            "湖中一點小君山，誰琢瑶琨圓中規。",
            "朱絃一曲舞馮夷，凌風駕我雙鳬飛。",
            "遠喚古仙笙鶴來，月寒共醉玉東西。",
            "天高可逐霞佩去，兒女牽衣吾未宜。",
            "一官傴僂百僚底，蒼髯欲雪將何爲。",
            "徘徊在此爲五斗，時亦諷誦淵明詞。",
            "茲亭信美非我有，夢遶故園還欲歸。"
        ],
        "tags": [
            "洞庭湖"
        ],
        "title": "和許尉小洞庭韻  其一",
        "id": "06f1572d-2c31-4805-a2dc-cfbf8f6975f2"
    },
    {
        "author": "王炎",
        "paragraphs": [
            "少時耕釣爲生涯，早知臭腐空神奇。",
            "一丘一壑有佳處，人棄我取如拾遺。",
            "晚將數雛就斗食，非願厚祿多如茨。",
            "山林習氣今尚在，前身疑是王獻之。",
            "君王垂拱似虞夏，朝野多暇時雍熙。",
            "公庭日晡鳬鶩散，屐齒小穿山徑蹊。",
            "隠仙一見即首肯，百鍾索酒傾琉璃。",
            "湖山亦爲開畫笥，烟霏空翠俱熹微。",
            "幼輿風度極灑灑，計然策畫徒規規。",
            "蒼松奮鬣倚風嘯，候鴈張羽粘天飛。",
            "君山洞庭日在眼，不復引領巴丘西。",
            "急呼泓穎共著語，境勝頗與詩相宜。",
            "詩成却憶梅子真，烏用一官黄綬爲。",
            "江頭誰是吹笛叟，爲公度此瓊瑶詞。",
            "喚起羣龍出平湖，屬渠扶柂從東歸。"
        ],
        "tags": [
            "洞庭湖"
        ],
        "title": "和許尉小洞庭韻  其二",
        "id": "0fed8b30-837b-40ac-a35e-431d9d11e17d"
    },
    {
        "author": "王炎",
        "paragraphs": [
            "句法洪徐可逼真，摩挲老眼見斯人。",
            "憐渠袖有釣鰲手，要試虹竿欠李紳。"
        ],
        "title": "和吳秀才二絕  其一",
        "id": "014aa4da-68c8-48d4-8401-fbbb68abeaf9"
    },
    {
        "author": "王炎",
        "paragraphs": [
            "世人相馬苦嫌瘦，誰識龍媒氣逸羣。",
            "歸傍青燈對賢聖，漢庭射策待方聞。"
        ],
        "title": "和吳秀才二絕  其二",
        "id": "3ca82a42-4843-45c2-8229-2c09a416f667"
    },
    {
        "author": "王炎",
        "paragraphs": [
            "名士多相識，吾鄉亦舊游。",
            "知君倦行役，見我小淹留。",
            "道路雙青眼，風霜一敝裘。",
            "人中逢燕頷，早爲說封侯。"
        ],
        "title": "送相士管明甫",
        "id": "36c96019-f664-4cb7-8661-5b61f8831ef0"
    },
    {
        "author": "王炎",
        "paragraphs": [
            "嵐光野色共扶輿，見說壺天氣象殊。",
            "疊巘吞雲圭角露，寒泉觸石篆文紆。",
            "荒凉佛屋存遺像，窈窕仙巖有別區。",
            "何日青鞋親扣歷，細評佳致染松腴。"
        ],
        "title": "和程丞遊清水巖黄龍山韻",
        "id": "850aa7bd-c773-413f-b707-39a01c633fdb"
    },
    {
        "author": "王炎",
        "paragraphs": [
            "臞仙窟宅獻幽奇，付與藍田煅鍊詩。",
            "佳處盡從公指出，勝遊應笑我來遲。",
            "品題泉石非無意，依約烟霞未有期。",
            "獨幸胸中丘壑在，不須目擊始心知。"
        ],
        "title": "和程丞遊清水巖黄龍山韻 清水巖",
        "id": "7fb028e4-4967-40ad-b27d-1d21559cce9d"
    },
    {
        "author": "王炎",
        "paragraphs": [
            "老南蛻骨幾何年，揖客支筇謾曲拳。",
            "本自心清無染著，豈因境靜息攀緣。",
            "我行不值揮犀語，公到惟堪掃榻眠。",
            "尚有詩魔降未得，不禁物色巧勾牽。"
        ],
        "title": "和程丞遊清水巖黄龍山韻 黄龍山 其一",
        "id": "0a58f292-dd31-40bf-bcd2-fea0855fb4ac"
    },
    {
        "author": "王炎",
        "paragraphs": [
            "未聞衲子著深功，但見龍孫送好風。",
            "尊宿尚留雙塔在，衆丘皆讓一山雄。",
            "禪關暫到何須住，法窟雖深豈用窮。",
            "若問如如心自在，夢魂不入大槐宮。"
        ],
        "title": "和程丞遊清水巖黄龍山韻 黄龍山 其二",
        "id": "d87fa232-96b2-408c-a782-ef2050cc25d3"
    },
    {
        "author": "王炎",
        "paragraphs": [
            "西風拂面飲微酣，小摘茱萸手自簪。",
            "極羨酒兼詩共好，正緣人與景相參。",
            "杜門不復貪游賞，落帽無由際劇談。",
            "嘆息登高兄弟遠，目隨鴻鴈過天南。"
        ],
        "title": "和陸簿九日二首  其一",
        "id": "b58a9da1-b034-46a2-89ed-fd7ac50d3a96"
    },
    {
        "author": "王炎",
        "paragraphs": [
            "風露蕭蕭葉半黄，老來情薄似秋陽。",
            "一樽冷落思佳客，九日凄凉在異鄉。",
            "採菊何心追靖節，哦詩無語答仇香。",
            "危臺戲馬今安在，休惹清愁攪石腸。"
        ],
        "title": "和陸簿九日二首  其二",
        "id": "01658aae-ded7-4b5f-849e-5713d22ab854"
    },
    {
        "author": "王炎",
        "paragraphs": [
            "秋盡黄雲漲南畝，修我囷倉築場圃。",
            "不堪雨脚如懸麻，坐見禾頭欲生耳。",
            "令君意與神明通，爐熏未斷來天風。",
            "吹開六出花數點，轉盼杲杲扶桑紅。",
            "日下鳥烏聲亦樂，村北村南爭刈穫。",
            "白酒香浮老瓦盆，樵歌緩扣烏犍角。",
            "有客携家來受廛，豐登未見如今年。",
            "老農扶杖笑相語，只恐雙鳬朝日邊。"
        ],
        "title": "喜晴行呈陳宰",
        "id": "b34618ba-0d49-4cb6-9ade-8a31bd952e1d"
    },
    {
        "author": "王炎",
        "paragraphs": [
            "冬令始嚴肅，淑氣回晏溫。",
            "簾幃映瑞色，見此天上麟。",
            "蒙羽有再來，機雲定前身。",
            "清標入黄綬，胸次不受塵。",
            "洗玉酌流霞，眉間喜津津。",
            "飛龍御天位，喬木思世臣。",
            "功名固自有，難得惟青春。"
        ],
        "title": "陸簿生日",
        "id": "98b296b8-b9e3-4142-8437-510eb07a71fa"
    },
    {
        "author": "王炎",
        "paragraphs": [
            "山靜色不改，溪深流自遲。",
            "緩行聊寓目，小立却支頤。",
            "樵斧寒尤響，漁舟晚更移。",
            "老夫無伴侶，穉子獨追隨。"
        ],
        "title": "溪上晚步二首  其一",
        "id": "604fcd2e-441c-46a0-9bed-3ac6925ac2b0"
    },
    {
        "author": "王炎",
        "paragraphs": [
            "風定留黄葉，波清湧白沙。",
            "前山惟道院，斷岸半漁家。",
            "老去忘時事，閒中度歲華。",
            "經旬如再出，便可探梅花。"
        ],
        "title": "溪上晚步二首  其二",
        "id": "a9ec1caf-5c9e-401a-b00f-7e021452b0f3"
    },
    {
        "author": "王炎",
        "paragraphs": [
            "萬卷藏書富，千金市義多。",
            "斯人今止此，造物意如何。",
            "風月空投轄，烟波冷曬蓑。",
            "林間誰挂劍，清淚墮悲歌。"
        ],
        "title": "宋可挹挽詩",
        "id": "b289613d-5b40-4fa8-a1b2-f8e1abc01d7c"
    },
    {
        "author": "王炎",
        "paragraphs": [
            "今代馮野王，聲滿東海濱。",
            "可敬亦可愛，溫然氣如春。"
        ],
        "title": "用十梅韻答馮簿  其一",
        "id": "2870d3f3-9109-403f-8185-c57e218a462f"
    },
    {
        "author": "王炎",
        "paragraphs": [
            "綠綺絃朱絲，爲我調白雪。",
            "此亦公緒餘，所長兼五絕。"
        ],
        "title": "用十梅韻答馮簿  其二",
        "id": "5c979d80-d6ae-4a84-98b2-1e7b63069049"
    },
    {
        "author": "王炎",
        "paragraphs": [
            "嘗試評公詩，崖岸極孤絕。",
            "同僚筆可焚，後學巾宜折。"
        ],
        "title": "用十梅韻答馮簿  其三",
        "id": "6e65f7f4-8a28-4489-85f3-b2f044436a61"
    },
    {
        "author": "王炎",
        "paragraphs": [
            "清真去邊幅，明白傾底裏。",
            "枳棘見鸞凰，十倍跫然喜。"
        ],
        "title": "用十梅韻答馮簿  其四",
        "id": "fe5b0bdb-5077-4ed9-aaf7-0d36202f6f1f"
    },
    {
        "author": "王炎",
        "paragraphs": [
            "講道師友少，稽古編簡殘。",
            "何以起斯文，念之心爲寒。"
        ],
        "title": "用十梅韻答馮簿  其五",
        "id": "d643a0b3-b300-4368-afd2-df40a92275aa"
    },
    {
        "author": "王炎",
        "paragraphs": [
            "銀鈎入翠珉，文字本膚淺。",
            "以書不以辭，恃此或行遠。"
        ],
        "title": "用十梅韻答馮簿  其六",
        "id": "0542981c-41b9-4ab9-ae3b-8702213eae95"
    },
    {
        "author": "王炎",
        "paragraphs": [
            "人品如許高，不卑一官小。",
            "居之以廉勤，王事豈難了。"
        ],
        "title": "用十梅韻答馮簿  其七",
        "id": "9cc60a14-5816-4402-a50c-d58e98dad5d5"
    },
    {
        "author": "王炎",
        "paragraphs": [
            "霏霏玉麈談，鄙吝堪澡雪。",
            "每見輒有聞，敢憚頻磬折。"
        ],
        "title": "用十梅韻答馮簿  其八",
        "id": "40148b80-8584-45de-9998-1c001a88abb6"
    },
    {
        "author": "王炎",
        "paragraphs": [
            "道本無垢凈，境自有喧寂。",
            "願聞禪說中，何以得真實。"
        ],
        "title": "用十梅韻答馮簿  其九",
        "id": "e147941f-69e5-463a-8322-4a5afd0ab0e3"
    },
    {
        "author": "王炎",
        "paragraphs": [
            "黄門執戟翁，晚乃薄詞賦。",
            "我宜草玄文，未必知妙處。"
        ],
        "title": "用十梅韻答馮簿  其一○",
        "id": "ca8abbb7-dd8f-44ae-8823-a1e3b6482f6c"
    },
    {
        "author": "王炎",
        "paragraphs": [
            "何年馬鬣埋玉樹，上有喬木清風寒。",
            "琳瑯金薤落四海，萬象頓挫隨毫端。",
            "追攀前輩豈無意，偶來弛擔鳴珂里。",
            "生恨與公相後先，臨風三嘆不能已。",
            "論詩誰解鍼膏肓，人間今日無黄香。",
            "經過一酹尊中碧，明月灣頭山閴寂。"
        ],
        "title": "和何應辰過山谷墓韻",
        "id": "d7734a31-debb-4b37-a67e-9172bdab7e02"
    },
    {
        "author": "王炎",
        "paragraphs": [
            "萍轉滯巖邑，簡出而深居。",
            "兒輩不自量，妄意游璧池。",
            "日占烏鵲喜，不寄黄犬書。",
            "積雨蒸溽暑，客思鬰不舒。",
            "新晴一散策，消摇滌煩紆。",
            "意行入幽徑，籬落相蔽虧。",
            "竹萌茁鳳尾，瓜蔓纏龍鬚。",
            "物化日夜流，嗟我方棲遲。",
            "莫受憂患煎，素髮無再緇。",
            "扣門謁二友，清坐俱久如。",
            "莊語間善謔，相視一解頤。",
            "靜窺勢利場，疾足爭驅馳。",
            "自念甘斂退，非黠仍非癡。",
            "茗乳泛輕雪，爐熏駐游絲。",
            "且勿談世事，揮犀聊說詩。"
        ],
        "title": "新晴出溪上因訪王伯明詹望之",
        "id": "126a0b6e-8e4d-4b1c-99e5-f936d623e391"
    },
    {
        "author": "王炎",
        "paragraphs": [
            "隨牒久浮食，弛擔來卜居。",
            "鷦鷯一枝足，不羨飛天池。",
            "盥濯朱墨手，拂蠹理故書。",
            "識字非子雲，下帷慚仲舒。",
            "第喜宦情薄，未解歸思紆。",
            "對境有喧寂，即理無成虧。",
            "動以靜爲根，輪柅常相須。",
            "捷徑易傾覆，夷途固逶遲。",
            "巷南有廛隠，白玉不受緇。",
            "熟視眉睫間，容色常穆如。",
            "伯仲吹箎塤，北堂奉期頤。",
            "時亦踏街塵，意馬不外馳。",
            "見我床頭易，信我殊不癡。",
            "喜言雖溢美，老眼眩色絲。",
            "相期到妙處，不止奚囊詩。"
        ],
        "title": "用元韻答詹望之",
        "id": "c75ac8b3-d686-4bb1-a173-bb0f5793459f"
    },
    {
        "author": "王炎",
        "paragraphs": [
            "玄冬用事禿千林，蓓蕾凌寒瘦不禁。",
            "已喚蒼頭篘臘脚，未逢玉頰吐春心。",
            "客居避俗遨遊少，老境看花感慨深。",
            "屬付綠衣歌舞地，吹香一笑慰幽尋。"
        ],
        "title": "溪上尋梅不遇",
        "id": "265ab4f1-761d-4272-b4e0-4f2ed5cdd16a"
    },
    {
        "author": "王炎",
        "paragraphs": [
            "曖曖風日暖，林薄皆蕃鮮。",
            "好鳥仍嘯歌，晚花亦嫣然。",
            "問之此何時，春莫將禁烟。",
            "家家饌觴豆，拜掃墟墓間。",
            "飛鳴烏攫肉，叢木挂紙錢。",
            "而我獨不樂，慨然坐長嘆。",
            "開編不能讀，當饋不能餐。",
            "豺獺尚有祭，誰忍忘其先。",
            "念爲貧所驅，隨牒二十年。",
            "少壯不可留，覽鏡將華顛。",
            "空慚北山移，未表南陽阡。",
            "闔門有百指，負郭無一廛。",
            "坐此客異鄉，歸思空纏綿。",
            "憶昔初筮仕，吾母猶朱顔。",
            "三釜不及養，遽悲蓼莪篇。",
            "侵尋歲月久，百感難具言。",
            "傷心思宰木，清淚如流泉。",
            "狐死必首丘，古人亦重遷。",
            "况我雖宦游，十世家星川。",
            "親朋日在眼，可以相周旋。",
            "土風有不同，客意終未安。",
            "花落草凄凄，青山啼杜鵑。"
        ],
        "title": "寓居分寧去故鄉千里不歸者二年思念松楸成長句",
        "id": "9ee3c154-65ca-4e2f-ad20-51f3f2e213db"
    },
    {
        "author": "王炎",
        "paragraphs": [
            "焚香清坐對韋編，妙處懸知不可傳。",
            "三畫分明寄玄旨，誰將脩綆汲深泉。"
        ],
        "title": "即事六絕  其一",
        "id": "47f30fde-c56d-40e8-998a-4d20db275aaa"
    },
    {
        "author": "王炎",
        "paragraphs": [
            "半生飄泊將雛意，百感凄凉舐犢情。",
            "露電終非真實相，彭殤何者是長生。"
        ],
        "title": "即事六絕  其二",
        "id": "0d92c982-b2bf-4653-9fb7-a5b60480e316"
    },
    {
        "author": "王炎",
        "paragraphs": [
            "布衣蔬食且隨緣，睡起時參柏子烟。",
            "欲倚繩床拈白拂，何人真解意中玄。"
        ],
        "title": "即事六絕  其三",
        "id": "669787f0-f4d7-4627-81a8-3b2389cc7744"
    },
    {
        "author": "王炎",
        "paragraphs": [
            "了無俗駕到蝸廬，隠几閒翻貝葉書。",
            "屬付蒼頭休洒掃，綠苔隨意上階除。"
        ],
        "title": "即事六絕  其四",
        "id": "80fd244b-be49-4b56-9cf0-c05f9231f653"
    },
    {
        "author": "王炎",
        "paragraphs": [
            "拂拭青奴供晝眠，半晴半雨釀愁天。",
            "夢回不到南柯境，風過綠陰號晚蟬。"
        ],
        "title": "即事六絕  其五",
        "id": "b9b25731-bc70-4f7e-af26-9fa8b17cea78"
    },
    {
        "author": "王炎",
        "paragraphs": [
            "孫竹新添綠玉枝，穉禽學習遶簷飛。",
            "動中會取歸根意，雨過白雲橫翠微。"
        ],
        "title": "即事六絕  其六",
        "id": "d4501545-52f3-4c04-ad89-67520852e080"
    },
    {
        "author": "王炎",
        "paragraphs": [
            "雲根露奇怪，上有青蓮宮。",
            "軒窗極凈麗，疑入懸壺中。",
            "凭檻俯寒流，披襟納清風。",
            "跏趺坐少定，滯念冰雪融。",
            "人生蟻旋磨，世故鳥印空。",
            "道眼一回光，味與嚼蠟同。",
            "此意誰爲領，白雲橫遠峰。"
        ],
        "title": "遊南山寺題澹軒",
        "id": "5595501c-5e3d-4f58-b80e-0ab948d4bb13"
    },
    {
        "author": "王炎",
        "paragraphs": [
            "登臨倚木末，下瞰魚龍宮。",
            "我方解墨綬，著身丘壑中。",
            "翩然一清游，飛舄可御風。",
            "前瞻鳳山尾，老衲如懶融。",
            "見處詣實際，非色仍非空。",
            "笑我蠟屐行，亦與玩物同。",
            "燕坐不出門，心游妙高峰。"
        ],
        "title": "用元韻答麟老  其一",
        "id": "3d1f81cb-58bb-4a15-9ee7-1c0703c79a53"
    },
    {
        "author": "王炎",
        "paragraphs": [
            "七閩名家子，祝髮隠梵宮。",
            "碧海掉尾鯨，不墮世網中。",
            "熏爐起香霧，棕拂生清風。",
            "寂寂枯木巖，中有春意融。",
            "杖屨厭山水，習氣一洗空。",
            "違俗非崖異，入俗非雷同。",
            "乃知行市廛，宛如坐孤峰。"
        ],
        "title": "用元韻答麟老  其二",
        "id": "ffbfca8e-3bb4-4e1e-9f29-afbc6622d5e8"
    },
    {
        "author": "王炎",
        "paragraphs": [
            "久客二年半，故鄉千里餘。",
            "兒曹穿草屨，老子挂柴車。",
            "世事杯中物，生涯篋裏書。",
            "一廛何日辦，衰晚憶吾廬。"
        ],
        "title": "述懷三首  其一",
        "id": "500ce4c6-e3ae-4bc2-8084-db6165fec7e9"
    },
    {
        "author": "王炎",
        "paragraphs": [
            "宦薄因謀拙，心安任數奇。",
            "功名半幅紙，權利一鈎絲。",
            "已作絡頭驥，殊慚曳尾龜。",
            "暫時深袖手，風月話襟期。"
        ],
        "title": "述懷三首  其二",
        "id": "fdaabf95-2c60-4d2d-9079-54641172a84d"
    },
    {
        "author": "王炎",
        "paragraphs": [
            "百指久轉食，一身今倦遊。",
            "事無非墮甑，心本是虛舟。",
            "儻不嘗艱阻，渠能寡悔尤。",
            "管城雖解語，懶賦畔牢愁。"
        ],
        "title": "述懷三首  其三",
        "id": "ea58b0ca-8901-4eb7-a511-76c1f8d9ea90"
    },
    {
        "author": "王炎",
        "paragraphs": [
            "杜門燕坐閲黄庭，道在靈臺莫與京。",
            "少日忍貧吾志得，莫年爲吏此身輕。",
            "始知軒冕有塵累，不似山林無俗情。",
            "絳帳先生應撫掌，南箕北斗只虛名。"
        ],
        "title": "次韻答熊朝英  其一",
        "id": "81f4cd08-4a59-4097-8161-3ec1b3f361f2"
    },
    {
        "author": "王炎",
        "paragraphs": [
            "秋風相挽出門庭，東望雲邊白玉京。",
            "婚嫁自嗟何日了，利名誰信本來輕。",
            "揮毫爲我光行色，傾蓋知公不世情。",
            "文字清新有如此，底緣淡墨未題名。"
        ],
        "title": "次韻答熊朝英  其二",
        "id": "1ad144bb-ed52-48e3-8886-57755c796ad7"
    },
    {
        "author": "王炎",
        "paragraphs": [
            "路入三家市，牆圍十畝園。",
            "雲山如畫出，人住小桃源。"
        ],
        "title": "勝賞亭",
        "id": "4305f620-3bcf-468d-92c7-e8875c8908b0"
    },
    {
        "author": "王炎",
        "paragraphs": [
            "兩眼明如月，江湖度十春。",
            "問誰當鼎貴，笑說未逢人。"
        ],
        "title": "贈郭相士",
        "id": "a7d31402-71b0-4dd8-a223-f8dfdc42c075"
    },
    {
        "author": "王炎",
        "paragraphs": [
            "少年困裋褐，妄意取圭組。",
            "徒爲出岫雲，不作潤物雨。",
            "三年葭葦叢，鳬舄墮江滸。",
            "憂患鬢先凋，驚呼髀空撫。",
            "過期釋重負，揆日趨在所。",
            "投簪誠未能，束擔亦良苦。",
            "漢庭士冀北，不可一二數。",
            "顧我最平凡，辱君誤推許。",
            "皇明照百工，天高日亭午。",
            "海嶽雖兼受，涓埃諒無補。",
            "汲汲爲身謀，人生幾寒暑。",
            "軒冕既儻來，金璧又難貯。",
            "試看轅下駒，何如黄鵠舉。",
            "莫待婚嫁了，徑爲松菊主。",
            "大隠在城市，高人戀衡宇。",
            "相期數過從，脩綆同汲古。"
        ],
        "title": "和祝聖予送行韻",
        "id": "c2e45bf6-8ffa-490c-9eb4-33c0c78dd5ae"
    },
    {
        "author": "王炎",
        "paragraphs": [
            "著鞭欲爲功名起，椎鈍不堪加礪砥。",
            "感君雅意重金玉，餞我新詩粲桃李。",
            "我於吏事非清通，向來妄意圖民功。",
            "本無仁心致三異，豈有遺愛留一同。",
            "鬢毛斑白眼昏黑，身外榮枯從造物。",
            "恥携奏牘到公車，千慮懸知無一得。"
        ],
        "title": "次韻孫居易送行",
        "id": "77fd2039-84fd-443e-8732-6ede39384ee4"
    },
    {
        "author": "王炎",
        "paragraphs": [
            "花枝點綴深淺紅，溪山二月春融融。",
            "琴堂清曉氣葱鬰，躡鳬此日來仙翁。",
            "姓名已久書絳闕，骨相元自居紗籠。",
            "君王厚下爲保障，郎宿垂光臨一同。",
            "兩行吏立薄冰上，四境人行明鏡中。",
            "三年妙手巧製錦，藉甚治聲聞九重。",
            "桃李陰邊共歌舞，勸君飲盡玻璃鍾。",
            "著鞭由此登要路，推轂豈必由諸公。",
            "未教曳履侍文石，亦合峩豸乘花驄。",
            "中堂朱紱映綵服，瑶池無日無春風。",
            "摩挲銅狄閲人世，何止他年方兩瞳。"
        ],
        "title": "陳宰生日",
        "id": "599dcda1-439a-4dfb-a941-ae3dac66acfd"
    },
    {
        "author": "王炎",
        "paragraphs": [
            "羊腸官路困躋攀，爲米低頭亦厚顔。",
            "尚欲束裝趨帝闕，未能盡室返家山。",
            "青雲新貴爭先進，空谷幽人去不還。",
            "我獨行藏兩無取，狐疑丘壑市朝間。"
        ],
        "title": "和王宗禮送行韻",
        "id": "31a0cc4f-fe27-425d-8afb-481cc6f2db45"
    },
    {
        "author": "王炎",
        "paragraphs": [
            "士龍才氣極超然，奕奕家聲見象賢。",
            "慣學詩翁歌白雪，懶從舉子選青錢。",
            "三年小試淹巖邑，千里來歸近日邊。",
            "流落倦遊吾老矣，看公騰踏上凌烟。"
        ],
        "title": "和陸簿韻",
        "id": "097885f9-f9e7-4726-b75d-1dd4be8ce61b"
    },
    {
        "author": "王炎",
        "paragraphs": [
            "三年凋縣積憂虞，幸脫拘囚氣始蘇。",
            "已愧淵明辭五斗，尚睎聱叟住三吾。",
            "潜心道義須加進，垂世功名莫浪圖。",
            "前日趨榮今斂退，看人高步上天衢。"
        ],
        "title": "和黄子山韻二首  其一",
        "id": "2629d875-8a9b-48f4-a4b2-b4ba7563a339"
    },
    {
        "author": "王炎",
        "paragraphs": [
            "閉門聖域妙鈎深，霧豹文成照士林。",
            "顧我一生求勝己，與公數面可論心。",
            "曬蓑溪上今陳迹，嘯白堂中久絕吟。",
            "雙井獨爲風月主，欣聞綠綺奏遺音。"
        ],
        "title": "和黄子山韻二首  其二",
        "id": "a5376f2e-916b-4a17-8d54-3e3d85ee4f60"
    },
    {
        "author": "王炎",
        "paragraphs": [
            "身行宦路固多虞，夢到清都厭積蘇。",
            "欲返初心觀易老，懶開辯口學巖吾。",
            "有懷擬作西征賦，無策堪陳北伐圖。",
            "才具如公宜穎脫，不應空谷老唐衢。"
        ],
        "title": "用元韻答徐幼文  其一",
        "id": "147bdcb2-5913-455d-92fd-3461879645ea"
    },
    {
        "author": "王炎",
        "paragraphs": [
            "學道工夫要汲深，塵生麈尾坐書林。",
            "何妨緩步時過我，試共玄談一洗心。",
            "翠岫遶溪雙鷺下，綠陰覆屋亂蟬吟。",
            "是中別有無聲句，莫笑遲遲不嗣音。"
        ],
        "title": "用元韻答徐幼文  其二",
        "id": "00a9e4c1-b74d-4ba5-b8e5-af7be9b448a4"
    },
    {
        "author": "王炎",
        "paragraphs": [
            "侵尋及頹齡，憂患催霜鬚。",
            "是身如老木，枯枿生孫枝。",
            "自念非逸少，屈指無七之。",
            "日願穀豐下，今見鳳有兒。",
            "安得壽喬松，及渠成立時。",
            "追念十年事，欣戚更乘除。",
            "瓜葛自延蔓，葭莩相因依。",
            "頼此一雛生，兩家釋猜疑。",
            "飛鵲遶屋鳴，織翠來華裾。",
            "相視一粲然，英詞出瓊琚。",
            "醴甘不醉人，湯餠浮銀絲。",
            "只欠解語花，遏雲歌此詞。",
            "知公本惜飲，嘗試覆一巵。",
            "因之酹梅塘，騎鵠何時歸。"
        ],
        "title": "謝黄子山賀得孫",
        "id": "2491433e-ad49-42f6-910d-5ee2c5598d2d"
    },
    {
        "author": "王炎",
        "paragraphs": [
            "詩清雖爲竹庵編，禪妙元從佛眼傳。",
            "用處縱橫能殺活，匣藏不肯試龍泉。"
        ],
        "title": "和麟老韻五絕  其一",
        "id": "19769fe9-d59e-4f77-a6b1-d0d562ba4309"
    },
    {
        "author": "王炎",
        "paragraphs": [
            "清如野鶴有仙骨，閒似片雲無俗情。",
            "試問老人那得病，定應金粟是前生。"
        ],
        "title": "和麟老韻五絕  其二",
        "id": "f061a2cf-0957-454f-a354-9660cbb040c1"
    },
    {
        "author": "王炎",
        "paragraphs": [
            "客塵悟了息攀援，萬事虛浮一聚烟。",
            "挂佛壁間趺坐穩，遶簷翠柏解談玄。"
        ],
        "title": "和麟老韻五絕  其三",
        "id": "4f09950d-20e5-4962-abd3-51ec25966feb"
    },
    {
        "author": "王炎",
        "paragraphs": [
            "白雪蒙頭卧佛廬，筆端亦解世間書。",
            "無情安用詩陶寫，有病何須藥破除。"
        ],
        "title": "和麟老韻五絕  其四",
        "id": "0e7ab684-a159-4850-8438-9b6d80aea023"
    },
    {
        "author": "王炎",
        "paragraphs": [
            "居似鷦鷯巢一枝，意如倦翼怯高飛。",
            "尚憐身是他鄉客，夢遶松楸賦式微。"
        ],
        "title": "和麟老韻五絕  其五",
        "id": "eebbbb45-0316-4791-b900-49b4ce01c22e"
    },
    {
        "author": "王炎",
        "paragraphs": [
            "末俗輕浮甚，斯人有古風。",
            "持身無表襮，爲吏極清通。",
            "學似武平一，仕如張長公。",
            "龜趺宜篆刻，潜德照無窮。"
        ],
        "title": "王倅成老挽詩二首  其一",
        "id": "b5575d16-2bac-4648-b4af-3750da9c5736"
    },
    {
        "author": "王炎",
        "paragraphs": [
            "珠玉山淵潤，仁人久里居。",
            "低徊嘗結綬，强健即垂車。",
            "長厚皆堪法，循良亦可書。",
            "惜哉懷遠業，小試只題輿。"
        ],
        "title": "王倅成老挽詩二首  其二",
        "id": "3a3b4240-d249-4308-90a2-12cdf5428eeb"
    },
    {
        "author": "王炎",
        "paragraphs": [
            "東山林壑自盤旋，健步翩翩似壯年。",
            "退不求名如避世，清而寡欲可成仙。",
            "懸知身外渾無事，不羨壺中別有天。",
            "珍重與君頻問信，二松遺愛滿脩川。"
        ],
        "title": "和陳丞彥能韻",
        "id": "69f18d3f-0443-42a6-8dbb-3ada4d43eca5"
    },
    {
        "author": "王炎",
        "paragraphs": [
            "行蹕留吳會，神州久陸沉。",
            "君王經遠志，臣子復讐心。",
            "慷慨披丹悃，褒嘉拜玉音。",
            "騎箕何太速，有識共沾襟。"
        ],
        "title": "方漕躬明挽詩三首  其一",
        "id": "6a211e46-64a6-4ede-9e85-d9202e7bc0e3"
    },
    {
        "author": "王炎",
        "paragraphs": [
            "吳蜀蜂腰勢，荆襄控上游。",
            "羣公無遠慮，天子有深憂。",
            "此事須成算，何人更熟籌。",
            "黄圖三輔近，北望不禁愁。"
        ],
        "title": "方漕躬明挽詩三首  其二",
        "id": "e48900b5-e8cd-47e2-b3fc-0ca271503b5b"
    },
    {
        "author": "王炎",
        "paragraphs": [
            "一節方將指，千兵競力耕。",
            "江淮如富實，河洛可經營。",
            "許國忠誠切，謀身寵辱輕。",
            "空遺今日恨，公論付臺評。"
        ],
        "title": "方漕躬明挽詩三首  其三",
        "id": "99c37eb2-d8cf-4a3d-a02c-7779c1395ff6"
    },
    {
        "author": "王炎",
        "paragraphs": [
            "相逢一解頤，款曲吐肺腑。",
            "主人愛敬客，童孺亦呼舞。",
            "擊鮮倒家釀，花枝照樽俎。",
            "善謔時絕倒，惜飲亦徑醉。",
            "十年一會面，此身幾寒暑。",
            "不見即相念，臨分無可語。",
            "翰墨要陶練，飲食謹調護。",
            "行役今何時，天寒歲將莫。",
            "故鄉松梓荒，他鄉寓兒女。",
            "豈不念之深，祇覺丹心苦。",
            "天機馬出塞，人事狙賦芧。",
            "都門桂玉地，久客憚羈旅。",
            "東風染春紅，歸程涉溪滸。",
            "經過不厭數，弛擔更少住。",
            "禮簡情乃真，惟宜具雞黍。"
        ],
        "title": "謝江潭諸公",
        "id": "126f3c5f-173f-42a7-aae8-8d9e5bab87c4"
    },
    {
        "author": "王炎",
        "paragraphs": [
            "會道莫如約，要識胸中真。",
            "講學亦貴博，不廢紙上陳。",
            "王充與李邕，世豈無若人。",
            "中秘未許見，市肆何所聞。",
            "童君家多書，乃爲我輩慮。",
            "安用蓬萊山，萬卷皆聚此。",
            "又復附益之，秦碑及周鼓。",
            "剡溪來楮生，歙穴會石友。",
            "持此分雅俗，清渭映濁涇。",
            "不賄屋自潤，無爵身亦榮。",
            "好事時相過，不憚倒屣迎。",
            "揮麈言有味，寂如無市聲。",
            "孰如漢中郎，孰似楚左史。",
            "孰能誦亡書，孰解作奇字。",
            "是中猶淵海，隨取即隨有。",
            "或問賈幾何，還可商度否。",
            "掀髯笑謝客，吾非鬻書叟。"
        ],
        "title": "題童壽卿博雅堂",
        "id": "c1735ab8-a195-42ef-8ad9-52b532ddaf98"
    },
    {
        "author": "王炎",
        "paragraphs": [
            "我本山中人，築室依澗岡。",
            "世故驅我來，緇塵滿衣裳。",
            "見此山中景，我思更深長。",
            "老樹何離離，瘦石何蒼蒼。",
            "借問此何時，天寒鴈南翔。",
            "西風有摇落，蘭桂含幽芳。"
        ],
        "title": "題秋山圖",
        "id": "36c5dd5a-492d-44f5-aa4a-b5dcb0fbf58c"
    },
    {
        "author": "王炎",
        "paragraphs": [
            "山色微茫疑有無，木葉半脫殊蕭疎。",
            "雲根更著數椽屋，此屋當有幽人居。",
            "墨妙逼真乃如此，畢竟非真惟近似。",
            "何如屐齒飽經行，是處溪山皆畫笥。",
            "還君圖畫吾且歸，家在江南依翠微。"
        ],
        "title": "題遠山平林圖",
        "id": "f378d03e-9fd4-41be-91a5-630d19e7ee7b"
    },
    {
        "author": "王炎",
        "paragraphs": [
            "潮來濺雪欲浮天，潮去奔雷又寂然。",
            "海上兩山元不動，更添此意畫中傳。"
        ],
        "title": "題潮山海門圖",
        "id": "b59fdfe7-83b2-4bb6-a1e0-db8d119a1645"
    },
    {
        "author": "王炎",
        "paragraphs": [
            "南山霧豹隠，北海風鵬飛。",
            "顯晦不在人，屈伸各有時。",
            "之子後來秀，躡屩飄長裾。",
            "俗眼變青白，論士相目皮。",
            "父執謝艮齋，片言借吹噓。",
            "聞君方遠游，行李將何如。",
            "食梅不免酸，彈鋏不免悲。",
            "易盡床頭金，難浣衣上緇。",
            "白髮倚門望，豈宜去庭闈。",
            "林烏能反哺，人亦稱其慈。",
            "勿徒走踆踆，而更歸遲遲。",
            "志定學始進，身臞道方肥。",
            "譬如汲深井，脩綆斯得之。",
            "持此爲親榮，玉潤山含輝。",
            "苦言當贈策，申以南陔詩。"
        ],
        "title": "送許士龍秘校",
        "id": "53ac1eef-1106-4f31-90f8-540b7884d212"
    },
    {
        "author": "王炎",
        "paragraphs": [
            "塵蒙萬家市，中有壺公天。",
            "翬飛倚空翠，吞納無中邊。",
            "江遠益淵回，山遠益清妍。",
            "雲霞之斂散，竹樹之芊綿。",
            "羽鱗之翔泳，舟車之往還。",
            "物色四面來，輸入簷楹間。",
            "境遠心亦遠，意將隘人寰。",
            "我嘗觀洞庭，水與天相連。",
            "流光浮玉鏡，萬象皆包涵。",
            "又嘗登天柱，衆丘如髻鬟。",
            "孤鴻滅沒處，寓目行中原。",
            "蓬轉墮江城，此身縛微官。",
            "今代韋表微，懶著進取鞭。",
            "尚記千佛名，亦許時扣關。",
            "自疑脫凡骨，揖此樓居仙。",
            "江山開畫笥，使我思悠然。",
            "是中有真趣，可得不可傳。",
            "客至勿揮麈，但與浮觥船。"
        ],
        "tags": [
            "洞庭湖"
        ],
        "title": "題韋同年聚遠閤",
        "id": "51a9f7c9-4070-4250-9411-aac7184cf390"
    },
    {
        "author": "王炎",
        "paragraphs": [
            "白玉難求市，青雲緩作程。",
            "小煩乘別駕，遠去護邊城。",
            "斥堠烽烟冷，譙門鼓角清。",
            "採桑遺戒在，約束要堅明。"
        ],
        "title": "送房陵倅韋同年二首  其一",
        "id": "affa69cc-6a12-41b4-b44f-6f184fb8bfc5"
    },
    {
        "author": "王炎",
        "paragraphs": [
            "德齒皆兄我，曾聯淡墨名。",
            "揮犀方晤語，浮鷁又催行。",
            "今日惟櫜矢，何人更請纓。",
            "戰塵猶未息，北望若爲情。"
        ],
        "title": "送房陵倅韋同年二首  其二",
        "id": "1e08c968-afc4-4359-96f4-f250d9d6229a"
    },
    {
        "author": "王炎",
        "paragraphs": [
            "念舊今歸楚，尋師久入吳。",
            "有緣依梵釋，何事走江湖。",
            "休問傳心印，當先覓髻珠。",
            "直須言語斷，方不墮凡夫。"
        ],
        "title": "贈輪上座",
        "id": "ffd8768e-d146-4dc0-9a6a-d7c84c23833f"
    },
    {
        "author": "王炎",
        "paragraphs": [
            "過我怱怱去，難淹長者車。",
            "歲華今又晚，官况近何如。",
            "不是無才具，渠憂少薦書。",
            "因君問公幹，久不寄雙魚。"
        ],
        "title": "寄蔣主簿",
        "id": "8e9f13af-8905-4fd0-8e47-ae8bbedcb022"
    },
    {
        "author": "王炎",
        "paragraphs": [
            "解后章江上，知從五馬車。",
            "君才猶未用，吾老更焉如。",
            "間闊思眉宇，殷勤得手書。",
            "喜聞衣綵樂，入饌有江魚。"
        ],
        "title": "用元韻答劉判官",
        "id": "4af1f0ab-63f5-4a62-967d-e3f752e74421"
    },
    {
        "author": "王炎",
        "paragraphs": [
            "綠衣隨宦牒，綵服侍安車。",
            "問齒君方壯，論才我不如。",
            "清新哦五字，博洽貫羣書。",
            "尚肯求龍尾，容交華子魚。"
        ],
        "title": "用元韻答戴簿",
        "id": "61be2c0c-4e64-47f9-abe1-a3adc3f96025"
    },
    {
        "author": "王炎",
        "paragraphs": [
            "北去方休駕，西行又出車。",
            "身勞雖僕僕，心靜自如如。",
            "儻得重揮麈，全勝數寄書。",
            "詩來驚老眼，筆力掣鯨魚。"
        ],
        "title": "用元韻答蔣簿",
        "id": "9942066d-b9b4-4195-942b-70eb9e54a983"
    },
    {
        "author": "王炎",
        "paragraphs": [
            "正學無阿世，危言不顧身。",
            "旁觀多側目，獨立屢攖鱗。",
            "八葉鈞衡後，三朝柱石臣。",
            "晚方陪國論，終不盡經綸。"
        ],
        "title": "蕭參政挽詩二首  其一",
        "id": "7f8addec-3fe3-41c0-9658-b0fb521d74a6"
    },
    {
        "author": "王炎",
        "paragraphs": [
            "東府纔登用，南園即退藏。",
            "不欺身自正，無欲氣能剛。",
            "士共悲梁壞，朝應惜鑑亡。",
            "臧孫宜有後，世出甲科郎。"
        ],
        "title": "蕭參政挽詩二首  其二",
        "id": "a779e491-1086-4abc-8ad1-78586a78e69f"
    },
    {
        "author": "王炎",
        "paragraphs": [
            "翩翩貴公子，和氣如春溫。",
            "傾蓋一晤語，肯吐胸中真。",
            "江頭雨新霽，浮鷁波鱗鱗。",
            "騎鳳吹玉簫，歸歟覲慈親。",
            "我老無所營，君方富青春。",
            "後會未有期，人來時嗣音。",
            "毛穎二十輩，深衷致殷勤。",
            "助君賦子虛，高飛到青雲。"
        ],
        "title": "送施宣教",
        "id": "7622892d-5ad9-4e33-962e-1ba87df99257"
    },
    {
        "author": "王炎",
        "paragraphs": [
            "卷舒有道在隨時，隠約何須感慨爲。",
            "末路老夫甘退縮，華途吾友尚驅馳。",
            "準繩行義當趨正，淘練文章自出奇。",
            "舉世豈無人具眼，未應終不貴和隨。"
        ],
        "title": "和吳夢授韻",
        "id": "cf8a72da-b0e0-4ea0-90c1-6821d418e56d"
    },
    {
        "author": "王炎",
        "paragraphs": [
            "洙泗之學心爲宗，以心會理俱圓融。",
            "皎如日月猶有蝕，豈可講習無深功。",
            "仲祥家自有師友，箇中嘗指入門否。",
            "磨礲浸灌更覃思，道不外求皆我有。",
            "靈臺四闢如八窗，面面高明悉通透。",
            "此道周流無定名，此心微妙無定形。",
            "知隨物誘心失位，思而不達空營營。",
            "爲君再下一轉語，敬以攝心思乃精。"
        ],
        "title": "題徐秘校達軒",
        "id": "439ba0c4-b7db-46ea-a6d8-b8c05f86fdc9"
    },
    {
        "author": "王炎",
        "paragraphs": [
            "憶昔始相識，公歸自中都。",
            "時方擢上第，綠髮青衫紆。",
            "論交兄弟間，意氣和笙竽。",
            "瓌文得要攬，快語相爲娛。",
            "一別間何闊，流年走暘烏。",
            "高情自浩浩，風骨乃仙癯。",
            "顧我蒲柳姿，雪霜凝鬢鬚。",
            "回思鴻鴈行，淚落衣袖濡。",
            "相逢慰棲遲，此道評精粗。",
            "稔聞充素藴，諸老推通儒。",
            "又知治劇縣，民瘼刪繁須。",
            "清才爲世用，洗目亨天衢。",
            "監州尚小試，稱屈非超踰。",
            "敂門喜重來，新詩遺明珠。",
            "傾倒念有陳，草具陪觴壺。",
            "自愧學不講，議論無根株。",
            "殷勤謝雅貺，披索中腸枯。",
            "壯志已愴悢，俗情厭崎嶇。",
            "正須心所欣，日與鎸迂愚。",
            "奈何復作遠，攬袂還躊躇。",
            "公猶寄異邦，同是江南區。",
            "但慮懷與安，久客非良圖。",
            "終當念墳墓，速歸三徑蕪。",
            "昨言亦云然，歲寒勿盟渝。"
        ],
        "title": "壬子春羅端長贈別",
        "id": "390f5e52-19db-4f85-92da-a06517b805a6"
    },
    {
        "author": "王炎",
        "paragraphs": [
            "老盡青青江上山，漁蓑如畫過前灣。",
            "玲瓏冰玉光相射，點綴寒花意自閒。",
            "甕面春風消寂寞，爐中宿火護尪孱。",
            "請君試跨白霓去，鶴氅凌空我願攀。"
        ],
        "title": "和王文州咏雪韻  其一",
        "id": "cb94a3e5-4457-46df-944e-6b097445ed4e"
    },
    {
        "author": "王炎",
        "paragraphs": [
            "一穗香雲擁博山，毛錐吸盡墨池灣。",
            "詩如驪頷生明月，人似龍媒出帝閑。",
            "洒落高情忘固陋，崢嶸健論起衰孱。",
            "蒼髯半雪吾休矣，却怕飛騰不可攀。"
        ],
        "title": "和王文州咏雪韻  其二",
        "id": "ac65de68-8ba0-4063-94d3-4db77a2647d0"
    },
    {
        "author": "王炎",
        "paragraphs": [
            "擁衾展轉夜不眠，細數更籌知苦寒。",
            "角聲未動紙窗白，兒曹報我雪滿簷。",
            "玉妃剪水出天巧，飛花萬點爭清妍。",
            "朱門貴人對之笑，初見一白來豐年。",
            "金甖玉爵雜蔬笋，飲罷敲冰煮新茗。",
            "繡幃中有紅麒麟，輕暖勝春尚嫌冷。",
            "窮巷小家真可憐，典衣糴米無炊烟。",
            "江頭津吏日來報，往往上流無米船。",
            "縣官要糴十萬斛，天上符移星火速。",
            "去年秋旱糶陳腐，今年秋熟米如玉。",
            "且願扶桑枝上紅，日轂東來却滕六。",
            "今年冬雪民已臞，明年春雪民更饑。",
            "九關有路虎豹守，欲語不敢空長吁。"
        ],
        "title": "冬雪行",
        "id": "aee66a03-d812-48bf-bc64-d3bd25e4c7b4"
    },
    {
        "author": "王炎",
        "paragraphs": [
            "少日牛衣嘗熟眠，老來駝褐不護寒。",
            "欲呵龜手拈禿筆，怯看冰柱懸疎簷。",
            "東風不解著梅柳，翻作六出欺春妍。",
            "春回臘盡亦何好，但爲浮生添一年。",
            "負郭有人如石笋，雪裏哦詩自烹茗。",
            "胸中盎盎有天和，戶外蕭蕭尚冰冷。",
            "日炊脫粟不自憐，却念野廬無爨烟。",
            "此憂未知可解否，準擬爲君浮酒船。",
            "酒酣傾瀉珠百斛，定覺揮毫轉神速。",
            "聞道諸公雙眼青，豈終遺此豐年玉。",
            "倦游別駕老更貧，自謀慚似龜藏六。",
            "詩來謂我清而臞，我方忍慾將忍饑。",
            "短蓑歸釣寒江雪，紛紛世事休嗟吁。"
        ],
        "title": "次韻答簡簿",
        "id": "0eb77e90-7c63-4464-85e5-88be69b57e20"
    },
    {
        "author": "王炎",
        "paragraphs": [
            "幽圃春風蕩漾時，阿誰綉出百花枝。",
            "春工不與人爭巧，玉笋羞拈五色絲。"
        ],
        "title": "題楊秀才園三亭 綉春",
        "id": "504aa2a4-76fc-45d8-8c8f-1cd0cc50e915"
    },
    {
        "author": "王炎",
        "paragraphs": [
            "窗間酒榼與詩編，窗外山光翠入簾。",
            "山好要人能領略，直須胸次似陶潜。"
        ],
        "title": "題楊秀才園三亭 見山",
        "id": "4fa3a73d-b328-4671-829a-0494ba883e15"
    },
    {
        "author": "王炎",
        "paragraphs": [
            "花邊春色可移來，遶屋株株手自栽。",
            "若要四時春不去，更添秋菊與寒梅。"
        ],
        "title": "題楊秀才園三亭 移春",
        "id": "b0c1a7a2-08ce-4e3d-ba8b-aaec30f6b5a7"
    },
    {
        "author": "王炎",
        "paragraphs": [
            "何處東風發春早，先傍梅花試天巧。",
            "新陽一點破雪霜，春意將回可前料。",
            "天公乞我人日晴，新年屈指將浹旬。",
            "老懷不似少時好，對花默默仍循循。",
            "坐看流年如許急，嘆息浮生駒過隙。",
            "與花相見忍相負，洗杯一醉樽中碧。",
            "起來索笑巡疎簷，愛渠清絕無中邊。",
            "君侯肯爲花吐句，麝媒洒落生雲烟。",
            "花開花謝莫深問，物有榮枯付天命。",
            "聞道隴頭天正寒，驛使不來無遠信。",
            "可憐桃李品格低，誰似玉肌蒙縞衣。",
            "爲花著語只如此，更請健筆無停飛。"
        ],
        "title": "和王文州梅花韻",
        "id": "d4035385-974a-4a2d-af26-0dfddaf25957"
    },
    {
        "author": "王炎",
        "paragraphs": [
            "古人牧民如赤子，今人臨民用笞箠。",
            "孰知官府本無事，獨恨庸人擾之耳。",
            "臨邛有客腰銅章，三年爲吏先慈祥。",
            "老農共說長官好，桑柘陰中民小康。",
            "公庭閒暇鴈鶩散，燕坐胡床清晝長。",
            "撥煩何自文書省，治道由來貴清靜。",
            "不須柱下五千言，洙泗六經無猛政。"
        ],
        "title": "題清江常宰道院",
        "id": "2003e22a-8301-4789-ad3d-c6ef8fc123ab"
    },
    {
        "author": "王炎",
        "paragraphs": [
            "才諝諸公爭汲引，文高後學共儀刑。",
            "相逢未覺功名晚，鏡裏依然兩鬢青。"
        ],
        "title": "和周南吉二絕  其一",
        "id": "f5c8009b-695f-4f05-b96c-66d24d32f811"
    },
    {
        "author": "王炎",
        "paragraphs": [
            "舊遊追記岳陽城，莫惜經過憩旆旌。",
            "容易別離難會合，爲君重酌聖人清。"
        ],
        "title": "和周南吉二絕  其二",
        "id": "38d8b63e-2b5b-4250-ae43-98367d129ff0"
    },
    {
        "author": "王炎",
        "paragraphs": [
            "酷似西湖處士詩，雖無半樹有橫枝。",
            "天寒地冷清癯甚，故著緇衣護玉肌。"
        ],
        "tags": [
            "西湖"
        ],
        "title": "題徐參議畫軸三首 墨梅",
        "id": "95a04a9f-278d-440d-988a-165622ea20ac"
    },
    {
        "author": "王炎",
        "paragraphs": [
            "烏林赤壁事已陳，黄州赤壁天下聞。",
            "東坡居士妙言語，賦到此翁無古人。",
            "江流浩浩日東注，老石輪囷飽烟雨。",
            "雪堂尚在人不來，黄鵠而今定何許。",
            "此賦可歌仍可絃，此畫可與俱流傳。",
            "沙埋折戟洞庭岸，訪古壯懷空黯然。"
        ],
        "tags": [
            "洞庭湖"
        ],
        "title": "題徐參議畫軸三首 赤壁圖",
        "id": "aca358de-7383-4b78-b30d-65dbbeca7200"
    },
    {
        "author": "王炎",
        "paragraphs": [
            "玉色高人之潔，虬髭烈士之剛。",
            "可與此君鼎立，偃然傲睨冰霜。"
        ],
        "title": "題徐參議畫軸三首 歲寒三友",
        "id": "326fb145-327d-4847-bc0d-c9f95c0e08ea"
    },
    {
        "author": "王炎",
        "paragraphs": [
            "右相嘗慚呼畫師，技癢仍復拈毛錐。",
            "逼真誰作此贋本，亦有妙意生妍姿。",
            "中庭燕坐必主婦，綠雲高髻香羅衣。",
            "嫣然嬪妾左右侍，前浴能言丹鳳雛。",
            "娉婷及筓女公子，素腕擁項相携扶。",
            "兩兩爲朋四髫齔，乳盧隨逐相諧嬉。",
            "掌中看珠二少艾，捧顋却立鴉鬟奴。",
            "屏間擁膝袖玉笋，疑是夢闌顰翠眉。",
            "側身背面按箏者，冰肌綽約不自持。",
            "床前跪起各姝麗，爲兒理髮抆涕洟。",
            "有犬斕斑受摩撫，與人習熟無猜疑。",
            "梳粧淡薄服製古，如見永徽貞觀時。",
            "若非侯家及主第，人物無此美且都。",
            "荆釵布襦小家婦，生子不如山下麑。"
        ],
        "title": "題徐參議所藏唐人浴兒圖",
        "id": "e2bf94b4-4f15-4e60-b201-46de786cf649"
    },
    {
        "author": "王炎",
        "paragraphs": [
            "由來高士憐麴糵，爲有和氣如三春。",
            "一朝驟見四從事，使我頌德思伯倫。",
            "官醅亦自有妙理，風味不如家釀醇。",
            "掀髯抆拭玉荷葉，消憂破悶還天真。",
            "此公胸次有醖藉，酒馨且旨如其人。",
            "平生誤學獨醒客，醉鄉有地堪藏身。"
        ],
        "title": "和潘判官送酒韻",
        "id": "199ae13f-1286-4140-9b83-be3e4138905a"
    },
    {
        "author": "王炎",
        "paragraphs": [
            "不肯獨醒如屈平，要於酒國立詩城。",
            "蒼頭滿挹鸕鷀杓，中有春風習習生。"
        ],
        "title": "和王宮教送酒韻",
        "id": "84a5bb4c-3d5b-4664-89ef-fe0d003baae9"
    },
    {
        "author": "王炎",
        "paragraphs": [
            "六籍橫陳日醉心，忍貧不肯問錢神。",
            "旁人但見門冰冷，豈識胸中暖似春。"
        ],
        "title": "和王宮教韻",
        "id": "0206445f-15a3-428b-9462-2557c97f32f4"
    },
    {
        "author": "王炎",
        "paragraphs": [
            "催科撫字意何如，吏莫難於縣大夫。",
            "游刃有餘須小試，若逢盤錯少躊躇。"
        ],
        "title": "送簡簿  其一",
        "id": "46fa0d2e-cc9c-464e-9005-bf2c91e81545"
    },
    {
        "author": "王炎",
        "paragraphs": [
            "路入天南庾嶺根，梅花落盡已春深。",
            "中年氣體須調護，莫受蠻烟瘴雨侵。"
        ],
        "title": "送簡簿  其二",
        "id": "3db8c9b4-be3e-49e3-bece-410074be8d56"
    },
    {
        "author": "王炎",
        "paragraphs": [
            "向來倦客寓中都，解后嘗瞻五馬車。",
            "未敢匆匆致雙鯉，煩君先爲問興居。"
        ],
        "title": "送簡簿  其三",
        "id": "bcd628a5-a43f-444f-92de-180355f783e9"
    },
    {
        "author": "王炎",
        "paragraphs": [
            "竈臼依然在翠微，重重臺殿鎖雙扉。",
            "可憐千載碧杉老，不見兩翁黄鶴歸。",
            "小倚脩篁飛玉子，更升虛室奏金徽。",
            "渺茫且置神仙事，輸却清閒屬羽衣。"
        ],
        "title": "遊閤皂",
        "id": "b7d50a67-b625-4615-8dab-2cae7378a3f8"
    },
    {
        "author": "王炎",
        "paragraphs": [
            "疑有幽人是少微，支筇特地叩岩扉。",
            "清風度竹邀人住，暗水浮花送客歸。",
            "鶴在青田違畢弋，琴號白雪遶絃徽。",
            "明朝回首雲山隔，撲撲紅塵又滿衣。"
        ],
        "title": "陳張甘三道士和篇繼至用元韻併謝之",
        "id": "08982e3d-168c-4c6f-a316-20274ce2feb7"
    },
    {
        "author": "王炎",
        "paragraphs": [
            "羽客家何在，翠微有仙躅。",
            "誰謂絳闕遠，功行要純熟。",
            "小築開壺天，燕坐媚幽獨。",
            "室中閲丹經，簷外養脩竹。",
            "竹清不受塵，人清不受俗。",
            "意甚珍惜之，命名以蒼玉。",
            "此玉可種不可餐，檀欒秀色青於藍。",
            "琅玕碧樹未足貴，直節虛心同歲寒。",
            "風前歷歷戛球磬，雪裏珊珊鳴珮環。",
            "他年化作蒼龍去，紫霄直上追鸞驂。"
        ],
        "title": "題蒼玉軒",
        "id": "8609b094-84d5-4805-a969-5644a7b505ad"
    },
    {
        "author": "王炎",
        "paragraphs": [
            "獨酌樽中綠醑，自橫膝上瑶琴。",
            "笑揖白雲爲伴，愛渠舒卷無心。"
        ],
        "title": "題李道士揖雲軒",
        "id": "db725d32-9cd1-43b3-a03d-8dcd10e2b9e6"
    },
    {
        "author": "王炎",
        "paragraphs": [
            "伐翳旋開清曠，樓居便覺超然。",
            "注目青山有盡，游心碧落無邊。"
        ],
        "title": "題熊道士遐觀閣",
        "id": "67358b42-c6b6-43cd-9095-ce74fb725d17"
    },
    {
        "author": "王炎",
        "paragraphs": [
            "蝸角橫戈不解，羊腸覆轍相尋。",
            "爭似藏明納智，淡然高卧山林。"
        ],
        "title": "題劉知宮愚圃三首  其一",
        "id": "8cf9b966-dbbe-449c-911e-497bd09b6005"
    },
    {
        "author": "王炎",
        "paragraphs": [
            "不羨蘇秦六印，不貪范蠡千金。",
            "身住神仙窟宅，當無一點機心。"
        ],
        "title": "題劉知宮愚圃三首  其二",
        "id": "09292bb0-6e62-4247-931e-4078b841deb6"
    },
    {
        "author": "王炎",
        "paragraphs": [
            "養性欲虛而一，攝生欲靜而閒。",
            "須信道如牆壁，絕嫌心有機關。"
        ],
        "title": "題劉知宮愚圃三首  其三",
        "id": "d8ccf320-8ff0-4259-945a-e97141069aa2"
    },
    {
        "author": "王炎",
        "paragraphs": [
            "石溜涓涓遶屋流，山居疑是小瀛洲。",
            "星槎不渡銀潢去，織女機邊客倦游。"
        ],
        "title": "題乘槎",
        "id": "ee454acc-fb8b-4789-a994-6433b1db4fd9"
    },
    {
        "author": "王炎",
        "paragraphs": [
            "寥寥鶴駕人安在，灑灑驪珠迹已陳。",
            "見說仙家能拔宅，何妨乘此上天津。"
        ],
        "title": "和壁間謝艮齋留題",
        "id": "617387e1-c7c9-4e65-a023-555ed9b9ff48"
    },
    {
        "author": "王炎",
        "paragraphs": [
            "不但學仙仍學詩，年來古錦富珠璣。",
            "却疑汗漫騎鯨李，誤向天台訪子微。"
        ],
        "title": "酬白雲張道士惠詩",
        "id": "267ac8b5-5704-4b8a-a4bf-7b757e00bba5"
    },
    {
        "author": "王炎",
        "paragraphs": [
            "濟濟斑衣子，怡怡白髮親。",
            "紫萱偏得地，玉樹解留春。"
        ],
        "title": "題楊解元壽萱堂二首  其一",
        "id": "9192cc0d-b137-4f30-8b2c-a9147378770a"
    },
    {
        "author": "王炎",
        "paragraphs": [
            "冬夏勤溫凊，晨昏潔膳羞。",
            "堂中人不老，庭下草忘憂。"
        ],
        "title": "題楊解元壽萱堂二首  其二",
        "id": "5d3e5b31-c80e-476a-af64-825155c0b196"
    },
    {
        "author": "王炎",
        "paragraphs": [
            "江風獵獵吹客衣，水生鱗甲舟行遲。",
            "今年江上春信早，剩有梅花開北枝。",
            "問之今日是何日，三百六旬當歲除。",
            "翩翩鷗鷺定笑我，欲得一飽甘奔馳。",
            "二星移次照鶉尾，繡衣持斧生光輝。",
            "摐金伐鼓聲震動，鷁首破浪開黄旗。",
            "三宮萬壽帝出震，周家磐石先諸姬。",
            "外分符節用肺腑，丞相與國同安危。",
            "書生白頭不解事，佐一小壘將何爲。",
            "少年側目望雲漢，欲與鸞鳳俱翻飛。",
            "草黄驥病絡頭老，自笑意行身不隨。",
            "人生虎鼠在用舍，未用以此相瑕疵。",
            "兒曹婚嫁雖未了，此心久與青山期。",
            "天無老眼不可問，哦詩莫作商聲悲。"
        ],
        "title": "除日出江上迓趙憲",
        "id": "90bbad55-03b0-4b14-955b-58da4f65594e"
    },
    {
        "author": "王炎",
        "paragraphs": [
            "聞君家有十畝園，竹踰萬箇花亦繁。",
            "門楣大字扁梅隠，要與梅兄同歲寒。",
            "問君小隠亦何好，脚踏風波身易老。",
            "花雖不語解笑人，似隠又非何草草。",
            "破雪暗香先得春，青州從事如春溫。",
            "女奴洗玉歌一曲，對花舉酒成三人。",
            "飲酣拔劍氣方怒，汴洛神臯難北顧。",
            "手提萬騎屬櫜鞬，未可爲梅空隠去。"
        ],
        "title": "張德夫園亭八咏 梅隠",
        "id": "e0efff26-1451-42f6-a832-9c81ae172ddc"
    },
    {
        "author": "王炎",
        "paragraphs": [
            "四顧盡臯壤，此山何可無。",
            "翠嵐侵戶牖，瘦石出江湖。",
            "靈運謾著屐，宗文空畫圖。",
            "釣鰲真有力，移得一蓬壺。"
        ],
        "title": "張德夫園亭八咏 山堂",
        "id": "5c498d4e-9ce2-4721-8507-0e2e3620512a"
    },
    {
        "author": "王炎",
        "paragraphs": [
            "萬箇龍孫長，梢梢上半天。",
            "清風長滿屋，蒼玉總如椽。",
            "秀色到今日，深根凡幾年。",
            "宜封管城子，濡首落雲烟。"
        ],
        "title": "張德夫園亭八咏 玉椽",
        "id": "77f52c1f-3dbb-4c74-bd3a-0c86c7f766ff"
    },
    {
        "author": "王炎",
        "paragraphs": [
            "聞道江村好，人家罨畫中。",
            "持杯聽欵乃，支策望空濛。",
            "日落收疎網，潮生繫短蓬。",
            "君嘗詢訪否，恐有陸龜蒙。"
        ],
        "title": "張德夫園亭八咏 漁村",
        "id": "d9c19df0-2581-4357-98d8-0350e12dd61c"
    },
    {
        "author": "王炎",
        "paragraphs": [
            "若人胸次中，自有萬人敵。",
            "胡不籌前箸，時清偃金革。",
            "婆娑林壑間，亦自適其適。",
            "憑高著胡床，千里獻物色。",
            "稻疇碁局方，指數皆歷歷。",
            "海山疑有無，雲樹半明沒。",
            "高懷安在哉，流目送鴻翼。",
            "冷笑蟻垤卑，偪仄復偪仄。",
            "淋漓呼酒徒，揮洒延墨客。",
            "不記訾家洲，休賦雲夢澤。",
            "何當從公游，汗漫揮八極。"
        ],
        "title": "張德夫園亭八咏 兼遠",
        "id": "654e7132-13ec-4143-bc7f-e7d866a55cae"
    },
    {
        "author": "王炎",
        "paragraphs": [
            "小插藩籬護洲渚，當年手自種嘉樹。",
            "春風吹出玉瓏璁，水面霏微噴香霧。",
            "蕭疎木落候鴈翔，漙漙白露朝爲霜。",
            "木奴欲獻主人壽，一夜纍纍千顆黄。",
            "紫蟹螯肥鱸膾好，釀就洞庭春色老。",
            "蒼頭急走喚客來，翠勺金壺同醉倒。"
        ],
        "tags": [
            "洞庭湖"
        ],
        "title": "張德夫園亭八咏 橘渚",
        "id": "da07bbb1-cb5d-4eb8-9d2e-f57adc55fc71"
    },
    {
        "author": "王炎",
        "paragraphs": [
            "百尺雲根老，斑斑長綠苔。",
            "幽尋穿䆗窱，遠眺步崔嵬。",
            "地脈元無此，人心亦巧哉。",
            "千年湖底石，幻作小飛來。"
        ],
        "title": "張德夫園亭八咏 山椒",
        "id": "d072a05b-b609-4a51-a5f9-00094a2b0873"
    },
    {
        "author": "王炎",
        "paragraphs": [
            "小鑿蒼苔破，潴爲玉鑑平。",
            "最宜孤月浴，亦有白雲行。",
            "須髮盡堪燭，肺肝元自清。",
            "微風莫吹皺，虛靜即生明。"
        ],
        "title": "張德夫園亭八咏 可瑩",
        "id": "62b2a2b5-5ad0-4985-8245-6cdaff6e0256"
    },
    {
        "author": "王炎",
        "paragraphs": [
            "團蒲曲几自支頤，領略江山入座隅。",
            "若使右丞知此畫，定當閣筆輞川圖。"
        ],
        "title": "題謝艮齋畫笥四首  其一",
        "id": "b9bceafe-0da7-41ef-944e-f177dbd370bc"
    },
    {
        "author": "王炎",
        "paragraphs": [
            "萬點青山一曲溪，門闌疑是辟塵犀。",
            "筆端更有詩中畫，細細冥搜爲品題。"
        ],
        "title": "題謝艮齋畫笥四首  其二",
        "id": "d8294659-e251-41d1-b670-777b170a7cba"
    },
    {
        "author": "王炎",
        "paragraphs": [
            "熟視天機日日新，無邊物色盡橫陳。",
            "從教巧手工摹寫，粉墨何能便逼真。"
        ],
        "title": "題謝艮齋畫笥四首  其三",
        "id": "cc299038-21f3-49fe-9566-c1d9f050c471"
    },
    {
        "author": "王炎",
        "paragraphs": [
            "玉軸錦囊無此景，何年天巧出丹青。",
            "艮齋收得供詩眼，勝看鸞臺十二屏。"
        ],
        "title": "題謝艮齋畫笥四首  其四",
        "id": "4de1a444-164e-4270-b2b8-993d77755f63"
    },
    {
        "author": "王炎",
        "paragraphs": [
            "舊事十年久，故人千里疎。",
            "喜逢青眼語，勝寄錦鱗書。",
            "草草銜杯酒，怱怱返笋輿。",
            "桂山今健否，煩爲問興居。"
        ],
        "title": "送謝庭玉二首  其一",
        "id": "ab75afdd-5141-4acc-af11-6bc1d1f39fbf"
    },
    {
        "author": "王炎",
        "paragraphs": [
            "話舊情非淺，遄歸意謂何。",
            "杜門元簡出，命駕特相過。",
            "黄鵠仙翁逝，青衿子姓多。",
            "屬渠勤肄業，歲月易蹉跎。"
        ],
        "title": "送謝庭玉二首  其二",
        "id": "6628f915-68e2-48df-a339-4536c232872a"
    },
    {
        "author": "王炎",
        "paragraphs": [
            "本歎儒冠誤，因思學六韜。",
            "侵尋身尚困，凌厲氣當豪。",
            "生理舊良薄，親年今已高。",
            "匣中雄劍在，早去樹旗旄。"
        ],
        "title": "送劉都幹",
        "id": "02c835d1-d787-4ea9-9cee-548924c43a1f"
    },
    {
        "author": "王炎",
        "paragraphs": [
            "藏山有良玉，潛淵有明珠。",
            "寶氣露光彩，見者詎肯遺。",
            "賢士抱良貴，又與珠玉殊。",
            "方其未達時，眇然一布韋。",
            "時來取通顯，乘軒而執珪。",
            "鶴書出閶闔，嗣聖清明初。",
            "彈冠今彙征，駸駸上天衢。",
            "顯親與事君，忠孝當無虧。"
        ],
        "title": "清江勸駕送舉人二首  其一",
        "id": "99f90011-cf1d-43d7-93da-946c18542b45"
    },
    {
        "author": "王炎",
        "paragraphs": [
            "黄堂暫虛位，勸駕屬守丞。",
            "金石方遏密，不敢歌鹿鳴。",
            "吉蠲置觴豆，少洽賓主情。",
            "西風吹桂枝，馬首將東行。",
            "春官奏高第，天子開延英。",
            "親策降清問，健論攄丹誠。",
            "解褐躋膴仕，何止爲身榮。",
            "二劉與三孔，至今流芳馨。",
            "願言踵前脩，勉矣垂令名。"
        ],
        "title": "清江勸駕送舉人二首  其二",
        "id": "c306f070-0792-4438-9913-b50c4b72f906"
    },
    {
        "author": "王炎",
        "paragraphs": [
            "別駕無才堪展驥，解印來歸私自喜。",
            "意欲息肩猶未能，政坐文窮巧爲祟。",
            "鳬仙傾蓋如舊知，冰玉清言心可洗。",
            "況逢父老誇長官，撫字有恩淪骨髓。",
            "俶裝暫去桃李陰，遽勤飲餞枉車騎。",
            "自憐孤冷仍數奇，諸公薦口頗難啟。",
            "溪上只今梅未花，歸時春燕定成壘。",
            "妙語吹噓恐過情，甚慚綠綺奏山水。",
            "君才過我蓋十倍，乃容蹇足陪驪駬。",
            "異鄉爲客更別離，寒日纁黄催短晷。",
            "平生惜飲亦徑醉，放歌不記南山鯉。"
        ],
        "title": "次韻分寧胡宰贈行",
        "id": "a4a17568-ad18-45b0-b75b-ec1b315cf4d1"
    },
    {
        "author": "王炎",
        "paragraphs": [
            "旌陽峰下水成淵，可約鳬鷗共一川。",
            "種秫漸營浮蟻甕，結茅重理蠹魚編。",
            "敢期晤語方傾蓋，遽有新詩當贈鞭。",
            "仰望青雲多鼎貴，無由換骨學飛仙。"
        ],
        "title": "次韻巴陵羅簿送行二首  其一",
        "id": "c8b5a254-4279-407f-8350-2200c3471889"
    },
    {
        "author": "王炎",
        "paragraphs": [
            "削去浮夸意味真，襟期殊不似今人。",
            "慶傳於後珠成樹，德潤其身玉有筠。",
            "在昔雁行嘗並進，只今鶴髮獨相親。",
            "仕雖不達俱强健，剝復何須問大鈞。"
        ],
        "title": "次韻巴陵羅簿送行二首  其二",
        "id": "cbbcb2f5-4d20-4586-8d47-0a5161cc9b47"
    },
    {
        "author": "王炎",
        "paragraphs": [
            "剛腸厭徇俗，老眼飽閲世。",
            "讀書學經綸，亦頗識一二。",
            "妄意糟粕中，啜嚌得馨旨。",
            "終然不可用，落落多左計。",
            "慨念古人遠，莫救吾道弊。",
            "脩溪有短簿，今代習鑿齒。",
            "貽我瓊瑶章，有美而無刺。",
            "內視才具短，不能尺有咫。",
            "贈言雖甚寵，借玉恐未是。",
            "公等必飛揚，我老惟退避。"
        ],
        "title": "次韻分寧羅簿贈行二首  其一",
        "id": "04067583-26aa-4f6c-a0fc-3fe6a46937f0"
    },
    {
        "author": "王炎",
        "paragraphs": [
            "已丑太常第，君家登兩翁。",
            "黄鵠久仙去，不亡有流風。",
            "小阮最逸羣，未幾魚化龍。",
            "江城始解后，岩邑仍過從。",
            "謂予偕二父，聯名千佛中。",
            "一見辭色莊，再款肺腑通。",
            "議論到易象，或借聽於聾。",
            "我行踏京塵，君棲簿書叢。",
            "情親不厭久，語別殊怱怱。",
            "回首川陸隔，天寒悲塞鴻。"
        ],
        "title": "次韻分寧羅簿贈行二首  其二",
        "id": "63084167-f78f-4e77-8a5c-cb2999f694fa"
    },
    {
        "author": "王炎",
        "paragraphs": [
            "燕翼傳丕緒，龍飛襲慶基。",
            "萬年新景命，三歲始親祠。",
            "脩己崇仁儉，承顔洽孝慈。",
            "和平調玉燭，靜謐偃鋒旗。",
            "九廟歆禋享，三宮集壽祺。",
            "馨香端可薦，降鑒本無私。",
            "寶律迎長至，觚壇蕆上儀。",
            "貢金來牧伯，執玉列丞疑。",
            "祼鬯清宮後，燔蕭太室時。",
            "青城收宿靄，黄道煥晴曦。",
            "六驥鑾輿穩，千牛彩仗移。",
            "聲文蒐舊典，誓戒儆前期。",
            "陟配尊皇祖，靈承合大示。",
            "陶匏浮泛齊，繭栗用騂犧。",
            "皦繹圜鍾奏，忱恂祝冊辭。",
            "夜分風籟靜，天近斗杓垂。",
            "聖意彌寅畏，臣心盡肅祗。",
            "欽柴靈下墮，拜胙福來綏。",
            "樂與民同慶，寧顓已受釐。",
            "榮光浮翠輦，歡抃擁彤墀。",
            "日騎屯方罷，雲韶樂共隨。",
            "一聲傳入蹕，萬目望華芝。",
            "丹鳳端門聳，金雞渙號施。",
            "厖恩沾動植，協氣暢華夷。",
            "星拱班徐退，天容喜可知。",
            "乾符宜永握，瑞牒遂停披。",
            "嵩嶽聲洋溢，鈎鈐色陸離。",
            "永承長樂養，恭奉未央巵。",
            "錫羨均家國，儲祥衍本支。",
            "函生蒙帝力，擊壤共春熙。"
        ],
        "title": "郊祀慶成詩",
        "id": "bbc9cd7e-ca5b-4a51-aed6-627d7934234a"
    },
    {
        "author": "王炎",
        "paragraphs": [
            "曩時異姓新安王，中興功烈書旗常。",
            "邊兵不敢窺蜀塞，至今恃此爲金湯。",
            "我生久恨在王後，幸識王孫人物秀。",
            "立朝日淺即西還，自詭一州宜試守。",
            "媯墟北望臨咸陽，往事令人多感傷。",
            "清時乘障姑緩带，試問澆瓜兼採桑。",
            "湖上花光濃似酒，紫微惜別同携手。",
            "一杯爲壽謝不能，千里關山漫回首。",
            "春秋鼎盛握虎符，此行善保千金軀。",
            "籌邊熟慮得全策，歸來却獻平戎書。"
        ],
        "title": "送吳司令知金州",
        "id": "a9086d3d-98d3-40d4-9d38-a9993a15f176"
    },
    {
        "author": "王炎",
        "paragraphs": [
            "古來論人物，西蜀名士多。",
            "李侯有醖藉，自愛如隨和。",
            "不肯扣朱門，漫刺獨我過。",
            "筆端金石鳴，音節如九歌。",
            "小拂榻上塵，揮麈傾懸河。",
            "歲月易晼晚，功名忌蹉跎。",
            "西風向摇落，如此羈旅何。",
            "倦游且西還，萬里行江沱。",
            "士誠有所挾，光彩終不磨。",
            "翰墨更著鞭，淵雲可同科。"
        ],
        "title": "和李提幹携詩相訪",
        "id": "a7e48361-dfd1-4aaa-87d1-75f2a30d1cb2"
    },
    {
        "author": "王炎",
        "paragraphs": [
            "交游不厭廣，益友未必多。",
            "晚乃識斯人，心肅而氣和。",
            "薄言臭味同，屢枉高軒過。",
            "手携綠綺琴，絃以白雪歌。",
            "別易會合難，預愁隔關河。",
            "老我無所營，豈復憂蹉跎。",
            "才高位猶下，君意將如何。",
            "有玉不願獻，誰能涕滂沱。",
            "自可薦藻藉，政須工琢磨。",
            "何以贈君行，聖門睎四科。"
        ],
        "title": "用前韻答李提幹",
        "id": "915548e3-492b-4e74-b1b1-2768cbc17186"
    },
    {
        "author": "王炎",
        "paragraphs": [
            "湖邊老石立巨鰲，背負浮圖千尺高。",
            "升高望遠天界闊，海山江樹皆秋毫。",
            "蓬萊藏室極清靜，雖有暇日無遊遨。",
            "不應令節亦虛度，特爲萸菊觴新醪。",
            "樽前一笑豈易得，身涉百憂今二毛。",
            "茲游回首便陳迹，事如逝水流滔滔。",
            "明年九日定何許，未用感慨增煩勞。",
            "半生隨牒落州縣，莫年結綬來神臯。",
            "去留聚散偶然耳，且覆一杯持蟹螯。"
        ],
        "title": "九日登寶叔塔同游者楊大著李校書馮正字曾著作易校書",
        "id": "423de6af-1a3f-4ae8-82ca-0b2e26a0e1ea"
    },
    {
        "author": "王炎",
        "paragraphs": [
            "蓬萊雲氣依海鰲，中有詩仙流品高。",
            "子雲抄書自點勘，方瞳炯炯分纖毫。",
            "仲元公退便燕坐，日涉藝圃當遊遨。",
            "烏衣裔孫不解此，但摘青蕊斟官醪。",
            "壯年落筆無好語，況復衰颯垂霜毛。",
            "二豪拔足立塵表，下視流俗徒滔滔。",
            "詞鋒健鬭取一快，往復險韻不憚勞。",
            "旁觀微之敵白傅，自分司馬優枚臯。",
            "倡而不和當受罰，丐公酌酒羞二螯。"
        ],
        "title": "用元韻答楊大著李校書",
        "id": "76b0b3ec-77b2-4e04-8b50-80f02ddb1017"
    },
    {
        "author": "王炎",
        "paragraphs": [
            "今代王文度，聲名滿日邊。",
            "中年登近侍，早歲悟深禪。",
            "要路頻回首，名藩小息肩。",
            "卷舒無不可，胸次本超然。"
        ],
        "title": "送王巽澤侍郎  其一",
        "id": "083ea800-1aec-4986-b49d-72a61ef7bfad"
    },
    {
        "author": "王炎",
        "paragraphs": [
            "屈指桃溪上，差池二十年。",
            "知心寧易得，識面豈無緣。",
            "離別何須恨，平安可數傳。",
            "異時如索我，小隠翠微邊。"
        ],
        "title": "送王巽澤侍郎  其二",
        "id": "c15b6309-425f-4489-9713-d2e55d435c92"
    },
    {
        "author": "王炎",
        "paragraphs": [
            "魏國扶天力，荆州貫日忠。",
            "堂堂惟此老，凜凜尚英風。",
            "地寄陪京重，名加秘殿隆。",
            "望徒高四海，身不到三公。"
        ],
        "title": "張尚書挽詩  其一",
        "id": "1509cb2c-18ba-4e79-8ce4-8587a23efc5e"
    },
    {
        "author": "王炎",
        "paragraphs": [
            "細數青雲士，如公有幾人。",
            "登龍心不遂，烹鯉字猶新。",
            "後進思高誼，中朝念信臣。",
            "百年喬木折，有識共酸辛。"
        ],
        "title": "張尚書挽詩  其二",
        "id": "65f0accb-71b3-400d-b9ab-6d69377d7243"
    },
    {
        "author": "王炎",
        "paragraphs": [
            "潔己惟清德，攖鱗有格言。",
            "位雖居鼎鼐，心已在丘園。",
            "身退名增重，年高道愈尊。",
            "哀榮無可憾，餘慶子孫蕃。"
        ],
        "title": "李少保挽詩  其一",
        "id": "0bb087a3-fbe4-4b9d-9a40-076e32a8d864"
    },
    {
        "author": "王炎",
        "paragraphs": [
            "昭代多諸老，惟公有典刑。",
            "上方思舊弼，天亦畀脩齡。",
            "竟委元成笏，俄傳有道銘。",
            "只期麟閣上，遺像拜丹青。"
        ],
        "title": "李少保挽詩  其二",
        "id": "1eef4847-f9fa-4656-a224-658957e0c4a3"
    },
    {
        "author": "王炎",
        "paragraphs": [
            "弧矢能天授，詩書德日新。",
            "中興扶漢祚，內禪贊堯仁。",
            "鏤玉三朝慶，塗椒四世親。",
            "乘雲今不返，垂白泣遺民。"
        ],
        "title": "太皇太后挽詩  其一",
        "id": "3c7b2eef-1dab-43c5-bf09-4039db043db3"
    },
    {
        "author": "王炎",
        "paragraphs": [
            "離日升黄道，簾中出玉音。",
            "位高踰薄竇，德盛掩姜任。",
            "七紀哀榮備，三宮愛慕深。",
            "補天生萬物，何以答仁心。"
        ],
        "title": "太皇太后挽詩  其二",
        "id": "183577ed-e17a-44cd-b8e9-9063c2c85680"
    },
    {
        "author": "王炎",
        "paragraphs": [
            "客來揮麈對觥船，客去焚香閲簡編。",
            "車馬軟紅塵裏走，不知委巷有壺天。"
        ],
        "title": "從范秘監過城南陳亦顔讀書樓  其一",
        "id": "e4cb5218-2515-4428-b61c-73de8b1acaa4"
    },
    {
        "author": "王炎",
        "paragraphs": [
            "軒冕浮夸不繫情，山林清奧可逃名。",
            "如何結屋依廬阜，又却移家近玉京。"
        ],
        "title": "從范秘監過城南陳亦顔讀書樓  其二",
        "id": "762e06f7-dd95-4a91-9a99-de4765753742"
    },
    {
        "author": "王炎",
        "paragraphs": [
            "簾箔風清乳燕飛，綠陰遶殿覆銅池。",
            "九衢達宦爭馳轂，羣玉詩翁獨下帷。",
            "鳳餠正當分賜後，牙籤又近曝書時。",
            "管城寫出琳琅句，付與神靈爲護持。"
        ],
        "title": "次韻楊秘監館中即事",
        "id": "e8c71837-3763-4764-a075-5a3bc4afae6e"
    },
    {
        "author": "王炎",
        "paragraphs": [
            "曲肱幽夢午風凉，銷盡熏爐一穗香。",
            "急雨蕭蕭猶未覺，浮塵熠熠更相忘。",
            "自非靜處心神定，誰識閒中氣味長。",
            "隠几豈容無一事，願將奇字問偏旁。"
        ],
        "title": "次韻午睡不知雨作",
        "id": "9f0ee209-219a-420d-b534-c45f06cf086c"
    },
    {
        "author": "王炎",
        "paragraphs": [
            "把杯方喜挹流霞，照眼驪珠重拜嘉。",
            "庭下滿生書带草，胸中宜吐筆頭花。",
            "敢言策足攀賢躅，獨幸游心泳聖涯。",
            "誰謂蓬萊雲氣遠，此中清閟即仙家。"
        ],
        "title": "次韻楊秘監館中留題  其一",
        "id": "a5f6e32a-f5d6-4dfc-a6ed-0f8c23fec266"
    },
    {
        "author": "王炎",
        "paragraphs": [
            "紅塵飛不到壺天，風月幽懷屬老仙。",
            "自笑枯腸無好語，且呼黄嬭曲肱眠。"
        ],
        "title": "次韻楊秘監館中留題  其二",
        "id": "cfb32837-244b-4ddb-826d-c06e001fe169"
    },
    {
        "author": "王炎",
        "paragraphs": [
            "珍重蓬萊老，携壺領客來。",
            "湖山羅畫笥，風物獻詩材。",
            "素髮難重染，黄花有再開。",
            "莫憂身外事，且覆掌中杯。"
        ],
        "title": "九日陪楊秘監游真珠園屬炎賦詩",
        "id": "e1c4ea01-795a-4d45-a1f4-3726329f37d4"
    },
    {
        "author": "王炎",
        "paragraphs": [
            "六蜚駐蹕臨東吳，益州遠在西南隅。",
            "君王右顧入念慮，選用名德分麟符。",
            "文章政事俱第一，袖手未肯持鈞樞。",
            "清獻之清過於水，忠定之信孚豚魚。",
            "二賢寂寂未有繼，蜀人惟恐公來遲。",
            "泝江萬里飛鷁首，祝公善保千金軀。",
            "髮須未見一絲白，歸來便可居丞疑。",
            "清時緩带鎮方面，問民疾苦勤褰帷。",
            "頗聞今蜀與昔異，昔日民肥今已臞。",
            "願言細意護根本，要令可與同安危。",
            "更須推轂拔人物，勿念折箠笞羌夷。",
            "想見明年初下車，錦官城裏花正都。",
            "四郊按堵但耕鑿，春風蕩漾隨旄麾。",
            "遨頭一笑父老賀，九重不用憂坤維。"
        ],
        "title": "送黄尚書帥蜀",
        "id": "b93381ab-44c3-416c-b8f1-7b3e70b24193"
    },
    {
        "author": "王炎",
        "paragraphs": [
            "神臯北望幾傷情，海上何人議北盟。",
            "青簡成編裨史事，紫泥封璽奬儒榮。",
            "書藏金匱人爭問，身到蓬山志亦亨。",
            "佩印纍纍真漫耳，婆娑林下有香名。"
        ],
        "title": "題徐商叟參議儒榮閣",
        "id": "7bd17c1f-7c4e-45e8-84ea-4d8bd86fcd73"
    },
    {
        "author": "王炎",
        "paragraphs": [
            "聞道幽棲好，天香坐上飄。",
            "熟知甘淡泊，甚欲識孤高。",
            "縱有門關隔，元非道路遥。",
            "恐公真簡出，不過虎溪橋。"
        ],
        "title": "銛老許相過不至炎約堯章訪之又以事奪銛寄二詩次其韻  其一",
        "id": "06320ead-94be-4cbe-8be2-487c55e37830"
    },
    {
        "author": "王炎",
        "paragraphs": [
            "南山藏霧豹，幾欲訪幽深。",
            "詩到如相挽，盟寒尚可尋。",
            "惠初從柳子，支遁會山陰。",
            "此事今寥落，期公慰我心。"
        ],
        "title": "銛老許相過不至炎約堯章訪之又以事奪銛寄二詩次其韻  其二",
        "id": "ea87cadc-3257-4a4b-abd8-616f5c125338"
    },
    {
        "author": "王炎",
        "paragraphs": [
            "琳瑯觸目聚潛郎，假日相携入酒鄉。",
            "小憑笋輿穿野徑，却尋蕭寺涉脩廊。",
            "意行塵外襟懷爽，身坐梅邊笑語香。",
            "頭白倦游休嘆息，喜迎一線日華長。"
        ],
        "title": "游劉寺次林子長郎中韻",
        "id": "f14271e0-2a33-4b0a-b99a-e1d2104817ad"
    },
    {
        "author": "王炎",
        "paragraphs": [
            "九陌黄塵裏，不知桃李開。",
            "怱怱春又過，逐逐老相催。",
            "浮脆身如露，紛華念已灰。",
            "松楸無恙否，久客盍歸來。"
        ],
        "title": "炎十世先隴在婺源不歸拜掃者九年清明有感遂成小詩",
        "id": "bd2f8531-b2d5-4b46-997b-2247d196fe61"
    },
    {
        "author": "王炎",
        "paragraphs": [
            "羽衣邀我坐團蒲，一穗香雲遶竹爐。",
            "九陌紅塵飛不到，疑從木末入懸壺。"
        ],
        "title": "同李魯二郎中游三茅觀  其一",
        "id": "67df358e-8d1e-44a7-877c-6faed4147dd6"
    },
    {
        "author": "王炎",
        "paragraphs": [
            "愁邊無處寄幽懷，擬傍梅花把一杯。",
            "玉靨含香渾未吐，嘗携歡伯爲重來。"
        ],
        "title": "同李魯二郎中游三茅觀  其二",
        "id": "70738ec0-3390-4376-b85d-25cfb8f53083"
    },
    {
        "author": "王炎",
        "paragraphs": [
            "路入疎梅密竹間，俯看水墨畫湖山。",
            "玉妃妬我清游好，剪水飛花作苦寒。"
        ],
        "title": "同李魯二郎中游三茅觀  其三",
        "id": "fcc5269d-2744-4fc9-9356-fcc6f7dcb933"
    },
    {
        "author": "王炎",
        "paragraphs": [
            "未問仙家九節蒲，且持茗碗對熏爐。",
            "黄冠也肯迎留客，咀嚼梅花費一壺。"
        ],
        "title": "用元韻答李郎中  其一",
        "id": "b173d2b1-2a36-4917-9b4f-af27751543fd"
    },
    {
        "author": "王炎",
        "paragraphs": [
            "冰玉談清洗老懷，興濃亦覆手中杯。",
            "平生蠟屐登山慣，豈必因花特地來。"
        ],
        "title": "用元韻答李郎中  其二",
        "id": "313c95fc-40a2-4e40-91ba-f06a0edc268e"
    },
    {
        "author": "王炎",
        "paragraphs": [
            "地近觚稜雲氣間，蕊珠宮殿壓青山。",
            "雲根盡處天風急，疑是人間有廣寒。"
        ],
        "title": "用元韻答李郎中  其三",
        "id": "086aa68d-d7be-407e-af17-f7ee9b3b6778"
    },
    {
        "author": "王炎",
        "paragraphs": [
            "人間得喪等樗蒲，何似繙經擁地爐。",
            "尚學湯休頻覓句，儻逢元亮一傾壺。"
        ],
        "title": "用元韻答銛老  其一",
        "id": "f737a7bc-ce24-4d08-a9de-a387be606dbc"
    },
    {
        "author": "王炎",
        "paragraphs": [
            "舐犢酸辛入客懷，何堪婪尾更傳杯。",
            "却思拈拂談名理，肯憚携筇數往來。"
        ],
        "title": "用元韻答銛老  其二",
        "id": "5aa88b10-9382-42b3-b75f-822f0ac74a95"
    },
    {
        "author": "王炎",
        "paragraphs": [
            "墮在黄塵九陌間，羨君小隠住南山。",
            "梅花香裏尋支徑，屢有盟言不可寒。"
        ],
        "title": "用元韻答銛老  其三",
        "id": "f2205fc7-4707-4b9b-b955-8f5cfec31cf4"
    },
    {
        "author": "王炎",
        "paragraphs": [
            "蒼頭熟睡喚不應，光射紙窗疑月明。",
            "更籌可數夜方半，杙上一雞先誤鳴。",
            "曉起飛花堆戶外，幻出人間無色界。",
            "九街車馬不知寒，蹴蹋銀杯翻縞带。",
            "杲杲日升東海東，須臾光彩蒸霞紅。",
            "不憂桂玉頓增價，人在沖融和氣中。",
            "貝闕珠宮五雲際，遥知天上龍顔喜。",
            "麥畦白白覆青青，農事來年定豐美。"
        ],
        "title": "臘中得雪快晴成古風呈堯章銛老",
        "id": "03c972ef-deb8-48bd-b9b5-b98339114b93"
    },
    {
        "author": "王炎",
        "paragraphs": [
            "何人喚得滕六應，遺我通宵銀海明。",
            "起來無以助清興，銅瓶煮茗松風鳴。",
            "恍疑拔脚塵寰外，玉田萬頃無疆界。",
            "蒼官青士亦改容，高下瑶林相映带。",
            "騎鯨人在日華東，曉踏天街無軟紅。",
            "雪車冰柱堪著語，何止爭雄郊島中。",
            "翩翩鶴氅凌風際，得句摇毫心自喜。",
            "從渠春笋捧金荷，醉倒氍毹貪睡美。"
        ],
        "title": "用元韻答李郎中",
        "id": "58fdc537-63ae-4749-82e5-705121103be8"
    },
    {
        "author": "王炎",
        "paragraphs": [
            "路向峰腰轉，泉從洞口來。",
            "決渠飛瀑布，伐石作崔嵬。",
            "勝境難頻到，幽懷只暫開。",
            "登臨興不盡，日昃故須回。"
        ],
        "title": "游水樂洞",
        "id": "64659018-fdd9-4f3c-b8f6-02c3e332dbb7"
    },
    {
        "author": "王炎",
        "paragraphs": [
            "郊原雨過草萋萋，桑柘陰濃麥穗低。",
            "春色難留人易老，落花風裏杜鵑啼。"
        ],
        "title": "出城",
        "id": "48a0f030-8b4f-443e-91f0-8f792177e17b"
    },
    {
        "author": "王炎",
        "paragraphs": [
            "游宦初心改，殷憂素髮稀。",
            "稍閒甘晝寢，已暖怯春衣。",
            "遮眼惟黄卷，關心在翠微。",
            "去留俱有恨，不見二雛飛。"
        ],
        "title": "即事四首  其一",
        "id": "37b995b0-ae13-47a8-a4ba-2de939c2b8bf"
    },
    {
        "author": "王炎",
        "paragraphs": [
            "髮禿憐毛穎，纔供米帛謀。",
            "才疎無可用，身老更何求。",
            "燕語催春事，花飛惱客愁。",
            "行藏猶首鼠，歸夢遶滄洲。"
        ],
        "title": "即事四首  其二",
        "id": "4a2851f4-b9e5-474d-8825-e7e5633bb98f"
    },
    {
        "author": "王炎",
        "paragraphs": [
            "半日肩輿走，歸來已薾然。",
            "倦談懸麈尾，清坐炷龍涎。",
            "有累緣糊口，何時可息肩。",
            "靈襟要淘洗，盥手閲韋編。"
        ],
        "title": "即事四首  其三",
        "id": "ec2b724f-c420-4d84-b224-9a097be388e8"
    },
    {
        "author": "王炎",
        "paragraphs": [
            "京國三年夢，家山二子喪。",
            "淚乾昏老眼，痛極斷中腸。",
            "數盡誰無死，情鍾自不忘。",
            "餘生寧有幾，回首意茫茫。"
        ],
        "title": "即事四首  其四",
        "id": "a2897070-eda1-47e3-843f-46e2b12f5530"
    },
    {
        "author": "王炎",
        "paragraphs": [
            "自從就食寄他州，不到鄉關近十秋。",
            "文采誰能如象齒，交游今乃見龍頭。",
            "携詩過我情何厚，落筆驚人語不休。",
            "雪月賦成凌二謝，高懷肯述畔牢愁。"
        ],
        "title": "汪秘校携詩併雪月二賦相訪次其韻",
        "id": "92164384-9305-4635-be01-4116a1faf58b"
    },
    {
        "author": "王炎",
        "paragraphs": [
            "觚稜挂曉日，浮鷁違都城。",
            "今代朱伯厚，勇去投簪纓。",
            "津津眉睫間，不見離別情。",
            "問之何能爾，內重外物輕。",
            "聲利誘一世，漏盡猶夜行。",
            "豈不厭逐逐，無由息營營。",
            "若人著眼高，不受世網攖。",
            "奮身許國久，艱險亦飽更。",
            "乘傳上蠶叢，擁旄到龍廷。",
            "中朝豹尾班，詎可欠老成。",
            "一旦念丘園，拂衣即遐征。",
            "君相雖貪賢，欲留終不能。",
            "班以內閣奧，秩之閒館清。",
            "皖山插天翠，淮水到海平。",
            "婆娑山水間，可築半隠亭。",
            "雞豚入新社，鷗鷺尋舊盟。",
            "收身謝危機，至此全脩名。",
            "嗟我爲糊口，偃蹇侵頹齡。",
            "仰羨冥鴻高，俯慙曉猿驚。",
            "青山不負約，行矣謀歸耕。"
        ],
        "title": "送朱大卿歸龍舒",
        "id": "fb011724-7f35-439b-8cd3-d0618248f2d9"
    },
    {
        "author": "王炎",
        "paragraphs": [
            "龍眠有巧手，幻出汗血駒。",
            "老衲或戒之，回向心地初。",
            "遂畫白衣仙，蘄與梵釋俱。",
            "北方四天王，亦附瞿曇居。",
            "雜以馬龍像，宿習終未除。",
            "四王名字異，且復形狀殊。",
            "信者謂其有，疑者意其無。",
            "蕩蕩天門高，誰能凌空虛。",
            "何以信不疑，取諸貝葉書。",
            "子不語怪神，從釋恐畔儒。",
            "語之且不可，筆之其可乎。",
            "因畫議及此，於公意何如。"
        ],
        "title": "題徐商叟所藏李伯時四天王圖",
        "id": "2588d1bb-87c2-418d-898f-f41ed14d13eb"
    },
    {
        "author": "王炎",
        "paragraphs": [
            "蘄春別駕寡交游，獨肯對君青兩眸。",
            "我亦杜門嫌俗子，今方下榻得詩流。",
            "環溪陳迹幾如掃，鄂渚遺文散不收。",
            "訪舊九京無起日，臨風三嘆不能休。"
        ],
        "title": "次韻胡連翁携詩見訪",
        "id": "3e96c589-6a41-4dfe-803d-581e5287599d"
    },
    {
        "author": "王炎",
        "paragraphs": [
            "紫殿尊嚴地，黄圖揖遜辰。",
            "一言裨大策，萬物頼深仁。",
            "配極乾坤大，重輪日月新。",
            "遽違天下養，氛祲揜鈎陳。"
        ],
        "title": "太上皇后挽詩  其一",
        "id": "dd4958d6-5a61-4f60-afac-061af9595188"
    },
    {
        "author": "王炎",
        "paragraphs": [
            "大帝資陰德，吾皇仰母慈。",
            "盛儀猶澣服，新樂在含飴。",
            "玉冊將增慶，椒庭遽共悲。",
            "憂勤終損壽，天道果難知。"
        ],
        "title": "太上皇后挽詩  其二",
        "id": "85fcf5c8-b799-4a80-9d78-1d29e208c5d7"
    },
    {
        "author": "王炎",
        "paragraphs": [
            "揖遜承虞治，謳歌與啟賢。",
            "御圖纔五載，垂統可千年。",
            "明有重離繼，高居太極先。",
            "四朝三內禪，盛美古無傳。"
        ],
        "title": "太上皇帝挽詩  其一",
        "id": "5e11c6e8-950f-4d95-9f87-b0fcb4f7c914"
    },
    {
        "author": "王炎",
        "paragraphs": [
            "億兆方同慶，三宮洽孝慈。",
            "坤輿俄㢮衛，天極遂纏悲。",
            "共憾遺丹鼎，無由奉玉巵。",
            "光輝終不熄，徽號日星垂。"
        ],
        "title": "太上皇帝挽詩  其二",
        "id": "088a8c74-4f23-4795-9799-51e0ed69cce1"
    },
    {
        "author": "王炎",
        "paragraphs": [
            "出郭栽花涉小園，歸調琴譜輯詩編。",
            "少年豪健今揫斂，休羨騎鯨李謫仙。"
        ],
        "title": "題姜堯章舊游詩卷",
        "id": "580d8e12-ba76-42b7-9cea-7cdf7bb060fc"
    },
    {
        "author": "王炎",
        "paragraphs": [
            "對花懶舉玉東西，孤負金錢滿綠枝。",
            "短髮不堪重落帽，枯腸何可强搜詩。"
        ],
        "title": "和九日堯章送菊  其一",
        "id": "5f627f63-8d4f-4d0e-a3a9-add2457b72c3"
    },
    {
        "author": "王炎",
        "paragraphs": [
            "花品若將人品較，此花風味似吾儒。",
            "秋英餐罷含清思，曾有離騷續筆無。"
        ],
        "title": "和九日堯章送菊  其二",
        "id": "eb88bc95-f4d2-44ec-91c6-87e786dde436"
    },
    {
        "author": "王炎",
        "paragraphs": [
            "今代陳仲弓，人門兩難及。",
            "長離五色羽，覽輝早翔集。",
            "功名雖鼎來，未肯心汲汲。",
            "自請牧一州，小民要安輯。",
            "維時春將半，桃李露華濕。",
            "慈顔御輕軒，綵服隨坐立。",
            "行行即下車，嘯諾解苛急。",
            "凝香宴賓從，仁氣散臯隰。",
            "政恐席未暖，追鋒已催入。",
            "塗轍可通行，青雲如陟級。"
        ],
        "title": "送陳華文出守當塗同僚餞別分韻得立字",
        "id": "c41ffdf3-5420-4ab0-9fb8-46d1b767a2d1"
    },
    {
        "author": "王炎",
        "paragraphs": [
            "久輟囊中句，時看肘後方。",
            "有家如旅舍，無事似僧房。",
            "梅白牆頭笑，榴紅甕面香。",
            "杖藜如可出，溪上探春光。"
        ],
        "title": "即事",
        "id": "02237bf7-baed-4c8b-9068-7e690281565d"
    },
    {
        "author": "王炎",
        "paragraphs": [
            "九陌歡聲合，三宮瑞氣開。",
            "陰雲催歲換，霽日迓春回。",
            "鬰壘還當戶，屠蘇强舉杯。",
            "二雛無返日，羸老不勝哀。"
        ],
        "title": "庚申元日",
        "id": "a0c575dc-b471-46bf-b8ce-8b4cc8a2bf5a"
    },
    {
        "author": "王炎",
        "paragraphs": [
            "不臨水曲與山隈，却在天臺獨自開。",
            "幽韻可居蘭友上，孤標惟許竹君陪。",
            "廣寒仙子雲中下，姑射神人海上來。",
            "冰玉皎然清徹骨，南廊亦欲斸根栽。"
        ],
        "title": "和楊郎中北廊梅花",
        "id": "3af293ee-71b3-4e70-9930-36e8ecb11385"
    },
    {
        "author": "王炎",
        "paragraphs": [
            "換却人間色界塵，千林別作一家春。",
            "風姨寒重吹飛絮，月姊光凝映爛銀。",
            "曳履獨游無此士，閉門高卧有何人。",
            "試從羣玉山頭看，似與瑶臺貝闕鄰。"
        ],
        "title": "和陳右司春雪",
        "id": "abe25f2b-f015-4c5e-aad7-afe0912381d4"
    },
    {
        "author": "王炎",
        "paragraphs": [
            "稍覺飛騰疾，方知選擇公。",
            "雲霄移列宿，泉嶺度春風。",
            "問俗窮閻底，搜材薦墨中。",
            "褰帷先辦此，續續寄詩筒。"
        ],
        "title": "送楊明夫郎中持節閩中",
        "id": "271a43fe-976c-4739-ba4b-e989a2534142"
    },
    {
        "author": "王炎",
        "paragraphs": [
            "晼晚流年度，凄涼短景催。",
            "月圓疑臘半，歲閏已春回。",
            "一箸青絲菜，三杯白玉醅。",
            "主人無喜事，蠟炬誤花開。"
        ],
        "title": "壬戌立春日",
        "id": "6d338120-8f4a-4e79-99aa-87cfcc2489d6"
    },
    {
        "author": "王炎",
        "paragraphs": [
            "花萼樓臺畔，年年瑞氣新。",
            "慈闈歡愛洽，帝殿寵光頻。",
            "清靜心如水，和平氣似春。",
            "自然眉壽永，何必羨松椿。"
        ],
        "title": "賀吳興郡王生日",
        "id": "7e6c69be-5c60-41f0-8583-9188814b2a52"
    },
    {
        "author": "王炎",
        "paragraphs": [
            "春老飛花盡，園林遍綠陰。",
            "憑高聊寓目，念遠更傷心。",
            "劇郡才難稱，衰年病易侵。",
            "不如休歇去，吾意決投簪。"
        ],
        "title": "登四望亭",
        "id": "83e3445c-1923-4dd3-858b-db6a872b09aa"
    },
    {
        "author": "王炎",
        "paragraphs": [
            "稍稍開三徑，徐徐辦一廛。",
            "歸來非失計，老去只隨緣。",
            "旋蠟登山屐，時操泛月船。",
            "生涯且如此，蕭散樂餘年。"
        ],
        "title": "閒居即事  其一",
        "id": "003ca0fd-1fd2-4621-91bc-d02c8875d02d"
    },
    {
        "author": "王炎",
        "paragraphs": [
            "壯年多旅寓，晚歲遽鰥居。",
            "傷往遂成賦，解嘲休著書。",
            "經營惟種蒔，來往但樵漁。",
            "百念今灰冷，雖貧自晏如。"
        ],
        "title": "閒居即事  其二",
        "id": "a2e78d2e-8e70-4eb5-9f65-c7bef4703561"
    },
    {
        "author": "王炎",
        "paragraphs": [
            "四面青山合，中藏小隠家。",
            "謀栽陶令秫，學種邵侯瓜。",
            "笋長多添竹，荷高漸有花。",
            "林泉宜寂靜，鼓吹厭鳴蛙。"
        ],
        "title": "閒居即事  其三",
        "id": "33e949a3-1bee-4abc-9e11-17341f786367"
    },
    {
        "author": "王炎",
        "paragraphs": [
            "欲了老妻窀穸事，屈指前期日無幾。",
            "羊腸路險不容車，水澀石高灘齒齒。",
            "天公憫我憂惱深，一雨驟添三尺水。",
            "黄流又恐舟難行，落盡雪花天宇清。",
            "六龍扶轂日杲杲，更乞天公旬日晴。",
            "襄事歸來閉門坐，但擁竹爐多熾火。"
        ],
        "title": "喜晴",
        "id": "f033ff68-1d6f-4d36-b7a7-d4b86e626b54"
    },
    {
        "author": "王炎",
        "paragraphs": [
            "休將世事關身事，自數頹齡尚餘幾。",
            "那堪老賦悼亡詩，不見蛾眉瓠犀齒。",
            "熏染可無知見香，澡雪正須功德水。",
            "風波跌足今憚行，林下獨居心迹清。",
            "冷看世態有翻覆，蚌則欲雨鷸欲晴。",
            "何似消摇常燕坐，雪白蓮花生烈火。"
        ],
        "title": "用元韻答秀叔  其一",
        "id": "a7c2368c-fce2-4a2b-8b2d-b29c66d5e724"
    },
    {
        "author": "王炎",
        "paragraphs": [
            "人生昏宦只二事，憂喜相纏不知幾。",
            "我今豈可老更癡，頰有霜髭口無齒。",
            "舉案齊眉安在哉，獨自飯蔬而飲水。",
            "半生同住不同行，稍感傷悲心亦清。",
            "雉鳴雌應春日暖，鳩喚婦歸天雨晴。",
            "斷除此念如尸坐，調護坎離交水火。"
        ],
        "title": "用元韻答秀叔  其二",
        "id": "4910d46f-7891-4c5b-915d-2256a7656b0d"
    },
    {
        "author": "王炎",
        "paragraphs": [
            "老身强健幸無事，舊日交游存者幾。",
            "後來阿秀詩句新，露滴金莖寒著齒。",
            "笑我胸中千斛塵，解纓未濯滄浪水。",
            "翠微嘗約載酒行，洗耳潺湲泉石清。",
            "天寒短策未可出，更約東郊春日晴。",
            "且來伴我窗間坐，黄嬭在旁同附火。"
        ],
        "title": "用元韻答秀叔  其三",
        "id": "2a42ba67-398d-4938-8ca2-8d8fa85acca7"
    },
    {
        "author": "王炎",
        "paragraphs": [
            "寤寐閒思疇昔事，來往于懷日凡幾。",
            "伯鸞不可無孟光，豈爲青眉并玉齒。",
            "阿咸今與我不同，蛩蛩得草魚得水。",
            "流蘇帳暖雙杯行，春近梅粧香更清。",
            "試唱劉郎竹枝曲，道是無晴還有晴。",
            "長夜老夫方獨坐，手把楞伽對燈火。"
        ],
        "title": "秀叔和章自言及再娶之事用元韻戲答之",
        "id": "098dc6a2-0c68-49cc-81e2-701823de8f22"
    },
    {
        "author": "王炎",
        "paragraphs": [
            "天外青鸞不復歸，蕭蕭短髮日成絲。",
            "寒梅不管人憔悴，故著新花滿舊枝。"
        ],
        "title": "池邊梅花一株盛開  其一",
        "id": "75b7e158-8581-4573-9d1f-8de450bc04f1"
    },
    {
        "author": "王炎",
        "paragraphs": [
            "老來裘褐怯風吹，難傍花邊把一巵。",
            "嚼蕊嗅香清興在，尚呵凍筆欲題詩。"
        ],
        "title": "池邊梅花一株盛開  其二",
        "id": "52aed088-2716-48c1-b700-a9b0bebaf80c"
    },
    {
        "author": "王炎",
        "paragraphs": [
            "莫年尚戀蛾眉斧，平日空談蠟脚禪。",
            "應笑老夫甘寂寞，只將黄嬭替嬋娟。"
        ],
        "title": "戲江子大",
        "id": "556da5e0-bf74-4a62-8c55-0d5a50f355b1"
    },
    {
        "author": "王炎",
        "paragraphs": [
            "桃花映面方留咏，藤刺纏身始悟禪。",
            "短髮鏡中霜薄薄，脩眉窗下月娟娟。"
        ],
        "title": "用元韻答子大",
        "id": "49a560c1-8952-413d-8e69-bc01f266a3d3"
    },
    {
        "author": "王炎",
        "paragraphs": [
            "昔在清華日，明珠掌上新。",
            "豈期吾薄福，不見汝成人。",
            "荒塚魂長夜，空山草自春。",
            "淒涼無限恨，獨坐一沾巾。"
        ],
        "title": "追悼親哥",
        "id": "b911b203-d1cb-4d8e-adf7-61d46d17e07e"
    },
    {
        "author": "王炎",
        "paragraphs": [
            "溪頭雪後梅花發，飛鳬東去朝雙闕。",
            "涉溪父老肩相摩，再拜路旁皆惜別。",
            "問侯何以能得民，胸中仁氣如陽春。",
            "攀轅徒切侯不住，金馬石渠須若人。",
            "雲溪野叟久閉戶，時枉高軒肯相顧。",
            "何不臨分把一杯，天寒懶出無他故。",
            "別離羞作兒女悲，此行穩上青雲衢。",
            "相思要得知健否，寄我平安雙鯉魚。"
        ],
        "title": "送石宰",
        "id": "e226efe0-df29-47b3-b2e0-1a13b6dffb08"
    },
    {
        "author": "王炎",
        "paragraphs": [
            "香銷篋裏舊裳衣，回首人間萬事非。",
            "天闊海寬魂杳杳，雲軿何日復來歸。"
        ],
        "title": "念舊  其一",
        "id": "6fb625f7-e580-4bef-a8a0-6174fec2b1ea"
    },
    {
        "author": "王炎",
        "paragraphs": [
            "老懷易感淚汍瀾，塵世分明一夢間。",
            "精爽乘鸞雲外去，空留玉骨葬青山。"
        ],
        "title": "念舊  其二",
        "id": "858f778b-f694-43be-a012-0f00674c02d9"
    },
    {
        "author": "王炎",
        "paragraphs": [
            "花落雨不止，鶑啼春又徂。",
            "曲肱眠短榻，擁膝坐團蒲。",
            "梅子今堪摘，松醪不待酤。",
            "兩君能坐隠，泥濘肯來無。"
        ],
        "title": "久雨無聊成兩詩呈秀叔并簡繼韓  其一",
        "id": "afe1b4fd-cec3-4b9d-b38e-07b6269830d5"
    },
    {
        "author": "王炎",
        "paragraphs": [
            "避濕屋多漏，怯寒窗不開。",
            "龍涎時吐霧，麈尾任生埃。",
            "獨與韋編對，誰能蠟屐來。",
            "天知蠶麥病，願喚雨師回。"
        ],
        "title": "久雨無聊成兩詩呈秀叔并簡繼韓  其二",
        "id": "094d563d-1794-4dbe-96da-6a87e1519b53"
    },
    {
        "author": "王炎",
        "paragraphs": [
            "德聲不減漢東平，玉鑑冰壺表裏清。",
            "休問南山山色翠，淡然無慾自長生。"
        ],
        "title": "賀吳興郡王生日四絕  其一",
        "id": "e7e29780-e189-42cc-9334-5fbdaac79dc7"
    },
    {
        "author": "王炎",
        "paragraphs": [
            "黄門宣賜出丹墀，花萼樓邊禁漏遲。",
            "天上龍顔生喜色，鶺鴒飛在萬年枝。"
        ],
        "title": "賀吳興郡王生日四絕  其二",
        "id": "20f344bb-f280-4717-878d-e6206cdd9c55"
    },
    {
        "author": "王炎",
        "paragraphs": [
            "長樂觚稜接未央，至尊友愛獨賢王。",
            "宮中共用家人禮，日近清光侍太皇。"
        ],
        "title": "賀吳興郡王生日四絕  其三",
        "id": "6ab0772b-4684-43df-b048-6cdf5a3fd78a"
    },
    {
        "author": "王炎",
        "paragraphs": [
            "斑衣盭綬兩光輝，和氣融融洽孝慈。",
            "千載蟠桃今日熟，喜同王母宴瑶池。"
        ],
        "title": "賀吳興郡王生日四絕  其四",
        "id": "2c152da6-7695-4515-a619-cbe512ee1def"
    },
    {
        "author": "王炎",
        "paragraphs": [
            "生別有見日，死別無返時。",
            "綢繆結髮初，百歲以爲期。",
            "豈意中道間，棄我忽如遺。",
            "玉骨空委蛻，青山未同歸。",
            "晤語永已矣，衰懷寧不悲。"
        ],
        "title": "念往  其一",
        "id": "2cff19d9-626f-42e6-b4f6-cdf283656494"
    },
    {
        "author": "王炎",
        "paragraphs": [
            "疇昔鱅溪翁，重爲子相攸。",
            "謂我稍可教，許以相匹儔。",
            "此德未及報，黄髮歸山邱。",
            "今又捨我去，垂老增百憂。",
            "深念不能置，泫然清淚流。"
        ],
        "title": "念往  其二",
        "id": "dc63d8a0-e62d-468f-97c4-d5081787d423"
    },
    {
        "author": "王炎",
        "paragraphs": [
            "半生共飄泊，所至無定居。",
            "晚有一區宅，乃以喪來歸。",
            "樂少辛苦多，嗚呼止於斯。",
            "臨沒尚了了，儆戒皆可書。",
            "子言不可忘，我意當何如。"
        ],
        "title": "念往  其三",
        "id": "74f4c4e8-38bf-40d3-857a-8d6023f14864"
    },
    {
        "author": "王炎",
        "paragraphs": [
            "有姑共饘粥，有子自抱乳。",
            "人亦有困窮，子獨最艱苦。",
            "晚歲未即安，此身先逝矣。",
            "逝者不可作，在者誰與處。",
            "欲以理奪情，悵然還念起。"
        ],
        "title": "念往  其四",
        "id": "65b2d912-8a35-48c5-b161-9cbfde4cddde"
    },
    {
        "author": "王炎",
        "paragraphs": [
            "家如錦里先生甫，詩似錢塘處士逋。",
            "若解山中安穩住，定勝軟飽卧流蘇。"
        ],
        "title": "子大有游東山之約以詩相趣因次其韻  其一",
        "id": "f3e247b6-a237-463a-bb59-20797e3ce39c"
    },
    {
        "author": "王炎",
        "paragraphs": [
            "今昔東山約略同，但無紅袖肯相從。",
            "不妨小試游山屐，因訪騤騤陸士龍。"
        ],
        "title": "子大有游東山之約以詩相趣因次其韻  其二",
        "id": "34627ab8-f0d1-4206-9e3d-635ae7b97f49"
    },
    {
        "author": "王炎",
        "paragraphs": [
            "萬杉深處一軒開，秀色參天費壅培。",
            "我爲不知林壑趣，黄粱夢覺却歸來。"
        ],
        "title": "子大有游東山之約以詩相趣因次其韻  其三",
        "id": "acf5ed7d-a402-4647-9aee-d555d268405a"
    },
    {
        "author": "王炎",
        "paragraphs": [
            "猛省香山及輞川，句中摹寫共流傳。",
            "煩公檢點遺編看，二老元曾賦幾篇。"
        ],
        "title": "子大有游東山之約以詩相趣因次其韻  其四",
        "id": "13042394-e0eb-4ce8-9bfc-a15c8c1d41f8"
    },
    {
        "author": "王炎",
        "paragraphs": [
            "瑶姬不觸麒麟紅，金壺瀲灧琥珀濃。",
            "狐裘公子喜夜永，杯行暖玉煩春葱。",
            "簷頭雪花大如掌，洞房但覺春融融。",
            "豈知有客方貪睡，漏盡更闌不能寐。",
            "花紅玉白不相隨，頼有楮生爲伴侶。",
            "生家住處近麻姑，亦能幻出冰肌膚。",
            "絕嫌墨客蠅頭污，懶入官黄藏蠹魚。",
            "寧隨人意任舒卷，雖則軟美非脂韋。",
            "風姨霜女皆退舍，稍覺和氣生氍毹。",
            "梅花破雪催寒去，春回人向花前醉。",
            "女郎霧縠試輕衫，至此失時因坐廢。",
            "綠槐影底夏日長，人間只要一味涼。",
            "青奴元自不嫵媚，居然負恃能專房。",
            "秋風一夜來消息，又却見渠先棄擲。",
            "冬來復挽楮生歸，屬付蒼頭輕拂拭。",
            "用則鋪張舍則藏，喜慍未嘗形玉色。",
            "世事乘除無不然，安用動心三嘆息。"
        ],
        "title": "紙被行",
        "id": "be730588-a1ca-429b-8446-7f7a317c0029"
    },
    {
        "author": "王炎",
        "paragraphs": [
            "嗣聖登皇極，真儒秉大鈞。",
            "三宮方愷樂，萬宇浸熙淳。",
            "碧落龍髯去，青山馬鬣新。",
            "衣冠同墮淚，桃李失陽春。"
        ],
        "title": "京丞相挽詩  其一",
        "id": "37d30dfe-4990-42cc-b6f1-eb30866102f8"
    },
    {
        "author": "王炎",
        "paragraphs": [
            "山立羣公表，朝廷勢自尊。",
            "遠謀安廟社，厚德鎮乾坤。",
            "帝念經綸廣，人思色笑溫。",
            "騎箕今不返，麟閣畫空存。"
        ],
        "title": "京丞相挽詩  其二",
        "id": "b0e3583b-c471-4c63-a389-e303c28db04b"
    },
    {
        "author": "王炎",
        "paragraphs": [
            "鬰鬰松坡上，潭潭甲第成。",
            "家方藏寶墨，地已獻佳城。",
            "拱極三階動，扶天一柱傾。",
            "祇應餘慶遠，遺德在蒼生。"
        ],
        "title": "京丞相挽詩  其三",
        "id": "a1bc429b-2822-495d-9f3a-13eaa6db9d20"
    },
    {
        "author": "王炎",
        "paragraphs": [
            "結廬稍近樵牧，豈亦甘心陸沈。",
            "自古明時難遇，未宜長往山林。"
        ],
        "title": "游東山 田舍",
        "id": "0215dec9-465d-4164-a7b4-732593a6ecc6"
    },
    {
        "author": "王炎",
        "paragraphs": [
            "松公奮鬣如嘯，終日清風颯然。",
            "佳處元非宮徵，誰能寫入朱絃。"
        ],
        "title": "游東山 松風",
        "id": "cda97095-e450-4e29-b7fd-9dfaf962b371"
    },
    {
        "author": "王炎",
        "paragraphs": [
            "手談一局未了，葉落花紅幾回。",
            "只恐雲迷歸路，不容樵客重來。"
        ],
        "title": "游東山 爛柯",
        "id": "4076d693-f0ef-4a17-a570-19de2f5b6d29"
    },
    {
        "author": "王炎",
        "paragraphs": [
            "幽人獨坐空谷，最愛夜深月明。",
            "雲外一聲長嘯，四山木偃風生。"
        ],
        "title": "游東山 舒嘯",
        "id": "2e136185-289f-4ef0-b452-f0d78445ab00"
    },
    {
        "author": "王炎",
        "paragraphs": [
            "只有麴生爲侶，夜涼同迓冰輪。",
            "未審素娥知否，惟予與影三人。"
        ],
        "title": "游東山 待月",
        "id": "f5275db6-bf34-4d1a-8b67-7424246f95b6"
    },
    {
        "author": "王炎",
        "paragraphs": [
            "詰曲羊腸中斷，小安略彴通行。",
            "緩臂不携藜杖，翩翩自喜身輕。"
        ],
        "title": "游東山 棧徑",
        "id": "c58aef61-3db9-4e93-8918-347f8df4d8d8"
    },
    {
        "author": "王炎",
        "paragraphs": [
            "路入半山深處，穿雲竟日忘歸。",
            "若扣山中何有，濛濛空翠沾衣。"
        ],
        "title": "游東山 入翠",
        "id": "d6e49d5b-4fc0-4824-995d-afbe19faecb9"
    },
    {
        "author": "王炎",
        "paragraphs": [
            "客來捧腹一笑，抹月批雲療饑。",
            "只此如何獲吉，爲無富貴危機。"
        ],
        "title": "游東山 磐吉",
        "id": "197ba352-d45b-45b2-a638-bff4a451fc14"
    },
    {
        "author": "王炎",
        "paragraphs": [
            "上到蒼螭絕頂，四邊無數青山。",
            "下視樓臺一簇，超然身在雲間。"
        ],
        "title": "游東山 披雲",
        "id": "27932d90-3257-4680-990b-417142a108d6"
    },
    {
        "author": "王炎",
        "paragraphs": [
            "跋涉山川歲一歸，奚奴古錦慣相隨。",
            "自憐機杼無遺巧，却怪珠璣不療饑。",
            "酌酒挽君澆舌本，解驂許我話心期。",
            "空囊羞澀將焉往，笑說鳬仙舊見知。"
        ],
        "title": "胡清卿來訪留一日亟求去云欲謁鄭宰因以小詩佐其行",
        "id": "301b4bd1-fbdd-4504-b520-eb03b839a011"
    },
    {
        "author": "王炎",
        "paragraphs": [
            "貂裘半敝復來歸，正坐剛腸不詭隨。",
            "見說史君嘗餽贐，似聞內子亦啼饑。",
            "經年一別方相遇，他日重來未有期。",
            "試問此行誰借重，梅仙青眼是新知。"
        ],
        "title": "用元韻答清卿并簡蔡尉",
        "id": "79a55ab4-6642-4c02-8022-89f89ba84b94"
    },
    {
        "author": "王炎",
        "paragraphs": [
            "殷勤訪我到山中，一笑依然尚諱窮。",
            "氣老絕非年少銳，詩新殊勝舊時工。",
            "劇談不惜麈尾落，歸路難淹馬首東。",
            "若遇故人相借問，爲言衰朽學農功。"
        ],
        "title": "次韻謝胡清卿",
        "id": "97e9fd08-0e50-4bd1-a15f-57cd26ffe1f6"
    },
    {
        "author": "王炎",
        "paragraphs": [
            "一聲鶗鴂落紅稀，試問春餘幾許時。",
            "多謝佳招頻卜日，自慙衰朽却愆期。",
            "但能有酒肯留客，莫恨無花空折枝。",
            "邑下老禪無恙否，可同談笑一開眉。"
        ],
        "title": "汪直卿相招以病爽約因成拙句併呈子大",
        "id": "d0283585-a63e-4f49-a94f-263755884876"
    },
    {
        "author": "王炎",
        "paragraphs": [
            "笋輿嘔軋度何許，水滿東臯新過雨。",
            "主人倒屣出門迎，喜氣津津貫眉宇。",
            "別易會難宜少留，清談絕倒殊不休。",
            "青衿誦詩勸客飲，客亦歡然爭旅酬。",
            "向來青鬢今白首，自古交情難耐久。",
            "從今乘興時一來，請屬細君多釀酒。"
        ],
        "title": "汪直卿相招子大先至有詩炎後至子大再至因次其韻",
        "id": "179e6558-6e91-4736-a974-38bb74b1481f"
    },
    {
        "author": "王炎",
        "paragraphs": [
            "花氣濃於百和香，郊行緩臂聊翺翔。",
            "壺中春色自不老，小白淺紅蒙短牆。",
            "平疇翠浪麥秋近，老農之意方揚揚。",
            "吾儕飽飯幸無事，日繙芸簡尋遺芳。",
            "閒中更覺春晝長，酒酣耳熱如清狂。",
            "自憐藿食徒過計，袖手看人能蹶張。"
        ],
        "title": "穀雨後一日子大再有詩次其韻",
        "id": "0ce9c0d8-c7cf-49e6-a446-49e5cc3cbd34"
    },
    {
        "author": "王炎",
        "paragraphs": [
            "小溪一曲山四合，溪邊楊柳藏門闌。",
            "當時玉人在花下，對花窈窕矜紅顔。",
            "一雙白璧不可聘，許我結佩乘青鸞。",
            "我時年少氣方銳，自負落筆翻波瀾。",
            "謂趁春風上霄漢，可以終老同清歡。",
            "不知辛苦得一第，始見崎嶇行路難。",
            "有如萍草無根蒂，二紀流落江湖間。",
            "莫年通籍入金馬，虎豹嗔人窺九關。",
            "天邊失脚身墮地，春風破浪扁舟還。",
            "雲軿未幾舍我去，空委玉骨埋青山。",
            "重來溪上事皆變，惆悵齊眉難再見。",
            "王母麻姑安在哉，過眼百年皆露電。",
            "老身長子恩義深，不爲向來花映面。",
            "花枝一謝明年開，玉人一去何時回。",
            "人今不見花亦盡，至此終日空徘徊。",
            "百川寧有西流水，萬古滔滔同一軌。",
            "不堪回首細繹思，臨沒之言猶在耳。",
            "蜀鄉有鳳空求凰，秦樹無烏共將子。",
            "年來年去春復冬，此生有盡情無窮。",
            "一泓清淚灑不斷，四山蕭颯來悲風。",
            "惟有老人老更健，年過九十如霜松。",
            "尊則吾母舅，親又吾婦翁。",
            "收淚相勞問，停車少從容。",
            "悲思無益不自禁，暫時借酒澆心胸。",
            "明年强健再省覲，尊前更酌真珠紅。"
        ],
        "title": "鱅溪行",
        "id": "dfa9b7a1-bf07-4356-be42-649bbc154df2"
    },
    {
        "author": "王炎",
        "paragraphs": [
            "世路羊腸久憚行，歸來自喜一身輕。",
            "故人零落今無幾，獨幸相逢底裏傾。"
        ],
        "title": "次韻子大四絕  其一",
        "id": "06d79fb3-d151-4f1b-8b34-be0a6c559619"
    },
    {
        "author": "王炎",
        "paragraphs": [
            "一榻塵埃書滿前，愧無絲竹宴彭宣。",
            "而今又斷功名念，只擬躬耕郭外田。"
        ],
        "title": "次韻子大四絕  其二",
        "id": "321e0068-95ca-47d5-adbf-10566afb8f9e"
    },
    {
        "author": "王炎",
        "paragraphs": [
            "抽身幸免坐氈針，鏡裏休憐白髮新。",
            "杖屨消摇共來往，更添林下一閒人。"
        ],
        "title": "次韻子大四絕  其三",
        "id": "86caeb2e-27f0-4dfe-8808-c588125af451"
    },
    {
        "author": "王炎",
        "paragraphs": [
            "主人速客重尋盟，不但郊居氣象清。",
            "家釀滿壺留醉倒，驪駒未可度歌聲。"
        ],
        "title": "次韻子大四絕  其四",
        "id": "0021b390-9175-410a-922f-49eb86e36a22"
    },
    {
        "author": "王炎",
        "paragraphs": [
            "宴坐團蒲穩，何緣有此行。",
            "理元無作止，事亦要經營。",
            "鶴錫尋歸路，龍宮出化城。",
            "更於文字外，會取法無生。"
        ],
        "title": "送僧惠日歸蟠龍山",
        "id": "1ee4bc59-02e3-44df-a216-0154a3d423bf"
    },
    {
        "author": "王炎",
        "paragraphs": [
            "宦游碌碌本無奇，失脚歸來莫皺眉。",
            "只合一廛修穡事，豈堪千騎把州麾。",
            "旱乾偶得崇朝雨，秋熟應無卒歲饑。",
            "耕鑿熙熙皆帝力，豐年請爲續周詩。"
        ],
        "title": "秋旱得雨子大詩言祈禱所致炎謂不可貪天之功次韻以見區區",
        "id": "9496275d-1358-465d-b049-693bf3baabbb"
    },
    {
        "author": "王炎",
        "paragraphs": [
            "兩大家聲著，三從婦德全。",
            "金珠捐玩飾，蘋藻薦恭虔。",
            "眉壽無遺恨，心空悟秘詮。",
            "生芻來奠客，千兩擁新阡。"
        ],
        "title": "金夫人挽詩",
        "id": "94ff2f27-23be-49ff-974d-7c888661cd40"
    },
    {
        "author": "王炎",
        "paragraphs": [
            "家有青箱學，文名早擅場。",
            "諸公爭汲引，萬里可騰驤。",
            "豈料才如此，空嗟命不長。",
            "雲山埋玉樹，松柏倍凄涼。"
        ],
        "title": "萬宣教挽詩",
        "id": "c254cfe8-53ae-4812-af30-3aeacdedaf1e"
    },
    {
        "author": "王炎",
        "paragraphs": [
            "洗滌膏粱習，熟熏班馬香。",
            "吹竽多炫鬻，韞玉獨深藏。",
            "不作山中相，應爲地下郎。",
            "一夔家有子，雖沒未云亡。"
        ],
        "title": "汪貴之挽詩",
        "id": "367f03d1-3660-4cda-a45c-6525f81aacc4"
    },
    {
        "author": "王炎",
        "paragraphs": [
            "人物今難得，如君孰比肩。",
            "干將鋒立斷，神駿氣無前。",
            "官不過爲縣，天胡嗇與年。",
            "空聞精爽在，廟食桂江邊。"
        ],
        "title": "周仁甫挽詩",
        "id": "3a3129b1-dd7d-4c0a-9137-6f554c5a0cea"
    },
    {
        "author": "王炎",
        "paragraphs": [
            "在室從名父，宜家配大賢。",
            "上公調玉鉉，中道失雲軿。",
            "一品夫人貴，千秋列女傳。",
            "貂蟬今合窆，恰值白雞年。"
        ],
        "title": "盧夫人挽詩",
        "id": "9baf6580-b862-4cab-8bed-e9c5f27c0b11"
    },
    {
        "author": "王炎",
        "paragraphs": [
            "呼舟特地度西湖，欲訪山中幽子居。",
            "山色湖光渾似舊，人間萬事有乘除。"
        ],
        "tags": [
            "西湖"
        ],
        "title": "奏事入都出西湖上成四絕  其一",
        "id": "a05e4ef8-ef2c-4daa-949f-858d7e7338fe"
    },
    {
        "author": "王炎",
        "paragraphs": [
            "羽衣引我度松關，借得湖山一眼看。",
            "去棹來橈皆物役，箇中惟有白鷗閒。"
        ],
        "tags": [
            "西湖"
        ],
        "title": "奏事入都出西湖上成四絕  其二",
        "id": "d57371d5-46fa-4344-ad52-b92d6ff161fd"
    },
    {
        "author": "王炎",
        "paragraphs": [
            "花驄油壁隠輕雷，消却冰山不復來。",
            "墳土未乾爲餒鬼，園花雖好爲誰開。"
        ],
        "tags": [
            "西湖"
        ],
        "title": "奏事入都出西湖上成四絕  其三",
        "id": "9df5839e-3101-4e26-ab51-926c3e4a974f"
    },
    {
        "author": "王炎",
        "paragraphs": [
            "鼎新堂殿鬰嵯峩，中有方袍千指多。",
            "未審雪山黄面老，樹邊一宿意如何。"
        ],
        "tags": [
            "西湖"
        ],
        "title": "奏事入都出西湖上成四絕  其四",
        "id": "4dc42c26-ec16-4eec-a5c7-44018772fbb0"
    },
    {
        "author": "王炎",
        "paragraphs": [
            "雙袖日沾朱墨塵，風流那復似前人。",
            "梅花香裏傾杯酒，略與鳬仙一探春。"
        ],
        "title": "招諸宰飯六客堂以小詩代折簡",
        "id": "4bbcdc35-ed1f-47b0-bda7-a10566d2c201"
    },
    {
        "author": "王炎",
        "paragraphs": [
            "我來席未溫，君去袂難摻。",
            "所喜相知新，所恨相見晚。",
            "吏能極縝密，風度乃蕭散。",
            "同僚有斯人，可近不可遠。",
            "漕渠新漲生，輦路春風滿。",
            "置之緹屏中，驥足終未展。",
            "夫豈無裏言，相與共推輓。",
            "語別一杯酒，何時對青眼。",
            "願保千金軀，努力加餐飯。"
        ],
        "title": "通守趙侯改倅會稽以詩餞行",
        "id": "6642f6b1-052a-4a8e-8663-c221938385fd"
    },
    {
        "author": "王炎",
        "paragraphs": [
            "練日遵詔條，行春勸耕事。",
            "擁旆有傳呼，據鞍小馳騖。",
            "兒童競聚觀，父老歡來詣。",
            "松徑度坡陀，蓮宮得清閟。",
            "此行非遨遊，所職在撫字。",
            "示之淺易語，諭以丁寧意。",
            "扶杖既言歸，解衣聊少憇。",
            "山中無俗情，物外有幽趣。",
            "僧閒衆所羨，農困吾甚愧。",
            "不敢飽登臨，肩輿下山去。"
        ],
        "title": "勸農道場山",
        "id": "a14f29ec-0654-4cb1-b365-c517e78de23a"
    },
    {
        "author": "王炎",
        "paragraphs": [
            "菖葉青青初出水，布穀聲中耕事起。",
            "去年蝗旱傷農收，今年日望歲豐美。",
            "聞道郊原麥浪平，但慮飛蝗遺孽耳。",
            "甚欲往來阡陌間，稍與田家共憂喜。",
            "老大心情畏忌多，攬轡未行還自止。",
            "假日公庭吏牘稀，祇可清談共揮麈。",
            "小園春色亦自都，醉日杏桃嬌欲語。",
            "舉杯相屬謝東風，莫待枝頭落紅雨。"
        ],
        "title": "招魏倅項教授小飲",
        "id": "f9fd677e-ddfa-4c63-9a10-b8903c51fced"
    },
    {
        "author": "王炎",
        "paragraphs": [
            "手把一麾來霅水，身似痿人方暫起。",
            "此行本爲貧所驅，非戀吳中風土美。",
            "浩蕩煙波隔白鷗，間關道路勞黄耳。",
            "幸而別駕有詩流，相逢眉睫津津喜。",
            "我今白首君黑頭，莫訝鐘鳴不知止。",
            "每因揖客愁下榻，豈暇談玄頻捉麈。",
            "忙裏偷閒花下飲，更約廣文同笑語。",
            "把酒消憂憂更來，見說東臯今渴雨。"
        ],
        "title": "用前韻酬魏倅",
        "id": "237d10f0-3d73-4ee4-b637-567e4d342403"
    },
    {
        "author": "王炎",
        "paragraphs": [
            "轆轤百尺汲無水，映日四山雲不起。",
            "朱轓浪說勸農桑，衣食何從可甘美。",
            "禱而得雨不苦旱，竊疑此殆偶然爾。",
            "夜半潺潺簷溜鳴，孤枕夢回心失喜。",
            "兒童挽犢婦餉饁，襏襫耕夫亦勤止。",
            "鼠跡印我榻上書，蛛絲罥我壁間麈。",
            "抖擻胸中三斗塵，强欲吟哦無好語。",
            "請公酌酒更揮毫，快寫珠璣歌喜雨。"
        ],
        "title": "夜半聞雨再用前韻",
        "id": "f8aa5bae-ae82-4730-91a2-af8906ec8f50"
    },
    {
        "author": "王炎",
        "paragraphs": [
            "風流別駕臨苕溪，行厨携客尋幽奇。",
            "五湖浩蕩三江永，綠浄不知凡幾頃。",
            "憑高縱望心目開，便可一傾三百杯。",
            "疑與塵寰不同宇，彈壓風光須妙語。",
            "只恐揮毫驚蟄龍，金相玉質音玲瓏。"
        ],
        "title": "魏倅同杜仲高游黄龍洞次韻",
        "id": "ab14ce52-9c7f-4d63-b7bf-06707f74ebfc"
    },
    {
        "author": "王炎",
        "paragraphs": [
            "山屏四面碧相重，苕霅無聲瀉玉虹。",
            "萬戶連甍皆在下，一樓飛棟獨當中。",
            "不容半點浮塵到，但覺無邊爽氣通。",
            "安得翛然辭物役，披襟終日挹清風。"
        ],
        "title": "郡中游觀之地清風樓爲第一前此諸公有詩似覺摹寫未盡輒成唐律一篇約魏倅同賦不拘和韻可也",
        "id": "f23908d3-3410-4c5f-862a-38b7be244ff2"
    },
    {
        "author": "王炎",
        "paragraphs": [
            "雨師雲將莫論功，天意元因聖德通。",
            "不但水生苗厭厭，也應土潤黍芃芃。",
            "田間老稚交相語，秋後倉箱定不空。",
            "絳帳先生妙言語，請歌嘉定比元豐。"
        ],
        "title": "和項廣文喜雨",
        "id": "50fa9287-c856-43e8-b2e8-8dc5505c23c8"
    },
    {
        "author": "王炎",
        "paragraphs": [
            "政術平生欠講明，頼公關决可蒙成。",
            "食新雖有豐登望，闔郡寧無嘆息聲。",
            "因爲賽神携一榼，暫能擇勝駐雙旌。",
            "歸來依舊塵勞在，不盡逍遥物外情。"
        ],
        "title": "與魏倅葛書記同謝雨于黄龍洞回憩小玲瓏晚飯魏倅有詩次其韻",
        "id": "35a60b61-5457-4bd9-a6ef-e58e935d680c"
    },
    {
        "author": "王炎",
        "paragraphs": [
            "羸老畏風濕，河魚將奈何。",
            "玉友豈不佳，終難護天和。",
            "數息謾吐納，鍊形空按摩。",
            "自笑來日短，殘漏鳴銅荷。",
            "吏事如衣垢，濯之費挼挲。",
            "養痾諒非宜，山林歸興多。"
        ],
        "title": "苦脾泄在告因飲白酒一杯小愈魏倅有詩已而病復作因次韻見意",
        "id": "67612b42-14dc-4f38-bc77-a8682ab42e4d"
    },
    {
        "author": "王炎",
        "paragraphs": [
            "鳳姿日表極高明，講習詩書若性成。",
            "參決萬機裨獨斷，力行三善答輿情。",
            "綺園何必來爲助，啟誦安能更擅名。",
            "日侍兩宮慈孝洽，萬年主鬯共安榮。"
        ],
        "title": "賀皇太子生辰  其一",
        "id": "26219f32-ccfc-484a-8df6-d17a856a5fbf"
    },
    {
        "author": "王炎",
        "paragraphs": [
            "鬰葱佳氣擁天庭，申命無疆啟震亨。",
            "少海永重瀛海潤，前星長拱極星明。",
            "螭旗色轉秋風爽，雞戟光凝曉月清。",
            "遥想宮僚斟玉斝，進趨無地倍馳情。"
        ],
        "title": "賀皇太子生辰  其二",
        "id": "b6291a74-c857-49a9-80c6-7531799dbb16"
    },
    {
        "author": "王炎",
        "paragraphs": [
            "江湖冰泮草生時，鴻鴈南來又北歸。",
            "莫謾說歸歸不早，青雲高處有危機。"
        ],
        "title": "題歸鴈亭",
        "id": "5cf384c5-f09d-4ecc-ab1e-acf5170ea77e"
    },
    {
        "author": "王炎",
        "paragraphs": [
            "得句柳刺史，築亭顔魯公。",
            "二賢雖異代，千古有遺風。",
            "苕水永不盡，蘋洲今半空。",
            "老懷多感慨，訪古意無窮。"
        ],
        "title": "題白蘋亭",
        "id": "b18499ba-28ef-48c9-9573-ad8fcbbae5ba"
    },
    {
        "author": "王炎",
        "paragraphs": [
            "一色挼藍染碧流，翬飛恰對白蘋洲。",
            "風清六月非朱夏，氣爽三時似素秋。",
            "自笑品題無翰墨，也知領略欠觥籌。",
            "鳬鷗定怪霜髯叟，難洗胸中萬古愁。"
        ],
        "title": "題碧瀾亭",
        "id": "5bc1aade-f294-4594-8ed7-7180cd696660"
    },
    {
        "author": "王炎",
        "paragraphs": [
            "一樽相屬更何人，六客當年事已陳。",
            "扁榜特書名尚在，篇章深刻字猶新。",
            "關心吏事方窮日，企踵前賢分絕塵。",
            "涉筆符移憂百謫，偷閒來此一嚬呻。"
        ],
        "title": "六客堂",
        "id": "2354f222-d0cb-4d26-ac99-8593884b2ef1"
    },
    {
        "author": "王炎",
        "paragraphs": [
            "四海眼獨高，江湖走蹣跚。",
            "帝念風霜飽，命之官仙班。",
            "刺天紛羣飛，政爾衮衮難。",
            "鹿挾朱輪去，勇哉支狂瀾。"
        ],
        "title": "生日魏倅惠三詩  其一",
        "id": "e2a3fe89-dff4-42c5-94b4-c656c3daf24a"
    },
    {
        "author": "王炎",
        "paragraphs": [
            "作州豈無人，孰別涇與渭。",
            "仰止雲溪老，靜處酌古味。",
            "庭戶令無譁，晝閒棠蔽芾。",
            "吳儂了不知，但說物吐氣。"
        ],
        "title": "生日魏倅惠三詩  其二",
        "id": "70631e85-ac18-401b-b4eb-6c011d0917e7"
    },
    {
        "author": "王炎",
        "paragraphs": [
            "門左何煙霧，挾將小春還。",
            "千鍾酒拍浮，一笑衣斕斑。",
            "醉上樓百尺，可仰不可攀。",
            "定應切星辰，天風吹酡顔。"
        ],
        "title": "生日魏倅惠三詩  其三",
        "id": "0f35f002-c112-4e7f-bd42-93a695ae7990"
    },
    {
        "author": "王炎",
        "paragraphs": [
            "筆端元有畫中詩，寫出三浯一段奇。",
            "追憶舊游如昨日，艤舟細看中興碑。"
        ],
        "title": "酬俞子清侍郎惠畫韻  其一",
        "id": "e4ce87f2-5c30-43ea-8278-4f42b863511b"
    },
    {
        "author": "王炎",
        "paragraphs": [
            "一去星沙二十年，夢魂時到橘洲邊。",
            "從今不起南征念，移得湘山在目前。"
        ],
        "title": "酬俞子清侍郎惠畫韻  其二",
        "id": "7c742b64-e990-4c5b-991c-ac779a0f568e"
    },
    {
        "author": "王炎",
        "paragraphs": [
            "緩行聊復倩人扶，炯炯精神兩碧矑。",
            "落筆語言清透骨，恐公胸次有冰壺。"
        ],
        "title": "送蓬庵梵老  其一",
        "id": "568cb0c1-62b1-4cf5-9687-e88d59ebe338"
    },
    {
        "author": "王炎",
        "paragraphs": [
            "爲我衝寒特地來，扁舟興盡又須回。",
            "相思若要問消息，早寄一枝牆角梅。"
        ],
        "title": "送蓬庵梵老  其二",
        "id": "c0287363-1920-4428-874a-d342bfede9c0"
    },
    {
        "author": "王炎",
        "paragraphs": [
            "不問鸞驂鶴駕仙，且游無色界中天。",
            "更煩辦取詩千首，一歲從公索一聯。"
        ],
        "title": "梵老以小詩爲壽和韻答之",
        "id": "c2d02577-3db4-42fe-8af6-2b79b4bb040b"
    },
    {
        "author": "王炎",
        "paragraphs": [
            "昔在桃溪少壯時，而今衰颯鬢成絲。",
            "悲歡三十年中事，付與寒窗酒一鴟。"
        ],
        "title": "呈游大冶",
        "id": "bba17616-9eb9-4ee1-9879-024415029d1b"
    },
    {
        "author": "王炎",
        "paragraphs": [
            "震澤黄柑熟，苕溪紫蟹肥。",
            "天寒留客舍，歲晚念親闈。",
            "抱負須時用，行藏與志違。",
            "臨分話情愫，衰謝亦謀歸。"
        ],
        "title": "送游大冶歸建陽",
        "id": "be892e54-c3bd-4f77-ace8-b215a322ec26"
    },
    {
        "author": "王炎",
        "paragraphs": [
            "俯爲生靈與虜和，君王何忍憤揮戈。",
            "信行塞外還交聘，人在軍中可雅歌。",
            "金帛莫嫌今重費，丁黄將見歲加多。",
            "漢淮千里惟青草，乘此屯田可就麽。"
        ],
        "title": "魏倅和銛老一詩因次其韻",
        "id": "c85f3eff-423c-4208-8cda-0986ae3ae16f"
    },
    {
        "author": "王炎",
        "paragraphs": [
            "秀邸多英俊，惟公最有聲。",
            "君陳兼孝友，子政極忠精。",
            "白璧千金價，青雲萬里程。",
            "皇天無老眼，名位止專城。"
        ],
        "title": "趙處州挽詩  其一",
        "id": "b7fcbeab-bc07-41ec-ac4c-6699a35131d1"
    },
    {
        "author": "王炎",
        "paragraphs": [
            "白首來苕霅，深知有故人。",
            "登門雖不數，傾蓋本相親。",
            "浮鷁行方遠，烹魚墨尚新。",
            "青山埋玉樹，老淚漫沾巾。"
        ],
        "title": "趙處州挽詩  其二",
        "id": "4216151b-96c7-4434-8de6-c11e6ebd6c43"
    },
    {
        "author": "王炎",
        "paragraphs": [
            "晉唐行草可同科，樂石雕鎸便不磨。",
            "幾載雨淋兼日炙，一朝雲集又星羅。",
            "要知訪古搜求盡，應爲凝香暇逸多。",
            "瀟灑高懷堪健羨，簿書堆案意如何。"
        ],
        "title": "題墨妙亭",
        "id": "421c6d54-7678-4227-8dd8-04d960c701f0"
    },
    {
        "author": "王炎",
        "paragraphs": [
            "俗士不聞道，利欲熏其心。",
            "陽浮外酬酢，中有機穽深。",
            "宛陵有君子，殊不同今人。",
            "矯矯鵷鷺姿，入俗不受塵。",
            "挹之淡於水，即之暖如春。",
            "筆端奏金石，妙處無新陳。",
            "念我久頓挫，晚歲乘朱輪。",
            "烹鮮易以擾，御黠難使馴。",
            "頼有賢貳車，一心同撫循。",
            "遂於吏事外，拂拭綠綺琴。",
            "爲我肯屬耳，領會山水音。",
            "持此定交契，愈久情愈親。",
            "東風二月初，梅花照溪津。",
            "語別一杯酒，莫辭十分斟。",
            "聚散亦常事，豈必含酸辛。",
            "重念髮種種，不禁憂患侵。",
            "君今入觀闕，我亦返山林。",
            "行藏異塗轍，何日再盍簪。",
            "所藴勿卷懷，朝廷須世臣。"
        ],
        "title": "送魏倅",
        "id": "c97c1c31-8ae4-4c29-a265-d5a9f3ba8ee4"
    },
    {
        "author": "王炎",
        "paragraphs": [
            "擺脫軒裳累，此身今自由。",
            "餘生能有幾，外物已無求。",
            "婺水自堪隠，稽山姑少留。",
            "千岩并萬壑，春暖一遨遊。"
        ],
        "title": "二月望日留越上偶成",
        "id": "ab54a41e-df1f-4f79-b1f8-b2ee49efd339"
    },
    {
        "author": "王炎",
        "paragraphs": [
            "玉帛何年會，衣冠此地藏。",
            "物存惟窆石，神變失梅梁。",
            "並海山川盡，踰河道路長。",
            "六臣陪廟食，千古共烝嘗。"
        ],
        "title": "謁告成廟",
        "id": "797157a0-af25-4b27-98b9-ca783d51bacf"
    },
    {
        "author": "王炎",
        "paragraphs": [
            "失脚來苕霅，春風一棹還。",
            "尋幽探禹穴，問訊到稽山。",
            "意在煙霞外，身居井邑間。",
            "桃花應冷笑，頭白不能閒。"
        ],
        "title": "游稽山",
        "id": "0273a2d3-e052-489c-b24e-41cf77e46140"
    },
    {
        "author": "王炎",
        "paragraphs": [
            "夏后南巡地，登臨一慨然。",
            "卑宮今造寺，菲飲孰名泉。",
            "古道知難復，人情信誤傳。",
            "不隨時俗改，惟有舊山川。"
        ],
        "title": "題大禹廟",
        "id": "753df3c5-4e69-48eb-960b-52c678ad0505"
    },
    {
        "author": "王炎",
        "paragraphs": [
            "粼粼萬頃碧玻璃，今日耕鋤半稻畦。",
            "菡萏開時還自好，買舟一醉玉東西。"
        ],
        "title": "鑑湖",
        "id": "4cb98ce6-b3cb-4535-8e53-3f94f2f7e087"
    },
    {
        "author": "王炎",
        "paragraphs": [
            "翬飛棟宇壓危峰，面面風光入座中。",
            "潮汐近通天闕下，蓬瀛疑在海門東。",
            "巡行誰說秦皇事，疏鑿今餘夏后功。",
            "空闊無邊惟此地，君侯心與境相同。"
        ],
        "title": "二月中休日黄帥領客登望海亭有詩因次其韻",
        "id": "3afdc718-b2a6-48e8-a17f-5dcca6e357e8"
    },
    {
        "author": "王炎",
        "paragraphs": [
            "老去無他念，追懷手足親。",
            "學成雖漫仕，客處只長貧。",
            "在昔爲三友，如今少一人。",
            "青山未歸窆，回首獨傷神。"
        ],
        "title": "追悼昭叔弟",
        "id": "6e25ea65-e908-4870-966c-a9b69c454db6"
    },
    {
        "author": "王炎",
        "paragraphs": [
            "胸次有藻鑑，聲行朝野間。",
            "我來勾踐國，君住少微山。",
            "青眼肯相顧，白頭今得閒。",
            "窮通無可問，歸去掩雲關。"
        ],
        "title": "贈岩電道人",
        "id": "da226fe7-a5fb-4acb-9d94-3e6db4093b27"
    },
    {
        "author": "王炎",
        "paragraphs": [
            "輕解金龜呼酒徒，却問君王求鑑湖。",
            "歸來蹁躚著鶴氅，自辦米帛供妻孥。",
            "鸞驂一去杳無跡，數畝荒園生草棘。",
            "惟有青青秦望山，曾識湖邊老狂客。"
        ],
        "title": "賀監宅",
        "id": "7550195f-734a-4a4e-968f-cdf62279ba17"
    },
    {
        "author": "王炎",
        "paragraphs": [
            "老怯鶑花笑，春殘一出游。",
            "城隅尋古寺，柳下繫扁舟。",
            "身健聊乘興，心閒不著愁。",
            "支郎能款語，清坐小遲留。"
        ],
        "title": "游景德",
        "id": "bd668e5b-66a8-49ad-b693-3aaac3446d7f"
    },
    {
        "author": "王炎",
        "paragraphs": [
            "故里只十舍，滯留猶未歸。",
            "湖山無此好，父子且相依。",
            "白璧難磨玷，黄間暗發機。",
            "平生丘壑在，一笑釋前非。"
        ],
        "title": "即事",
        "id": "e62c7596-64f6-43fa-a63c-cee15b79af3e"
    },
    {
        "author": "王炎",
        "paragraphs": [
            "穠綠叢中出嫩黄，折來時吐麝臍香。",
            "朝開夕謝休惆悵，我已無憂不待忘。"
        ],
        "title": "麝香萱草",
        "id": "ecb34346-78bd-4bdc-ad07-13bf789cebf0"
    },
    {
        "author": "王炎",
        "paragraphs": [
            "黑貂裘敝君窮甚，黄犬書來我慨然。",
            "肯到越中同住否，秋深即上歙溪船。"
        ],
        "title": "寄潘維節",
        "id": "2d4a1f62-b4c6-481d-b0cd-c3924ede0a73"
    },
    {
        "author": "王炎",
        "paragraphs": [
            "仙家墮下兩麒麟，寄食庭除未易馴。",
            "正爲白頭違世路，要須丹頂伴閒身。",
            "高飛橫絕心雖在，短舞婆娑意亦真。",
            "同返故山依蕙帳，莫思三島十洲春。"
        ],
        "title": "兩鶴",
        "id": "89b3603d-2a21-43d1-abf3-8a05fd40c9e4"
    },
    {
        "author": "王炎",
        "paragraphs": [
            "是處楊家果，求如此種難。",
            "色深渾是紫，味美更無酸。",
            "磊磊堆盤潤，津津遶齒寒。",
            "品高何以辨，但把一楞看。"
        ],
        "title": "食楞梅",
        "id": "b3dafd0f-a508-4bc1-8b62-88ff40886742"
    },
    {
        "author": "王炎",
        "paragraphs": [
            "大侵難宿飽，小熟有晨炊。",
            "歲事早如此，人情喜可知。",
            "田家甘糶賤，海賈恨來遲。",
            "粒粒皆珠玉，無忘餓殍時。"
        ],
        "title": "會稽六月初五日新米入市價減舊以升計之几十二三聞海商米船方集亦損其直",
        "id": "681dca7f-128d-46cd-9f09-295b08ba8bd1"
    },
    {
        "author": "王炎",
        "paragraphs": [
            "寥落求凰鳳，凄涼舐犢牛。",
            "有時追往事，無處著清愁。",
            "世故今猶古，年華春復秋。",
            "西風乘一舸，歸去理菟裘。"
        ],
        "title": "七月二十二日遣懷",
        "id": "bb2e31b7-bdff-4cef-9b76-45ece7be2255"
    },
    {
        "author": "王炎",
        "paragraphs": [
            "我以官爲累，君因病得衰。",
            "豈知成永訣，不及待歸期。",
            "遣至書來疾，賫回藥去遲。",
            "餘生來日短，終不免深悲。"
        ],
        "title": "二十五日聞德瑩弟訃音越三日悲不能禁以小詩自解",
        "id": "5aa8e6a8-14c7-42af-8a33-7f8977e9b0e4"
    },
    {
        "author": "王炎",
        "paragraphs": [
            "秦望山光翠欲流，荷花落盡鑑湖秋。",
            "不堪衰病歸心切，難爲湖山更少留。"
        ],
        "title": "病中書懷",
        "id": "a70922c8-c5d9-43bf-b076-9fe38d40d1c9"
    },
    {
        "author": "王炎",
        "paragraphs": [
            "蕭蕭華髮更何爲，元是窮鄉一布衣。",
            "同産弟兄誰見在，餘生父子獨相依。",
            "我緣多病念家切，汝爲愛親投劾歸。",
            "出處不齊難逆定，時來還自刺天飛。"
        ],
        "title": "病中恕子投劾同歸",
        "id": "f8930b30-df0f-4900-a3d6-84cf9190ea04"
    },
    {
        "author": "王炎",
        "paragraphs": [
            "小市西興渡，年來一再行。",
            "花開方淑景，木落又寒聲。",
            "雲破日還晦，潮回江未平。",
            "壯年曾試險，遲莫敢輕生。"
        ],
        "title": "西興阻風",
        "id": "a512543f-2e00-453f-8463-d530594c893b"
    },
    {
        "author": "王炎",
        "paragraphs": [
            "天在空濛外，山橫杳靄中。",
            "潮翻江水白，日射海霞紅。",
            "旅食思鄉社，歸舟待便風。",
            "老懷誰共語，注目送飛鴻。"
        ],
        "title": "江亭曉望",
        "id": "5f606676-3ce2-4d08-9428-c549d9ea81da"
    },
    {
        "author": "王炎",
        "paragraphs": [
            "歙江兩岸山立壁，一水潭潭浮紺碧。",
            "嵌空老石出中流，觸碎玻璃成沸白。",
            "灘高水落定難行，莫雨淋浪新漲生。",
            "三更風怒山欲吼，催喚金烏回曉晴。",
            "篙工倚柂笑相語，但上閔灘無所阻。",
            "明日日晡過歙渚，艤船沽酒勞辛苦。"
        ],
        "title": "夜宿閔灘下",
        "id": "fa570460-ef01-425c-8bfe-184362b86e2a"
    },
    {
        "author": "王炎",
        "paragraphs": [
            "小白長紅盡絕塵，不將朱粉污天真。",
            "應憐三畝荒涼地，乞與鰲扉一種春。"
        ],
        "title": "將使送玉堂春花江南竹笋次韻二絕  其一",
        "id": "5f5eb09c-68a2-4cb9-a4d7-d599f33361b6"
    },
    {
        "author": "王炎",
        "paragraphs": [
            "此君長得籜龍兒，不爲供人口腹資。",
            "養就翠梢如結實，來儀當有鳳師師。"
        ],
        "title": "將使送玉堂春花江南竹笋次韻二絕  其二",
        "id": "6c00886b-9eb1-4ce0-a4dd-77f1b11d5fbe"
    },
    {
        "author": "王炎",
        "paragraphs": [
            "矍鑠精神鬢未斑，翛然清坐對雲山。",
            "兒孫滿眼生涯足，贏得壺中日月閒。"
        ],
        "title": "題詹氏佚老堂",
        "id": "22f255db-79b6-464e-bb04-6de2480e5a48"
    },
    {
        "author": "王炎",
        "paragraphs": [
            "頻歲田家苦旱蝗，劇思小稔活丁黄。",
            "稻粳久渴三秋雨，菽麥俄經一夜霜。",
            "未保溝中無殍死，已聞道上有流亡。",
            "白頭屏處山林下，只怕羣偷慣奪攘。"
        ],
        "title": "凶年慨然嘆久生成贅因以長句述此意",
        "id": "e9107065-5042-4cb6-871d-22db0b2a1ed1"
    },
    {
        "author": "王炎",
        "paragraphs": [
            "小園數樹雜花開，零落無聲覆綠苔。",
            "休恨五更風雨急，明年春色自歸來。"
        ],
        "title": "落花",
        "id": "08de072e-1d91-4274-8d95-8ecae7067a85"
    },
    {
        "author": "王炎",
        "paragraphs": [
            "桃花開時苦多雨，花似啼粧悄無語。",
            "桃花謝時雨更多，奈此輕紅委地何。",
            "明年花似今年好，明年人勝今年老。",
            "是誰留得長少年，對此不須空懊惱。",
            "雙飛燕子營新巢，舍後舍前穠綠交。",
            "長鬚但爲釀麴米，春色尚餘紅藥梢。"
        ],
        "title": "春日苦雨",
        "id": "dfb2c53e-3e82-42ce-8e70-23a83e32fcf7"
    },
    {
        "author": "王炎",
        "paragraphs": [
            "密室可附火，小窗聊借明。",
            "風寒皆不到，溫飽更何營。",
            "省事事自少，養心心亦清。",
            "床頭猶有易，座右不須銘。"
        ],
        "title": "密室",
        "id": "e5c374e1-6a44-4f02-8f84-8e10a41d3afd"
    },
    {
        "author": "王炎",
        "paragraphs": [
            "兩港水爭長，四山雲未歸。",
            "忽聞雷虺虺，翻見雪霏霏。",
            "蠟屐老難出，竹爐誰共圍。",
            "金烏無恙否，何事隠明暉。"
        ],
        "title": "久雨而雪",
        "id": "7035a7ba-e8e4-4a95-b73f-c4ef0dea2df7"
    },
    {
        "author": "王炎",
        "paragraphs": [
            "昔人最重去墳墓，絕喜歸來老一邱。",
            "豈是他山無笋蕨，只緣故國有松楸。",
            "百年暫住人間世，千古俱爲地下游。",
            "色境悲歡雖夢事，楮錢聊掛樹梢頭。"
        ],
        "title": "清明日先塋掛楮錢",
        "id": "d2f82889-a652-4c54-baf0-96754a2a00b3"
    },
    {
        "author": "王炎",
        "paragraphs": [
            "艤舟柳岸載清尊，招我花邊一賞春。",
            "莫笑看花人已老，白頭曾是少年人。"
        ],
        "title": "將使有詩許移厨雙溪次其韻  其一",
        "id": "7411238d-c121-41a5-9ea0-85b498431202"
    },
    {
        "author": "王炎",
        "paragraphs": [
            "石上漥尊可置杯，石邊更可著浯臺。",
            "旁人不識溪山趣，將謂尋春特地來。"
        ],
        "title": "將使有詩許移厨雙溪次其韻  其二",
        "id": "3dfc9976-e34d-428e-90f8-ece15212fb6a"
    },
    {
        "author": "王炎",
        "paragraphs": [
            "莫春天氣漸清和，枝上紅稀地上多。",
            "惟有松筠四時好，風枝雨葉綠婆娑。"
        ],
        "title": "將使有詩許移厨雙溪次其韻  其三",
        "id": "a2633f2e-fb26-476d-ae5f-50bad6a53ddf"
    },
    {
        "author": "王炎",
        "paragraphs": [
            "度臘殊多雨，開年亦未晴。",
            "地卑常礎潤，月墮忽霜明。",
            "茅舍煙猶濕，秧疇水可耕。",
            "幽花并細草，隨意也欣榮。"
        ],
        "title": "新晴",
        "id": "8cf745f6-4d57-403f-a8ff-9036f71ca3b0"
    },
    {
        "author": "王炎",
        "paragraphs": [
            "秀色驚老眼，見此千丈松。",
            "門如翟廷尉，人愧王沂公。",
            "驪珠損佳惠，衰遲豈宜蒙。",
            "三復不能已，一室生清風。"
        ],
        "title": "和董叔重韻",
        "id": "d96c24c3-4934-4689-b088-0ad2bca017fa"
    },
    {
        "author": "王炎",
        "paragraphs": [
            "聞道樓居好，翬飛百尺餘。",
            "箕裘能襲舊，丹雘遂如初。",
            "生理萬鍾粟，義方千卷書。",
            "家聲將益大，車馬炫門閭。"
        ],
        "title": "題黄元靜廣先樓",
        "id": "a9ed46dc-cd99-4d74-bc2a-ce0a1d7a2467"
    },
    {
        "author": "王炎",
        "paragraphs": [
            "日暖泥融燕子飛，海棠深淺注臙脂。",
            "一杯社日治聾酒，報答春光爛漫時。"
        ],
        "title": "社日",
        "id": "e2c6102f-fe77-4733-a66c-688d8ed743ef"
    },
    {
        "author": "王炎",
        "paragraphs": [
            "雨過千畦䆉䅉黄，趁晴刈穫可登場。",
            "田家子婦開眉語，白粲新炊滿屋香。"
        ],
        "title": "喜晴  其一",
        "id": "c1f1a994-4412-40f3-b0bb-20cee9c8843b"
    },
    {
        "author": "王炎",
        "paragraphs": [
            "雨過兒童飽飯牛，趁晴耕墾種來牟。",
            "田家作苦無儲蓄，待哺全須麥有秋。"
        ],
        "title": "喜晴  其二",
        "id": "5ad6f138-a885-4af9-83d9-abe6d3d3fb77"
    },
    {
        "author": "王炎",
        "paragraphs": [
            "蘋花雙港靜，蓮葉一舟輕。",
            "白石波間走，青山路外行。",
            "鯈魚方自樂，鷗鳥不須驚。",
            "擁鼻蓬窗底，翛然午吹生。"
        ],
        "title": "舟行到滿塘",
        "id": "2e80c7a3-5e18-4f32-9563-858fa762dec0"
    },
    {
        "author": "王炎",
        "paragraphs": [
            "索索風葉響，寒生秋夜深。",
            "閒思千古事，虛費一生心。",
            "命薄謀多拙，年衰病易侵。",
            "黄粱今夢覺，高枕卧山林。"
        ],
        "title": "秋夜",
        "id": "ecc7649f-51d9-4a0d-8af2-e94bed82ca4e"
    },
    {
        "author": "王炎",
        "paragraphs": [
            "殘臘方淫雨，中宵忽怒雷。",
            "更長頻展轉，夢斷但驚猜。",
            "凍雪何時解，春風幾日來。",
            "龍蛇今在蟄，墐戶不宜開。"
        ],
        "title": "壬申十二月二十八夜雷",
        "id": "0b1b274c-04e0-4c1d-9a86-2c5fcf80f390"
    },
    {
        "author": "王炎",
        "paragraphs": [
            "老去頗多病，苦寒摧折之。",
            "袍繭非不溫，不能護清羸。",
            "蒲團穩附火，蓄縮如凍龜。",
            "西山有桃李，借問惟枯枝。",
            "好花何時開，仲春以爲期。",
            "榮悴自相代，出處亦有宜。",
            "天寒但深藏，日暖當游嬉。",
            "强健不須喜，老死何必悲。",
            "曉日升扶桑，莫還入崦嵫。",
            "置之勿復道，理達心何疑。",
            "及時且行樂，花邊傾一巵。"
        ],
        "title": "初春苦寒久不到雙溪成長句書懷",
        "id": "95cf2e7e-f0e5-4b07-b167-99d538d86ff7"
    },
    {
        "author": "王炎",
        "paragraphs": [
            "曉日藏明恐雪羞，遠山含暝更雲浮。",
            "不須苦道豐年瑞，擁衲爐邊索酒舟。"
        ],
        "title": "和將使早雪",
        "id": "ce48d37d-97ca-4c11-bc51-f255eac45580"
    },
    {
        "author": "王炎",
        "paragraphs": [
            "夢覺流蘇寒栗冽，曉起方知天釀雪。",
            "松公變色失蒼髯，竹士垂頭摧直節。",
            "倚樓四望無紅塵，疑是身居銀漢津。",
            "千林一色皆玉樹，不許梅花先得春。"
        ],
        "title": "又和早雪韻",
        "id": "844a2d8d-ba64-492f-9da7-23815b44988d"
    },
    {
        "author": "王炎",
        "paragraphs": [
            "園林都未覺春風，蓓蕾枝頭茁小紅。",
            "要識十分清絕處，暗香疎影月明中。"
        ],
        "title": "梅花  其一",
        "id": "7951f924-bf17-4e52-8951-08925fa3bf5d"
    },
    {
        "author": "王炎",
        "paragraphs": [
            "欲向花邊把一杯，喜逢臘盡又春回。",
            "直饒百歲爲期限，能見梅花幾度開。"
        ],
        "title": "梅花  其二",
        "id": "14490d85-f203-4415-b54a-8ca4dc2a0e35"
    },
    {
        "author": "王炎",
        "paragraphs": [
            "去年花下立，踟躕搔白首。",
            "今日花邊坐，病起更衰朽。",
            "老與病交侵，歡悰尚何有。",
            "人老不再少，花謝還復開。",
            "對花堪酌酒，畏病不舉杯。",
            "寂寞重寂寞，春風何事來。"
        ],
        "title": "咏便坐梅花",
        "id": "703860db-c35b-4c16-bd27-7b940956b90b"
    },
    {
        "author": "王炎",
        "paragraphs": [
            "羸軀方伏枕，凍骨倍加綿。",
            "自覺脾爲約，醫言脈太玄。",
            "不禁腰痛楚，仍苦膝拘攣。",
            "搔抑方能定，扶持僅可前。",
            "縕袍藏被底，熾炭倚爐邊。",
            "衰謝誠宜爾，風寒實使然。",
            "迍邅雖有數，調護不無愆。",
            "初日憂難療，兼旬幸稍痊。",
            "是身無實相，何術保餘年。",
            "不死方成佛，長生乃是仙。",
            "闔棺寧再起，拔宅謾虛傳。",
            "力豈能加命，人終不勝天。",
            "災生雖或免，算盡必難延。",
            "只合情無滯，毋爲疾所纏。",
            "窮通皆任運，逆順但隨緣。",
            "南畝無千斛，西山有數椽。",
            "饑當量腹食，困則曲肱眠。",
            "此樂人知少，浮休永息肩。"
        ],
        "title": "病起",
        "id": "a523a9e5-0645-4246-a8d3-8b97fc4db596"
    }
]