[
    {
        "author": "呂陶",
        "paragraphs": [
            "宿約遊雲谷，晨興過寺扉。",
            "雨聲隨步急，暑氣逐風微。",
            "正午逢晴照，層霄歛夕霏。",
            "江濤千里湧，城郭萬山圍。",
            "清集同揮塵，髙談及轉璣。",
            "虛涼河朔飲，蕭散道家衣。",
            "適意朋簪盛，回頭世網非。",
            "棋休誇小勝，禪莫問餘機。",
            "對景聊行樂，因吟欲賦歸。",
            "髙人應笑我，白首戀輕肥。"
        ],
        "title": "和提舉遊上方南禪十韻",
        "id": "01bb1d97-bd28-4ab4-92fb-1276380f2b60"
    },
    {
        "author": "呂陶",
        "paragraphs": [
            "從政宜師古，爲儒貴席珍。",
            "承流仰循吏，慮患屬孤臣。",
            "休戚同千里，輕肥止一身。",
            "虛名稱有土，慚色見斯民。",
            "羅網甘投足，波瀾恥問津。",
            "狂言干重辟，冷笑待憸人。",
            "琴瑟方調節，芻蕘願采詢。",
            "閉關聊度日，開卷易經春。",
            "地暖畦蔬足，年豐甕粟陳。",
            "惟特三不愧，通塞任天鈞。"
        ],
        "title": "答王仲髙",
        "id": "bf9ccedf-5621-4213-a5c8-09d20cdff5f2"
    },
    {
        "author": "呂陶",
        "paragraphs": [
            "農事初興欲及時，東城風物又春熙。",
            "出郊開燕始今日，迎馬獻花纔幾枝。",
            "萬室遊人方雜遝，三竿煦景漸舒遲。",
            "乖崖真得綏懷術，八十年間俗不知。"
        ],
        "title": "和正月二日遊碑堂寺二首  其一",
        "id": "1967d6df-602b-45d9-9031-31562d84a096"
    },
    {
        "author": "呂陶",
        "paragraphs": [
            "綵旗連道過重闉，却訪僧居暫柅輪。",
            "平野一朝鋪秀色，輕風十里散香塵。",
            "此時燕賞須從俗，昨日陽和已發春。",
            "自古成都稱美酒，細傾聊以度良辰。"
        ],
        "title": "和正月二日遊碑堂寺二首  其二",
        "id": "0714c13d-a09c-422f-b11e-ab84d58840d2"
    },
    {
        "author": "呂陶",
        "paragraphs": [
            "塊然形質本何殊，似爲春來出舊墟。",
            "以色配年疑未可，與耕爲候信非虚。",
            "升陽蓋自寅正始，取類還當丑位初。",
            "但得碎身資穡事，豈須功效載農書。"
        ],
        "title": "觀打春牛和韻",
        "id": "e4927d12-7469-4790-bd27-cd68df37a7a3"
    },
    {
        "author": "呂陶",
        "paragraphs": [
            "野店村橋迤邐通，蜀江深處茂林中。",
            "花潭遠漾春波綠，綵閣相迎畫舫紅。",
            "修岸幾朝經密雨，芳樽盡日得清風。",
            "詩翁舊隐知何在，且事嬉遊與俗同。"
        ],
        "title": "浣花泛舟和韻",
        "id": "44276418-d627-4f4d-93c2-a7d7b18855ba"
    },
    {
        "author": "呂陶",
        "paragraphs": [
            "新火乘時焰已燃，寒雲收盡晚晴天。",
            "欣逢佳節遊花圃，獨欠詩人泛酒船。",
            "南畝如雲鋪秀色，西樓照日起祥煙。",
            "傳聞里巷嬉游俗，盡說豊年勝去年。"
        ],
        "title": "寒貪",
        "id": "4bdec8e4-d88a-4b72-b574-6da502dc8460"
    },
    {
        "author": "呂陶",
        "paragraphs": [
            "西溪景物似江鄉，無賴秋容到岸傍。",
            "勝事可懷樽酒樂，淒風渾減路塵香。",
            "半凋柳色猶垂带，欲凍泉源祗濫觴。",
            "會向明春重遊覽，春暉依舊倍舒長。"
        ],
        "title": "和重九遊柳溪",
        "id": "d1f0b05a-4434-4421-a652-1fcf5640ac82"
    },
    {
        "author": "呂陶",
        "paragraphs": [
            "煩暑襟懷倦客情，西湖虛爽暫閒行。",
            "林間聞雨未爲閙，池上得風尤覺清。",
            "斜日漸因山隔閡，斷雲應與月逢迎。",
            "牧之才調誰能繼，一爲憑髙賦晚晴。"
        ],
        "tags": [
            "西湖"
        ],
        "title": "晚過西溪",
        "id": "74be61b9-9130-4875-9d3d-08f0bf621ff7"
    },
    {
        "author": "呂陶",
        "paragraphs": [
            "西溪流水正涓涓，彷彿江村種稻田。",
            "弱枊依風徒自困，晚花經雨更誰憐。",
            "已知榮謝椿如槿，莫問飛潛魚與鳶。",
            "結得勝遊須盡興，醉鄉岐路在傍邊。"
        ],
        "title": "多日牽俗闕西溪之遊和友人來韻",
        "id": "f4122645-856d-4e31-94a4-80641cc2b51a"
    },
    {
        "author": "呂陶",
        "paragraphs": [
            "二十年前許進趨，六科重沗薦論書。",
            "獻言悟主慚明詔，乞禄還家得副車。",
            "此日詩章形黼黻，當時匠手器輪輿。",
            "恩知最厚難圖報，有意髙賢一挽裾。"
        ],
        "title": "赴官唐安益帥吳公以詩寵行次韻爲謝",
        "id": "0ddb6c21-c769-484a-bbbe-13b94ad8bcd5"
    },
    {
        "author": "呂陶",
        "paragraphs": [
            "藍田良玉古稱珍，品屬瓊瑶異碔珉。",
            "純有英華爲國寶，貴無雕琢是天真。",
            "連城享價千金重，垂繅承光五采新。",
            "羣后在廷皆執瑞，大圭終得奉嚴宸。"
        ],
        "title": "送劉儀甫職方東歸二首  其一",
        "id": "d91ab60f-6999-4dd2-b347-23ac6068629d"
    },
    {
        "author": "呂陶",
        "paragraphs": [
            "南山蒼柏自森森，長就喬枝出茂林。",
            "肅政臺中思直幹，孔明祠下得清陰。",
            "風雲毎助孤髙勢，霜雪難移勁挺心。",
            "大厦有成梁棟在，平時燕雀望皆深。"
        ],
        "title": "送劉儀甫職方東歸二首  其二",
        "id": "5798fda0-80cb-4094-a924-c4913a1e2a9c"
    },
    {
        "author": "呂陶",
        "paragraphs": [
            "蘭麝香濃玉少塵，開軒相對似交親。",
            "臘寒庭院春将近，晚吹簾櫳月又新。",
            "憑檻雅宜題雪女，銜盃俱是咏花人。",
            "碧瓜故事標圖記，從此嘉名亦等倫。"
        ],
        "title": "題府廨清素軒",
        "id": "8e394802-bdeb-4120-ab24-7d4205eb73f1"
    },
    {
        "author": "呂陶",
        "paragraphs": [
            "棣華曾到翠微中，一别仙宮入泮宮。",
            "真景望如雲在上，年光去似水流東。",
            "青霄得志雖榮己，白髪多情亦念公。",
            "若許他時遂休逸，山翁携手有詩翁。"
        ],
        "title": "懷鶴鳴",
        "id": "9e865b5f-5fbc-4448-9843-bef7a4ce0252"
    },
    {
        "author": "呂陶",
        "paragraphs": [
            "出郭行行数里村，石梯盤曲到禪門。",
            "亭開髙檻侵山脚，水過方池斷竹根。",
            "城市塵埃終日遠，煙嵐氣象四時存。",
            "約公乘興重來此，延納清風盡一樽。"
        ],
        "title": "偕友人遊上方南禪",
        "id": "9166ec2e-fec8-4dfc-8740-30d6b1d7ee87"
    },
    {
        "author": "呂陶",
        "paragraphs": [
            "何事當庭植海棠，欲乘生氣待春光。",
            "恰逢輕雨渾如意，若得和風定吐芳。",
            "籬下不堪藏秀質，眼前從此識清香。",
            "一樽曾與嘉賓賞，屈指紅英在艷陽。"
        ],
        "title": "廨舍之北有海棠二本惜非其地移植庭前呈晦甫同年博士",
        "id": "419ff08f-45af-46d9-8a76-dd3cfc7752d6"
    },
    {
        "author": "呂陶",
        "paragraphs": [
            "地産名花敢自珍，百枝聊且寄强鄰。",
            "分将雨後千金色，添得罇前一日春。",
            "檀板屢歌憑侍女，玉簪齊插奉嘉賓。",
            "明年紅爛還馳去，惟恐流光老却人。"
        ],
        "title": "寄花廣漢守倅",
        "id": "1d415891-0b6d-4217-bfc7-4fa18df5fbc1"
    },
    {
        "author": "呂陶",
        "paragraphs": [
            "春波萬里已魂銷，況是分携過蜀橋。",
            "吏隐有心終濟物，他山無術可除妖。",
            "好將醒醉迷千日，莫爲興亡感六朝。",
            "南望襄山何處是，悒然懷抱更無聊。"
        ],
        "title": "答髙進賢南歸見别",
        "id": "c2ff33bc-18fe-4148-86b2-29ba214777d1"
    },
    {
        "author": "呂陶",
        "paragraphs": [
            "花往詩來報禮優，不慚蕪累願賡酬。",
            "青春易去何妨賞，白髪相欺未足羞。",
            "萬事放懷閒歲月，一樽髙笑好朋儔。",
            "公堂訟簡心情在，莫對風光取次休。"
        ],
        "title": "答晦甫",
        "id": "7d99420a-1a48-4e8d-9d41-ff73e851eeed"
    },
    {
        "author": "呂陶",
        "paragraphs": [
            "二賢談笑共爲州，深惜青春爛漫遊。",
            "吟到醉鄉須一飲，步回芳徑亦三休。",
            "風前幾點見蛺蝶，雨後數聲聞栗留。",
            "人望使旌應喜樂，此心於爾亦何羞。"
        ],
        "title": "次韻思道同晦甫春日過李氏園亭",
        "id": "621c52a0-5002-4498-96b9-e52f597ba224"
    },
    {
        "author": "呂陶",
        "paragraphs": [
            "策馬悠悠倦往還，竹邊林下舉吟鞭。",
            "忙中對酒成閒客，老去逢春憶少年。",
            "三島月來清入牖，十洲波浄碧涵天。",
            "歸歟且共良朋賞，花未飄紅柳未眠。"
        ],
        "title": "和晦甫答思道",
        "id": "afad9e17-902d-4406-ab30-438c19c5f3b3"
    },
    {
        "author": "呂陶",
        "paragraphs": [
            "霜臺御史迥名藩，氣象光陰動故山。",
            "此日郡中誇盛事，明朝堂上拜慈顔。",
            "御香持去仍輕别，天詔飛來即召還。",
            "南北唱酬皆勝絕，一窺方識豹文斑。"
        ],
        "title": "次韻周思道喜正孺過廣漢二首  其一",
        "id": "c1b361af-2749-4c80-8199-6f5208d86d5b"
    },
    {
        "author": "呂陶",
        "paragraphs": [
            "鴈樓南畔報來期，遠俗駢闐望錦衣。",
            "官府奉迎因直指，家庭喜樂是榮歸。",
            "款憑罇酌延談議，密獻囊封中事機。",
            "莫嘆宦遊多闊别，九重深待弼予違。"
        ],
        "title": "次韻周思道喜正孺過廣漢二首  其二",
        "id": "fd2874d6-31b5-4372-9506-b8bdc6e71897"
    },
    {
        "author": "呂陶",
        "paragraphs": [
            "閒上層樓賦式微，暮雲重疊鴈南飛。",
            "三秋已有還鄉念，十日那堪送客歸。",
            "世路最宜心似水，年華休嘆露沾衣。",
            "一官擬得知何處，回首風標又闊違。"
        ],
        "title": "送東方子春歸廣漢",
        "id": "6d670a5a-d6f4-4b11-a8bb-8976bac62317"
    },
    {
        "author": "呂陶",
        "paragraphs": [
            "閩見冤魄久艱伸，吾以仁心濟不仁。",
            "十室苟能全一子，萬家無慮活千人。",
            "于公治獄門生相，韓厥成功世有民。",
            "陰德所施陽報在，莫嘆孤宦老朝紳。"
        ],
        "title": "送周思道郎中通理益昌",
        "id": "30d07fbf-75c0-444d-bc4b-466b8c719312"
    },
    {
        "author": "呂陶",
        "paragraphs": [
            "省郎華髪倦遊時，却憶當年一布衣。",
            "仕路更勞何足戀，家山可愛不如歸。",
            "吟中斗絕紅塵味，静裏能延白日輝。",
            "某水某丘真舊物，春來贏得掩重扉。"
        ],
        "title": "和寄周郎中",
        "id": "d4abfa20-4dc6-405b-994f-9af3947ea11d"
    },
    {
        "author": "呂陶",
        "paragraphs": [
            "鴈橋古郡誠佳絕，熊軾名郎暫鎮臨。",
            "雨滿郊原千里潤，春歸臺榭百花深。",
            "將迎意味煩清燕，閒暇工夫屬静吟。",
            "若詫湖亭風物好，西鄰猶有不平心。"
        ],
        "title": "寄廣漢周思道",
        "id": "fb64ffb8-a3c9-4c35-b375-10c0e548c85f"
    },
    {
        "author": "呂陶",
        "paragraphs": [
            "方柱鎸題誰厭頻，三年還見一番新。",
            "姓名已載推前達，行列猶虚待後人。",
            "清世雲霄如坦道，壯夫思慮惜青春。",
            "瓊瑶定得連城價，至鑒從來不貴珉。"
        ],
        "title": "和陳圖南州學石柱題名之作三首  其一",
        "id": "c67522f9-abb6-44b9-89e1-1c2b51a3cb91"
    },
    {
        "author": "呂陶",
        "paragraphs": [
            "鴈塔題名故事存，泮宮鎸柱又增新。",
            "十行詔下方求士，千佛經中定有人。",
            "錦繡燐斌涪水畫，風雷變化集英春。",
            "公卿皆向此途出，豈待區區佩瓀珉。"
        ],
        "title": "和陳圖南州學石柱題名之作三首  其二",
        "id": "bdcfb200-0966-4502-b560-e080e53bd4fc"
    },
    {
        "author": "呂陶",
        "paragraphs": [
            "匠氏磨礱用力勤，先生序引亦清新。",
            "尺書已報泥金帖，丹字仍題衣錦人。",
            "桂籍共誇亨有路，泮林無倦誦於春。",
            "東川素與西川敵，又見榮名上翠珉。"
        ],
        "title": "和陳圖南州學石柱題名之作三首  其三",
        "id": "fb58d8a5-8894-4a77-bda0-6179592e4428"
    },
    {
        "author": "呂陶",
        "paragraphs": [
            "石穴虚深宛似房，石形方穏亦如床。",
            "千年知是誰人隱，一郡除非此地凉。",
            "山外雨來煙色暝，林間風過藥苗香。",
            "塵埃已斷尤清寂，今日禪僧不上堂。"
        ],
        "title": "和陳圖南安昌巖避暑詩二首  其一",
        "id": "88f4408c-5046-4fe3-8a0d-bda7ecc472db"
    },
    {
        "author": "呂陶",
        "paragraphs": [
            "巖前數步到幽房，巖裏聊安息偃床。",
            "已得清風極瀟灑，休彈白雪恐凄凉。",
            "平時地籟乘空發，何日天花墜雨香。",
            "三伏屢來君莫厭，流年背我去堂堂。"
        ],
        "title": "和陳圖南安昌巖避暑詩二首  其二",
        "id": "a54eaad0-ae1c-4bec-b188-239c6fc2fbc4"
    },
    {
        "author": "呂陶",
        "paragraphs": [
            "仙居殊不類樊籠，瀟灑清涼皆可封。",
            "寒溜恰如揚子水，脩筠應有稚川龍。",
            "雲深況是門無客，人去惟聞鶴在松。",
            "向此却疑推律法，應鍾何事代林鍾。"
        ],
        "title": "和再遊二首  其一",
        "id": "7b1a181b-d34e-40d2-a10c-e70aa48697ef"
    },
    {
        "author": "呂陶",
        "paragraphs": [
            "石門髙下両相通，冰屋初開不復封。",
            "睡穏好欹方水玉，味清須試密雲龍。",
            "詩筒迭和難親筆，談柄閒摇屢折松。",
            "便寫姓名鎸翠壁，休論功烈刻華鍾。"
        ],
        "title": "和再遊二首  其二",
        "id": "8dd4f528-de55-4b61-a279-e3ac7f326ca7"
    },
    {
        "author": "呂陶",
        "paragraphs": [
            "玉節重來鎮此州，暫驅千騎上峰頭。",
            "春闌好爲良辰惜，俗樂誰知急景流。",
            "山色也疑今日盛，物情渾勝昔年遊。",
            "登臨賦詠知難再，持語鄉人早借留。"
        ],
        "title": "和三月二十一日遊海雲",
        "id": "240f651a-6e39-4010-a5a7-be03cd075745"
    },
    {
        "author": "呂陶",
        "paragraphs": [
            "勢利紛紛萬慮侵，縣亭聊可一登臨。",
            "目前不近将迎路，塵外能消富貴心。",
            "燕處自知如隐遯，縱談誰更及浮沉。",
            "時平樂得常棲地，且向幽閒寄楚吟。"
        ],
        "title": "南充縣野翁亭",
        "id": "a7892c0b-ce3c-4271-b379-0fd546a0721f"
    },
    {
        "author": "呂陶",
        "paragraphs": [
            "羸馬駸駸不厭驅，望中天勢接晴蕪。",
            "一朝偶適林泉興，十里誰開水墨圖。",
            "枊線漸看金弄色，雪花猶見玉爲柎。",
            "登臨自得詩家路，寄語紅塵莫訝迂。"
        ],
        "title": "和義夫出文谷",
        "id": "59d2d74b-a836-470d-a1da-a5db7a750fa4"
    },
    {
        "author": "呂陶",
        "paragraphs": [
            "秀巘層層一徑通，秋來更植萬株松。",
            "閒中日永宜禪性，望處雲平見物容。",
            "半夜起風喧地籟，何年說佛響天鐘。",
            "塵埃滿馬遊從隔，寄恨煙蘿第幾重。"
        ],
        "title": "雲頂寺",
        "id": "10650ace-d175-482b-9453-9b3256ae0a5a"
    },
    {
        "author": "呂陶",
        "paragraphs": [
            "寺枕山巔擁翠峰，幽棲更與白雲通。",
            "半空欄檻千尋外，兩蜀風煙一望中。",
            "晨霽最宜天浩蕩，夕陰先覺雨冥濛。",
            "頃年曾坐盤陀石，不到軒前目未窮。"
        ],
        "title": "雲頂寺蹙雲軒",
        "id": "4c58ae36-c664-42f5-a9e7-67f9877d4920"
    },
    {
        "author": "呂陶",
        "paragraphs": [
            "越溪千里碧滔滔，匹馬西遊豈憚勞。",
            "文牘甚稀如吏隱，江山有助作詩豪。",
            "和風盡日生眉宇，白髪何年上鬢毛。",
            "好向堯庭露華彩，韶音方奏德輝髙。"
        ],
        "title": "送唐誠老秘丞",
        "id": "0ee89a2e-548a-4ba4-8b1e-39df402c590b"
    },
    {
        "author": "呂陶",
        "paragraphs": [
            "嫩青叢裏色何如，猩血雖紅莫奪朱。",
            "曉薦赤璋開繅藉，夜燃綘蠟照珊瑚。",
            "穠華如擘霞光紙，芳價堪酬明月珠。",
            "欲識此花堅與否，願將真偈叩文殊。"
        ],
        "title": "和紅蕉二首  其一",
        "id": "b4df7bc4-a3b5-4943-95b1-dc0600242c46"
    },
    {
        "author": "呂陶",
        "paragraphs": [
            "綺窗開處畫堂西，紅綠相参數尺低。",
            "種得青琳生寶焰，裁將丹錦護封題。",
            "染因乘露皆鮮翠，舞爲交竿少整齊。",
            "惆悵夜來經暮雨，妝痕幾點带嬌啼。"
        ],
        "title": "和紅蕉二首  其二",
        "id": "400a5679-57ba-4ccf-86f2-eb2c445d4ae6"
    },
    {
        "author": "呂陶",
        "paragraphs": [
            "閒居偏向酒中閑，已把人間比夢間。",
            "飲量欲希江海納，醉鄉應有路岐還。",
            "髙談好對清樽樂，屢舞猶嫌數斗慳。",
            "信有金船少風浪，莫乘輕舸下深灣。"
        ],
        "title": "有惠詩求酒者和答二首贈以兩榼  其一",
        "id": "5b825afd-3a76-42ee-b99a-d9f13dd6e1a0"
    },
    {
        "author": "呂陶",
        "paragraphs": [
            "愁腸思得濁醪澆，渾似春苗旱欲焦。",
            "洗甕已於坊禁礙，典琴誰向息錢饒。",
            "醒心未免嗟牢落，醉眼偏宜望泬寥。",
            "酩酊到來須畫寢，信知畢卓勝邊韶。"
        ],
        "title": "有惠詩求酒者和答二首贈以兩榼  其二",
        "id": "b97f86cc-5240-4692-881c-b50a0b5c6dfe"
    },
    {
        "author": "呂陶",
        "paragraphs": [
            "賢能書上鹿鳴時，欲步丹梯别釣磯。",
            "名世公卿加寵薦，故鄉親友待滎歸。",
            "通經豈比籯金價，成器難藏璞玉輝。",
            "威鳯有雛鵬有路，相將盡向九霄飛。"
        ],
        "title": "次韻劉希道龍圖鹿鳴燕進士",
        "id": "8ab62990-26fa-4b72-81e6-e39df33b3457"
    },
    {
        "author": "呂陶",
        "paragraphs": [
            "應書羣彦稱旁求，勸駕賢公禮數優。",
            "名出士林當赫赫，詩歌鹿野自呦呦。",
            "雲霄去路程皆遠，杞梓良材幹盡脩。",
            "登却龍門須變化，奪標人已在船頭。"
        ],
        "title": "和知府右丞秋貢燕士席上所賦",
        "id": "8dd1dc02-a671-4771-9085-bb207f7818ef"
    },
    {
        "author": "呂陶",
        "paragraphs": [
            "石室宏開化二川，文場今歲不遺賢。",
            "鶯憑暖律方遷木，鶴遇祥雲必到天。",
            "隨貢充庭知有路，乘風破浪去如船。",
            "龍墀唱第程塗近，應在春餘數日前。"
        ],
        "title": "和鹿鳴燕進士二首  其一",
        "id": "d43ec9da-f7be-4578-8b9b-699b000a283f"
    },
    {
        "author": "呂陶",
        "paragraphs": [
            "里有賓興方啟燕，詩稱樂育願升歌。",
            "英才盡向師門出，貴器須憑匠手磋。",
            "澤射定誇楊葉箭，鄉衣便促錦機梭。",
            "諸生大捷諸公賜，先紀王勳後戰多。"
        ],
        "title": "和鹿鳴燕進士二首  其二",
        "id": "25a195e0-be77-4da4-b80f-e5357b9bb1b0"
    },
    {
        "author": "呂陶",
        "paragraphs": [
            "八日登髙九日同，拒霜寧有兩般紅。",
            "流陰漸老三秋後，嘉客相歡一醉中。",
            "塵裏仙官應混俗，坐間談麈自生風。",
            "龍山故事今辰會，雖欠笙歌不是空。"
        ],
        "title": "和八日登髙",
        "id": "5eaee6c4-66e3-44fb-a230-ffeb93f8df8f"
    },
    {
        "author": "呂陶",
        "paragraphs": [
            "上得層城暫倚欄，況逢佳節萬愁寛。",
            "山青水綠等閒好，酒白花黄隨分歡。",
            "一月放懷能幾許，九秋生感又多端。",
            "龍山勝事今何在，空使騷人賦蕙蘭。"
        ],
        "title": "重陽登城",
        "id": "d1004bc8-b1cf-4987-8dff-94c36218114f"
    },
    {
        "author": "呂陶",
        "paragraphs": [
            "今辰誰道此花衰，更倚欄杆把酒巵。",
            "白眼漫生秋後意，黄金不减夜來枝。",
            "化工應已均開落，心賞何須問速遲。",
            "歲歲樽前鎮相似，風光千萬莫差池。"
        ],
        "title": "和氏月菊",
        "id": "e38fd9b4-5eec-4ad4-ab61-d0800d79e137"
    },
    {
        "author": "呂陶",
        "paragraphs": [
            "表裏山河久鎮綏，府無留事縱懷時。",
            "自將遠業更中外，不向榮塗計速遲。",
            "冲談本從天理得，安閒常有道心知。",
            "元元未盡躋仁壽，日望登庸爲審思。"
        ],
        "title": "和郡齋即事",
        "id": "967cab4c-4be9-4d92-8b59-36202e2b228d"
    },
    {
        "author": "呂陶",
        "paragraphs": [
            "自覺勞生萬事非，宦心從此更遲遲。",
            "凄凉好飲悲春酒，閒暇猶吟送老詩。",
            "軒冕去來皆外物，雲山早晚是歸期。",
            "懷民報國終無術，空負慚顔對一麾。"
        ],
        "title": "郡齋春暮",
        "id": "28c2fd50-783c-46e0-aeda-c8c0223bfe43"
    },
    {
        "author": "呂陶",
        "paragraphs": [
            "山門漸近少凡塵，佛子長棲物外身。",
            "款戶多因遊寺客，倚欄時有羨魚人。",
            "祥雲結蓋應非霧，法雨飄花别是春。",
            "數刻盤桓覺蕭散，回頭官事又勞神。"
        ],
        "title": "次韻張懷安題雲頂浴室院",
        "id": "6bff728d-5a7b-497d-b255-a55fc95810c6"
    },
    {
        "author": "呂陶",
        "paragraphs": [
            "雲密西郊末作霖，暫憑精禱快羣心。",
            "望如至寶難搜索，來似嘉賓忽訪臨。",
            "古廟有靈惟響答，洪鈞於物已恩深。",
            "春膏直待沾濡足，不使狂風取次侵。"
        ],
        "title": "次韻張懷安喜雨詩",
        "id": "7f78483c-f777-42c9-b31a-1a416890ce85"
    },
    {
        "author": "呂陶",
        "paragraphs": [
            "嘗聞縣古槐根出，最愛官清馬骨髙。",
            "前輩有詩談事實，今辰此景入風騷。",
            "飛雲幾處籠山頂，密雨連宵發土膏。",
            "公事稀疏吏歸去，不妨歡侍對春醪。"
        ],
        "title": "過金堂偶記舊詩因贈宇文縣宰",
        "id": "aba61aec-5bc1-4d83-bad8-fa0f9a452d24"
    },
    {
        "author": "呂陶",
        "paragraphs": [
            "公居何事葺幽軒，客味蕭條稱養閒。",
            "人笑規模猶物外，我憐風景勝花間。",
            "穠林鬬影舒帷幕，淺溜餘聲雜佩環。",
            "欲把郡圖傳向此，座中常得見岷山。"
        ],
        "title": "和野軒答李著作見寄",
        "id": "7906c2e8-3476-475f-a07d-f61af4ada81c"
    },
    {
        "author": "呂陶",
        "paragraphs": [
            "亭在西山積翠中，煙嵐氣象一重重。",
            "芟開簷際偏髙竹，見得雲問最後峰。",
            "野色爲誰長鬱茂，物情於我似從容。",
            "年來已有林泉興，倚著闌干興轉濃。"
        ],
        "title": "登攬秀亭",
        "id": "380e9d97-e8b0-4ef7-8d55-a4a64ae4d721"
    },
    {
        "author": "呂陶",
        "paragraphs": [
            "山嵐穠秀望中青，路轉松陰步步迎。",
            "十里晴郊供野意，萬家和氣發歡聲。",
            "春臺不覺殘春景，樂國偏知衆樂情。",
            "公向蜀人深有意，更憐風物暫閒行。"
        ],
        "title": "次輔元韻",
        "id": "7fbc50f0-1100-4acb-b58c-c3d403c2f9fc"
    },
    {
        "author": "呂陶",
        "paragraphs": [
            "忽捧瓊瑰俗眼驚，荷君深照舊交情。",
            "歸心自喜雙親壽，拙計難酬厚禄榮。",
            "十舍路岐平野闊，幾重村落霽烟生。",
            "羈遊毎憶家山樂，況是花時到錦城。"
        ],
        "title": "鍾陽道中和酬輔元",
        "id": "f8d660c2-65e5-4c61-acc0-d6e70b74d0eb"
    },
    {
        "author": "呂陶",
        "paragraphs": [
            "千丈蒼松出故林，喬枝成就古根深。",
            "棟梁須負平生用，霜雪難移此日心。",
            "月白曾經丹鳳宿，風悲定有老龍呤。",
            "重巖複澗何緣幸，一旦家家得茂陰。"
        ],
        "title": "送任遵聖之官富順二首  其一",
        "id": "ffd65d02-4f5a-4638-81a8-82b0265cab64"
    },
    {
        "author": "呂陶",
        "paragraphs": [
            "野鶴孤髙舊羽儀，超然殊不事卑飛。",
            "有心雲路翺翔去，迴首芝田迤邐歸。",
            "白日漫教羅網密，紅塵堪笑稻梁肥。",
            "仙家自有千年約，應許先生學令威。"
        ],
        "title": "送任遵聖之官富順二首  其二",
        "id": "db3d4d2d-c3fc-4408-8ecc-7b30dea41398"
    },
    {
        "author": "呂陶",
        "paragraphs": [
            "不誇雕琢略磨礱，溪叟持來贈野翁。",
            "冰雪易侵毛髪際，塵埃難到夢魂中。",
            "消除暑愠宜無價，安養慵閒似有功。",
            "富貴人家應笑我，水晶新様極玲瓏。"
        ],
        "title": "竹枕",
        "id": "820dba59-dcad-43e0-855e-f3a961b348ce"
    },
    {
        "author": "呂陶",
        "paragraphs": [
            "春工用意本華鮮，氣候陰沉未逞妍。",
            "風色送寒無甚雨，雲容垂遠又非煙。",
            "遷延鶯舌應嫌巧，抑遏花心恐占先。",
            "稍待新晴纖翳廓，穠芳齊媚艶陽天。"
        ],
        "title": "次韻家渠州承議春陰",
        "id": "3a4e55ae-1ca9-4ff3-9559-aed6cfeb94f9"
    },
    {
        "author": "呂陶",
        "paragraphs": [
            "花到春深半已過，此花猶見滿枝柯。",
            "傳來芳信雖爲晚，占得韶光却是多。",
            "愛惜錦文愁雨急，留連妝臉笑風和。",
            "後先榮謝人休問，且伴樽前一醉歌。"
        ],
        "title": "官舍東偏海棠開最晚落亦後時以詩嘲之",
        "id": "51cfe354-5a43-4fe0-899b-bc8148dc44dd"
    },
    {
        "author": "呂陶",
        "paragraphs": [
            "襲得芝蘭一室薰，更將三美向誰論。",
            "光輝自可誇僚友，契愛猶能及子孫。",
            "金節暫求康爾俗，錦衣歸去大吾門。",
            "西南終是天涯遠，却羨鸞凰集九閽。"
        ],
        "title": "送秦漕歸淮南",
        "id": "34b55059-f8ff-42d4-83ec-1a049b461029"
    },
    {
        "author": "呂陶",
        "paragraphs": [
            "平日論交重久要，毎懷髙誼寸心搖。",
            "君恩最是憂民社，吏隱偏宜遠市朝。",
            "諄誨佇聞流尺素，嘉篇頻爲寄瓊瑤。",
            "笑言契闊勞生甚，别後堪嗟壯氣消。"
        ],
        "title": "寄新甯黎叔蒨",
        "id": "56592735-7ff3-4e8d-a168-95449b4c491a"
    },
    {
        "author": "呂陶",
        "paragraphs": [
            "天涯羈宦落蓬蒿，漫說平時器業髙。",
            "寒暖所逢皆物理，悲歡相較只秋毫。",
            "徒嗟壯士難行己，懶學風人便著騷。",
            "樂道養閒俱可羨，念君清誼甚魂勞。"
        ],
        "title": "寄周才叔",
        "id": "d13e7f5d-d76e-4797-90cc-258d2f0ab760"
    },
    {
        "author": "呂陶",
        "paragraphs": [
            "禁林元老忽西歸，衆謂西州此事奇。",
            "矰繳漫勞鴻去後，桑田未變鶴來時。",
            "一鄉金帛皆沾惠，千載松楸得奉祠。",
            "預想年前至京國，子孫持酒獻春祺。"
        ],
        "title": "和周簡州寄范蜀公三章  其一",
        "id": "27cd5d0d-9019-4806-a15c-c01368368dbb"
    },
    {
        "author": "呂陶",
        "paragraphs": [
            "春深歸到錦江頭，笑傲光陰已晚秋。",
            "內相貴名雖烜赫，山翁行李甚優游。",
            "詩中氣格超摩詰，方外情懷類子休。",
            "南下有期風月爽，鄉人從此望仙舟。"
        ],
        "title": "和周簡州寄范蜀公三章  其二",
        "id": "8f67315a-ef96-4f6a-914d-3763466c0772"
    },
    {
        "author": "呂陶",
        "paragraphs": [
            "法從深嚴寵禄榮，清標素節兩難并。",
            "有心報國雖謀國，無意求名又得名。",
            "道服豈煩垂寶带，安居何用飾華纓。",
            "秋風一夜喬林減，惟見松篁不變更。"
        ],
        "title": "和周簡州寄范蜀公三章  其三",
        "id": "e06f24e4-8312-4c0d-a901-ad4e6e525345"
    },
    {
        "author": "呂陶",
        "paragraphs": [
            "昨日文書插羽毛，征夫連日整弓刀。",
            "雲如野色隨時慘，風作邊聲特地號。",
            "八陣威靈今可託，六州形勢古稱髙。",
            "西南久不聞金鼓，莫遣人人著戰袍。"
        ],
        "title": "昨日",
        "id": "19eb4393-8885-407e-8568-db850448684f"
    },
    {
        "author": "呂陶",
        "paragraphs": [
            "千里征蠻向不毛，坐籌先勝自三刀。",
            "井中蛙力狂雖躍，弓下猿聲怯便號。",
            "草白見城羌蝶淺，月明聞角漢天髙。",
            "將軍幾日當雄捷，速把功書上赭袍。"
        ],
        "title": "又賦二首  其一",
        "id": "f92dbaf2-eceb-4542-98c3-79f2c4ca3891"
    },
    {
        "author": "呂陶",
        "paragraphs": [
            "忠膽輕生甚一毛，奇謀破賊鋭於刀。",
            "横行容易平烏合，面縛須臾作犬號。",
            "霜甲共輝軍帳冷，煙烽齊出戍樓髙。",
            "羌酋若也投降早，定得君王瑞錦袍。"
        ],
        "title": "又賦二首  其二",
        "id": "83346fe0-e23f-4df4-92d5-09210b4ddb29"
    },
    {
        "author": "呂陶",
        "paragraphs": [
            "白金鋪野玉堆簷，獨上危亭喜再瞻。",
            "多積豈能填澗底，已髙猶未累山尖。",
            "碎聲著物飄來急，寒色侵人霽後添。",
            "時節霏霏未還役，賊平消息願重占。"
        ],
        "title": "雪",
        "id": "a9cfc952-6016-475d-8d41-07f974dd0887"
    },
    {
        "author": "呂陶",
        "paragraphs": [
            "道人少日鍊神形，兵禍俄乘竟不成。",
            "欠爲黄庭判一死，所酬丹事又三生。",
            "眼看殘盡雞窠老，膽破寧寒犬舐盟。",
            "豹養虎攻嗟爾似，却求翰墨作虛名。"
        ],
        "title": "岷峨王髙士賫牟中秘墨帖來求跋自言能護真氣鍊大丹罹兵禍而輟同輩有志於斯事者皆然又言老人村凡二三百歲者亦皆死於兵嗟夫兵之禍生靈甚矣禍蜀則尤慘禍及髙士更不輕矣遂爲之賦詩",
        "id": "18ffc60a-4e0c-408c-8154-845ebdb0923c"
    },
    {
        "author": "呂陶",
        "paragraphs": [
            "深僻崎危不厭過，欲將涓滴助恩波。",
            "躡雲髙步三休在，踏雪清寒一倍多。",
            "依約度溪投野店，逡巡扶杖歷新坡。",
            "初春此去纔旬日，屈指流年奈老何。"
        ],
        "title": "石泉道中和綿州通判李朝散見寄",
        "id": "28cc40cd-d299-4cf0-9f95-1fd2b02dc263"
    },
    {
        "author": "呂陶",
        "paragraphs": [
            "三十餘年齒士林，青綸一命鬢霜侵。",
            "策名雖動遲留嘆，行已常存少壯心。",
            "月滿漲潭清遠夢，春歸平野付長吟。",
            "前溪況亦稱南浦，惜别情悰幾倍深。"
        ],
        "title": "有觸",
        "id": "a6d71b48-dc1b-4e5f-a932-30f74b1c12a1"
    },
    {
        "author": "呂陶",
        "paragraphs": [
            "市橋官柳翠陰垂，路嚮西郊駐彩旂。",
            "故事毎從遐俗尚，清歡又送晚春歸。",
            "留連野色遲遲去，珍惜年華苒苒飛。",
            "老杜有詩殊有味，風光流轉莫相違。"
        ],
        "title": "城西龍祠二首  其一",
        "id": "0ecd1948-fbd6-41f3-bf7a-76eee1cac098"
    },
    {
        "author": "呂陶",
        "paragraphs": [
            "林密溪寒錦浦西，千年靈宇舊憑依。",
            "竹村迎路堪行樂，麥壟連雲已應祈。",
            "詩將早從吟社去，遊人暮到醉鄉歸。",
            "隼旟莫倦徘徊久，化日舒長未夕輝。"
        ],
        "title": "城西龍祠二首  其二",
        "id": "0718e1f3-83ae-4f11-a69e-9a24ed407d6a"
    },
    {
        "author": "呂陶",
        "paragraphs": [
            "誰裁錦段碎文章，憑借春工便吐芳。",
            "自是多花宜少葉，肯教仙格有凡香。",
            "妝容試酒偏增麗，舞興迎春擬作狂。",
            "使幕縣庭雖甲乙，更饒鄰圃借餘光。"
        ],
        "title": "和賞申氏園海棠",
        "id": "9358671b-82c6-4869-ba73-b430f51a90f3"
    },
    {
        "author": "呂陶",
        "paragraphs": [
            "曉霧籠花暖漸收，萬枝難盡數花頭。",
            "臙脂半爲傷春淡，錦带翻因拂地羞。",
            "圍飲舊風傳樂國，縱吟清味屬詩流。",
            "西園韶景真無價，紅滿池臺月滿樓。"
        ],
        "title": "和姚提舉賞海棠",
        "id": "4adf6bac-4b76-4efb-b852-89a0b8b3b702"
    },
    {
        "author": "呂陶",
        "paragraphs": [
            "天恩流布下天津，沴氣消除生氣淳。",
            "昔慮早饑農失職，今逢賑惠澤如春。",
            "綏懷有術推儒者，全活爲功類古人。",
            "賢傑一心溝壑起，翕然歌頌在生民。"
        ],
        "title": "和蜀守道中書事",
        "id": "b38dbe16-630c-4f35-b202-5ae5f8d8d14b"
    },
    {
        "author": "呂陶",
        "paragraphs": [
            "一官一集古稱賢，未似西征五十篇。",
            "雅頌純音流管磬，風騷餘味到林泉。",
            "光生曉岫刊岷石，價踴春溪費錦牋。",
            "愧幸師門舊林教，得爲家寶子孫傳。"
        ],
        "title": "題友人西行雜詩",
        "id": "5dc30140-6ca7-4b70-9e94-4ece09da8da7"
    },
    {
        "author": "呂陶",
        "paragraphs": [
            "天詔丁寧逐佞柔，不須請劍復持矛。",
            "平生邪膽君前落，後世汙名紙上傳。",
            "寶鑑乍開消魍魅，正聲纔作罷離兜。",
            "便爲葅醢何嗟及，貪得浮榮似食鈎。"
        ],
        "title": "讀黜邪詔",
        "id": "8ef1e6da-5783-4f9f-bb35-a5d9e546aa41"
    },
    {
        "author": "呂陶",
        "paragraphs": [
            "野情無限物無窮，一凭危樓又晚空。",
            "過雨郊原渾積翠，送春亭榭尚餘紅。",
            "煙光已屬綃圖上，湖影初歸寶鑑中。",
            "飛鳥潛魚應自得，倚欄小憩豁雙瞳。"
        ],
        "title": "晚倚南樓",
        "id": "59e07cce-36c5-4777-a636-78fdccdb3eec"
    },
    {
        "author": "呂陶",
        "paragraphs": [
            "西風獵獵馬駸駸，極目歸途寄静呤。",
            "美玉自藏圭璧用，寒松偏有雪霜心。",
            "皆知舊德淹郎署，合寵耆儒鎮士林。",
            "勢利競馳孤介少，爲懷清誼動離襟。"
        ],
        "title": "送張穎達屯田",
        "id": "ac008917-cf5b-4632-afb9-4c1468597c44"
    },
    {
        "author": "呂陶",
        "paragraphs": [
            "榮路層層滿眼開，家山在望懶徘徊。",
            "霜侵客鬢須歸去，塵拂朝冠是儻來。",
            "一棹綠波遊不厭，三竿紅日夢初回。",
            "更聞觴咏同幽趣，應少閒人可預陪。"
        ],
        "title": "和寄治之少卿",
        "id": "6cd490e6-f075-4a3f-a8df-71d50d9a3649"
    },
    {
        "author": "呂陶",
        "paragraphs": [
            "禮寺居卿寵搢紳，若求清議尚沈淪。",
            "三千里外甘投足，四十年前已化鱗。",
            "何必萬鍾如己欲，好將一笑寓天真。",
            "當時共獻藏珠賦，壽考康寧有幾人。"
        ],
        "title": "送張静之少卿東歸",
        "id": "1e33bad6-3250-4e74-937f-473fa9b721f7"
    },
    {
        "author": "呂陶",
        "paragraphs": [
            "咫尺楸枰計慮深，偶緣嬉戯便交侵。",
            "縱横各有往來道，勝負豈無名利心。",
            "終局漫誇兵得地，在宫渾倚士如林。",
            "安危成敗何殊此，付與閒人爲討尋。"
        ],
        "title": "象棋二首  其一",
        "id": "fd9da082-0b01-43dc-be89-6deb93ef36c4"
    },
    {
        "author": "呂陶",
        "paragraphs": [
            "星布重重陣脚深，不須輕敵事相侵。",
            "渡河雖藉奇兵勢，對壘難知老將心。",
            "酬酢巨杯宜燕席，消磨永日稱山林。",
            "呼盧格五前賢有，莫笑年來共講尋。"
        ],
        "title": "象棋二首  其二",
        "id": "bbbaa9d0-890d-4098-8873-e6a3e645fe0a"
    },
    {
        "author": "呂陶",
        "paragraphs": [
            "畫轅曾記到西州，莫爲題輿厭滯留。",
            "官況優如支郡樂，風光渾似昔年游。",
            "日無餘事知閒暇，時有清呤競唱酬。",
            "政績易成恩典在，天涯不覺兩經秋。"
        ],
        "title": "送楊聖愈口中赴益倅",
        "id": "24b3d6e4-d326-4d33-9f5e-eb1d8fb91f11"
    },
    {
        "author": "呂陶",
        "paragraphs": [
            "夕陽芳草自天涯，倦客何須感物華。",
            "無計可能逃世網，有心剛欲慕詩家。",
            "將烹誰惜能鳴鴈，安足翻成強畫蛇。",
            "白髪漸多瞳漸翳，少年相見莫揄揶。"
        ],
        "title": "寓意",
        "id": "2e426af5-9399-4f63-bf06-5e07f69c1028"
    },
    {
        "author": "呂陶",
        "paragraphs": [
            "西風蕭瑟動年華，村望猶將景物誇。",
            "山色半隨雲勢斷，浮光多被竹陰遮。",
            "社前歸興雙飛燕，雨後新聲幾處蛙。",
            "萬里橋南亦如此，十分有意作農家。"
        ],
        "title": "秋郊",
        "id": "ccf9934c-2c04-47a0-b755-e41cedaaa3a2"
    },
    {
        "author": "呂陶",
        "paragraphs": [
            "秋日晴如春日遲，山間水際盡光輝。",
            "江湖頓減騷人詠，父老爭誇太守歸。",
            "歲晚莫驚松易葉，時來又見錦爲衣。",
            "門前行馬雖崇峻，應許衰翁一叩扉。"
        ],
        "title": "寄唐君益",
        "id": "3c13a1bc-300b-4000-8694-bf35e3f327d9"
    },
    {
        "author": "呂陶",
        "paragraphs": [
            "文章得雋自雄飛，平地青雲有路岐。",
            "勸駕寂寥慚漢詔，升歌彷彿見周詩。",
            "九秋煙雨登臨日，三月風雷變化時。",
            "回首不須題競渡，錦標爭勝已先知。"
        ],
        "title": "廣安鹿嗚燕送諸進士",
        "id": "7c728f26-9452-4bf9-9ff1-3c2dea6005df"
    },
    {
        "author": "呂陶",
        "paragraphs": [
            "求閒得請信賢哉，曾歷星垣侍從來。",
            "標節向人清似玉，紛華於己冷如灰。",
            "仙壇露重吟懷爽，禪榻風輕睡眼開。",
            "昨日尋梅奉談笑，竹軒松塢共徘徊。"
        ],
        "title": "次韻李才元舍人二首  其一",
        "id": "cc41b173-f1c2-418f-885d-2d427a9011f8"
    },
    {
        "author": "呂陶",
        "paragraphs": [
            "當年累疏徹堯廷，不爲虚名自得名。",
            "霜雪盛來松秀茂，風波散後水澄清。",
            "紅塵漸與高情隔，綠髪應隨喜氣生。",
            "否泰卷舒公自悟，不須端筴問君平。"
        ],
        "title": "次韻李才元舍人二首  其二",
        "id": "b5812816-a50e-4f43-a7a9-36f0eefb8465"
    },
    {
        "author": "呂陶",
        "paragraphs": [
            "玉色諸兒馥若蘭，綵衣想見日承顔。",
            "塵纓遠濯滄浪水，燕几深居畏壘山。",
            "俗眼漫譏身察察，人情方喜志閒閒。",
            "夕陽歸興隨飛鳥，真意無人語此還。"
        ],
        "title": "致政侍郎知郡學士賡和詩凡數篇謹用元韻寄呈知郡學士",
        "id": "01f91560-5c0f-4f4d-bcc5-ebc1b3e41a3f"
    },
    {
        "author": "呂陶",
        "paragraphs": [
            "十里縈紆路轉山，山城深入翠微間。",
            "何年勝地雲霞老，終日清風歳月閒。",
            "池上蟄龍方隱伏，巖前遊客暫躋攀。",
            "却嗟鸞綽遺居在，難向空堦一叩關。"
        ],
        "title": "遊交城石壁寺二首  其一",
        "id": "2f36ab7c-1fe5-4785-8f2b-856b6a291219"
    },
    {
        "author": "呂陶",
        "paragraphs": [
            "山僧何事下山迎，步徹山腰到寺庭。",
            "清梵一聲沈夕籟，碧嵐千幅展春屏。",
            "自慚韁鎖非真賞，乍見林泉似獨醒。",
            "回首暮鐘留恨處，斷煙層靄倍青青。"
        ],
        "title": "遊交城石壁寺二首  其二",
        "id": "4e473152-1bd4-4ece-af7b-23599b596b62"
    },
    {
        "author": "呂陶",
        "paragraphs": [
            "深靜禪門秋復春，不知門外是紅塵。",
            "滿庭修竹有君子，終日好風如故人。",
            "曲徑最宜巢翠羽，澄潭猶足養纖鱗。",
            "年年寓泊知閒味，毎謝林泉作四鄰。"
        ],
        "title": "題信相院林亭",
        "id": "e66ce927-61d2-4707-811a-c3a80f28ff8a"
    },
    {
        "author": "呂陶",
        "paragraphs": [
            "郊原氣象欲迎春，祠下喬林秀色勻。",
            "數里舊防能禦患，二江流水不迷津。",
            "輿言此日蒙深利，惠政當時念遠人。",
            "公意勤勤議增築，又逢賢傑繼芳塵。"
        ],
        "title": "按視麋棗堰次韻",
        "id": "0cdc1d68-780b-4283-bb8b-a7e6d67617a2"
    },
    {
        "author": "呂陶",
        "paragraphs": [
            "藩政雍容慮在民，暫行千騎按江津。",
            "寒侵客袂逢輕雨，翠拂林梢覺淺春。",
            "極望風光迷綠野，縱吟懷抱脱紅塵。",
            "願公改作劉公堰，留得嘉名諭蜀人。"
        ],
        "title": "麋棗道中",
        "id": "ec7dd7e1-dc6e-4dc6-8cf8-5c2f4fbb6841"
    },
    {
        "author": "呂陶",
        "paragraphs": [
            "游人何事種芳菲，試把庭松較盛衰。",
            "得地不將天質改，有心惟與歳寒期。",
            "一軒野色栽培後，十月霜華秀茂時。",
            "造化果能周及物，亦須千丈引喬枝。"
        ],
        "title": "松",
        "id": "133f37fa-b15f-4e5b-ba10-8f2f33e84fa4"
    },
    {
        "author": "呂陶",
        "paragraphs": [
            "毎嗟無計遠紅塵，願讀仙書學養真。",
            "收得寸心清似水，放教雙鬢白於銀。",
            "功名見誤回頭晚，風物相驚滿眼新。",
            "一卷黄庭有深趣，誦持聊以愛吾身。"
        ],
        "title": "遣興",
        "id": "036fd2c2-9947-401f-95ab-43c90155ad19"
    },
    {
        "author": "呂陶",
        "paragraphs": [
            "雲枝玉蘂兩難加，應是殊庭種此花。",
            "地產有時呈秀異，仙標無意競繁華。",
            "已持寶瑞傳君命，更擁香幢送道家。",
            "若預景文方物志，定先羣卉贊祥葩。"
        ],
        "title": "和李寶文紫庭玉節花",
        "id": "414dcc67-7f1d-4cad-84de-057ef7705cb1"
    },
    {
        "author": "呂陶",
        "paragraphs": [
            "使華西指主恩深，又見鰲頭此鎮臨。",
            "十載星霜皆化日，百城桃李盡穠陰。",
            "層霄自得翺翔路，止水難摇淡靜心。",
            "全蜀蒼黔共傾耳，即聞和氣入薰琴。"
        ],
        "title": "送李寶文還朝",
        "id": "b7573b3a-1557-4d41-bd59-84d219cd26da"
    },
    {
        "author": "呂陶",
        "paragraphs": [
            "大字新題重古松，標題不與衆人同。",
            "何年直幹藏山驛，半夜寒聲滿道宫。",
            "並秀雅宜雲壑外，相逢最愛雪霜中。",
            "秋深縱使喬林減，未許堅姿墜晚風。"
        ],
        "title": "古松館",
        "id": "e18db660-496d-4e9f-9280-c7906607deb2"
    },
    {
        "author": "呂陶",
        "paragraphs": [
            "寺在西山第幾重，山僧相遇喜相容。",
            "寂無塵慮到禪室，瞥有秋聲來野松。",
            "已恨夕陽催返轡，又過危磴聽殘鐘。",
            "煙霞更約他時望，未必高懷負翠峰。"
        ],
        "title": "和郄仲輔開化寺三首  其一",
        "id": "66a1e8ae-bbf2-4ce8-bbca-9b10d63dd436"
    },
    {
        "author": "呂陶",
        "paragraphs": [
            "目前塵坌最重重，乍見名山喜動容。",
            "選勝道裝堪著屐，談禪麈柄亦揮松。",
            "千尋急欲攀秋徑，十里猶聞擊午鐘。",
            "下得巒林又牽俗，特書歸恨寄晴峰。"
        ],
        "title": "和郄仲輔開化寺三首  其二",
        "id": "f3a03097-1cf0-4fcb-b8eb-66d80bfeda4e"
    },
    {
        "author": "呂陶",
        "paragraphs": [
            "煙嵐深處幾千重，難向丹靑寫物容。",
            "層閣試憑窺百里，函經慵讀倚雙松。",
            "喬林乍響因秋籟，棲鳥頻驚爲晚鐘。",
            "莫笑下山猶悵望，浪仙平昔愛三峰。"
        ],
        "title": "和郄仲輔開化寺三首  其三",
        "id": "240c76b8-b547-4c53-af57-d597e382652e"
    },
    {
        "author": "呂陶",
        "paragraphs": [
            "君去金淵十五春，暫歸翻是客中身。",
            "千年丘壟勝當日，兩世親朋無幾人。",
            "麈尾幸能銷白書，馬蹄還厭踏紅塵。",
            "錦衣會有重來約，應笑衰翁漉酒巾。"
        ],
        "title": "送錢端履歸二曲",
        "id": "fa2bb9b0-7416-47da-8ed4-fcec45432e28"
    },
    {
        "author": "呂陶",
        "paragraphs": [
            "霽景宜將遠眼看，綠陰垂地已春闌。",
            "山巓日出方乘暖，峽口風來又作寒。",
            "老去心情非往事，閒中談笑有餘歡。",
            "玉盤四照江如練，忍對澄輝不倚闌。"
        ],
        "title": "晚飲",
        "id": "2dfecb9b-defc-47eb-bd48-f9d9c196a0ed"
    },
    {
        "author": "呂陶",
        "paragraphs": [
            "洪河一曲晉溪濱，自有餘波及四鄰。",
            "循吏風聲今慕昔，淡交情味故如新。",
            "江山極目登臨遠，歲月驚心聚散頻。",
            "無限名園費吟賞，化工偏與洛陽春。"
        ],
        "title": "送文達甫贊善",
        "id": "8a9955b9-6196-4e26-9826-89c647fbc239"
    },
    {
        "author": "呂陶",
        "paragraphs": [
            "文章平昔擅才名，使指於今總列城。",
            "甲乙常聯榜中第，東西俱作劍南行。",
            "清吟愈覺交朋厚，老别難堪歲月驚。",
            "惟喜歸途近霄漢，吾鄉留得是嘉聲。"
        ],
        "title": "和成都轉運判官孫聖微見寄",
        "id": "8e3ef3d5-a090-4ff9-b7da-8b25638d41be"
    },
    {
        "author": "呂陶",
        "paragraphs": [
            "衆菊爭開此獨遲，已過重九見新枝。",
            "自甘化力均先後，不與春芳較盛衰。",
            "秀蘂漸繁微雨夜，清香終在早霜時。",
            "詩人未便移青眼，會有金樽是己知。"
        ],
        "title": "和重己晚菊三首  其一",
        "id": "f4ea979c-d6ce-4482-8ed4-da45e28e79c5"
    },
    {
        "author": "呂陶",
        "paragraphs": [
            "花開雖晚莫嗟遲，落盡千葩發幾枝。",
            "清露有恩殊未報，寒風無賴不能衰。",
            "幽芳自占三秋景，真賞堪同九日時。",
            "蝶少蜂愁人事别，餐英獨有屈平知。"
        ],
        "title": "和重己晚菊三首  其二",
        "id": "86308e3f-819c-4a2f-a7e0-1cd464d1c269"
    },
    {
        "author": "呂陶",
        "paragraphs": [
            "仙翁培種一何遲，點綴黄金更滿枝。",
            "秋色已高方秀茂，物華皆老未凋衰。",
            "幾多俗客慵留意，無限妖花笑後時。",
            "獨向風霜對松竹，潔清標格自相知。"
        ],
        "title": "和重己晚菊三首  其三",
        "id": "4bb4b1c2-fb89-435e-a844-c99e4ab9f256"
    },
    {
        "author": "呂陶",
        "paragraphs": [
            "聞說蓬仙作小麾，湛恩從此破羣疑。",
            "平生直道宜三黜，自古周防用四知。",
            "松竹何嘗凋晚秀，稻梁應且續朝饑。",
            "不須利口歸豺虎，皎皎清穹未易欺。"
        ],
        "title": "聞說一首寄與可爲堯夫作",
        "id": "bc6afc0b-0ded-41a4-926c-28cd1e4e21f9"
    },
    {
        "author": "呂陶",
        "paragraphs": [
            "一塵殊不掛胸中，標韻高閒辯論雄。",
            "詩得江山深有助，道因橐籥易爲功。",
            "平生擬效漆園吏，何日相逢黄石公。",
            "可惜壯年長策在，却陪明月與清風。"
        ],
        "title": "次韻贈陳季常",
        "id": "9a6876e9-c0b0-4143-8f6e-91d450012871"
    },
    {
        "author": "呂陶",
        "paragraphs": [
            "塵氛不到此池亭，庚伏長來駐旆旌。",
            "波蕩畫船衝岸急，露明翠蓋遇風傾。",
            "一先有得棋頻勝，衆樂無嫌酒屢行。",
            "紅日漸低鐘鼓近，路人歌笑望專城。"
        ],
        "title": "伏日池上二首  其一",
        "id": "a3232f05-8716-4ca7-bef1-dece7e9de5cb"
    },
    {
        "author": "呂陶",
        "paragraphs": [
            "南風時起有餘溫，晷影炎炎勢欲焚。",
            "堤上遊人皆樂俗，坐中豪客少將軍。",
            "深思闊沼生冰色，尤畏晴霞散錦紋。",
            "待得清凉到襟袖，斷煙重疊送西曛。"
        ],
        "title": "伏日池上二首  其二",
        "id": "3b457555-ee84-4933-8bc2-64939abbaf59"
    },
    {
        "author": "呂陶",
        "paragraphs": [
            "掛冠歸後愛林泉，擇地爲亭欲看山。",
            "清畫絕無塵坌到，白雲常與性情閒。",
            "詩書教子雍容外，琴酒娛賓笑傲間。",
            "堂構不隳門有慶，綵衣終約錦衣還。"
        ],
        "title": "題致仕袁成均燕申亭",
        "id": "bc3efbc6-b3c6-4060-906c-5fb4ee44ef05"
    },
    {
        "author": "呂陶",
        "paragraphs": [
            "流落文場晚得名，十年猶未脱銓衡。",
            "軒昂本爲太平起，憤歎却因多難成。",
            "方略滿懷期樹立，塵埃蒙袂且將迎。",
            "由來不遇須藏器，豈是佯愚學甯生。"
        ],
        "title": "送李寶之",
        "id": "61c2a7f6-aeb2-4db7-897e-294208f4c290"
    },
    {
        "author": "呂陶",
        "paragraphs": [
            "猿鶴皆飛昔日聲，安車歸去路岐平。",
            "高懷無累能知止，半禄雖微亦代耕。",
            "林下光陰尤覺永，環中氣象有餘清。",
            "塵埃滿抱華顛客，笑指泉山羡此行。"
        ],
        "title": "送修孺歸通泉用陳圖南韻",
        "id": "9fc560e7-9d17-46f4-81ec-06ef44aead28"
    },
    {
        "author": "呂陶",
        "paragraphs": [
            "三月山城送客時，山頭芳草又離離。",
            "紅塵道路今猶古，清酒罇罍樂勝悲。",
            "鄉外忽搖懷遠意，坐中聊賦惜春詩。",
            "洛陽風景别來久，應屬少年游俠兒。"
        ],
        "title": "次韻送人有感",
        "id": "d99a0816-7d06-42de-8a31-72397778b270"
    },
    {
        "author": "呂陶",
        "paragraphs": [
            "平日陽和已浹民，浪馳幽迹紹芳塵。",
            "芝蘭秀品推前輩，桃李清陰及後人。",
            "諄誨有聞知契厚，縱談無間覺情親。",
            "去思從此憑何慰，待刻銘詞上翠珉。"
        ],
        "title": "送交代茹安禮二首  其一",
        "id": "dd43f086-ffe2-4c1b-8fdc-44fd18580f3f"
    },
    {
        "author": "呂陶",
        "paragraphs": [
            "越溪春水碧迢迢，岷岫晴嵐翠欲飄。",
            "故國風光頻夢斷，殊鄉景物易魂銷。",
            "何時執友無暌索，此日長亭倍寂寥。",
            "把酒送君同一醉，羡君東去客心搖。"
        ],
        "title": "送交代茹安禮二首  其二",
        "id": "c608fca9-1ba1-4c8f-bae5-c087cbff4975"
    },
    {
        "author": "呂陶",
        "paragraphs": [
            "山頭紅日照紅旌，祖席仍歌塞上行。",
            "慷慨有心終破敵，燕閒無事暫專城。",
            "朔風動色驊騮健，秋水澄光寶劍輕。",
            "萬一羽書飛到郡，定煩方略取功名。"
        ],
        "title": "送曹憲州",
        "id": "cb2f84bf-7a13-47e2-9e0c-bf66d22b1daf"
    },
    {
        "author": "呂陶",
        "paragraphs": [
            "十載閒經紫塞秋，辟書連上得君留。",
            "一身已共冰壺潔，八法堪同墨寶收。",
            "壽几歡心憐綵服，詩庭虚席待良籌。",
            "古今京洛風埃甚，去有亨途莫倦遊。"
        ],
        "title": "送范庠博",
        "id": "508ba332-e8e5-4df1-8991-c38c43e93ad4"
    },
    {
        "author": "呂陶",
        "paragraphs": [
            "莫聽灘前漲水聲，少遲樽酒話平生。",
            "堪嘉祁老初辭位，却笑樊須欲問耕。",
            "落日望君三舍遠，西風惠我一襟清。",
            "江流自在悠哉興，得得回船十里行。"
        ],
        "title": "再和送李大夫",
        "id": "bb57d0e8-5886-4206-9220-1a58f7c6a7e8"
    },
    {
        "author": "呂陶",
        "paragraphs": [
            "曾把叢蓍叩大鈞，少逢升漸屢逢屯。",
            "平生道在惟藏器，今日途窮恥問津。",
            "萬事感懷歸白髪，九衢欺客是紅塵。",
            "何須便作林泉計，未必文章誤此身。"
        ],
        "title": "送永康司理張思純東歸",
        "id": "7bcbf25e-61fc-435c-932f-1f34b595dfbd"
    },
    {
        "author": "呂陶",
        "paragraphs": [
            "京洛前年困客塵，孤舟今去楚江濱。",
            "位無高下在行己，邑有政刑宜福民。",
            "人子歡心憐白髪，壯夫幽抱感青春。",
            "弦歌已治庭闈樂，休說窮通問大鈞。"
        ],
        "title": "送秭歸胡宜甫",
        "id": "f09beffa-a1f8-40b1-9129-37d256b4ef36"
    },
    {
        "author": "呂陶",
        "paragraphs": [
            "五陵豪客攬歸鞍，行矣休嗟蜀道難。",
            "世治不須專將閫，才雄自可陟詩壇。",
            "虎符金印亨途在，夜笛秋琴逸氣安。",
            "至寶投人猶按劍，慎將騷雅載毫端。"
        ],
        "title": "送淳于温其",
        "id": "5be31033-0422-4ea1-9a37-1d9653b86b42"
    },
    {
        "author": "呂陶",
        "paragraphs": [
            "泛交如面頗紛紛，珍重賢豪有所存。",
            "高論向人須藥石，壯心於俗不寒温。",
            "已懷忠孝歸儒術，誓取功勳襲將門。",
            "蜀道阻長秦塞闊，夕陽芳草最銷魂。"
        ],
        "title": "送道粹",
        "id": "f6c24318-d846-4e2f-b867-34585469d01b"
    },
    {
        "author": "呂陶",
        "paragraphs": [
            "運際重熙講克禋，祖宗嚴配答慈仁。",
            "典章備物該三代，殿寶殊名應五辰。",
            "早歲侍祠曾受嘏，外方留鎮屢頒春。",
            "皇恩更遠皆宣布，自此祥風起八垠。"
        ],
        "title": "大享肆赦府帥賦詩次其韻",
        "id": "2ab2da3f-2865-4d1e-b45e-e7376328fbde"
    },
    {
        "author": "呂陶",
        "paragraphs": [
            "春華穠處客心闌，俗事勞勞近萬端。",
            "嘉景良朋豈常遇，清詩濁酒暫相歡。",
            "飄零宦況誠非欲，烜赫名途未易干。",
            "惜别戀游深意在，寄聲絃上約誰彈。"
        ],
        "title": "答文通即席見及",
        "id": "07443a6f-550d-441c-a5af-2b158c0128ea"
    },
    {
        "author": "呂陶",
        "paragraphs": [
            "毎記江頭舉别觴，别來如昨幾炎涼。",
            "年華莫問當時水，鬢髪皆添近日霜。",
            "伏櫪已甘常蹭蹬，凌雲猶滯遠翺翔。",
            "羨君標韻終蕭灑，恰是花開到故鄉。"
        ],
        "title": "喜文通西歸",
        "id": "8acc9cb8-bae5-45fa-982b-eb58757d86b6"
    },
    {
        "author": "呂陶",
        "paragraphs": [
            "荆楚旬宣盛事誇，十年重復賦皇華。",
            "更弦已見調疏越，切玉猶須試鏌鎁。",
            "隨手春風飄塞下，迴頭膏雨潤天涯。",
            "親聞父老慇懃說，溝壑沾恩數百家。"
        ],
        "title": "喻明仲自成都憲使領漕湖北",
        "id": "c9a36112-a939-4269-888d-0997067ff0ef"
    },
    {
        "author": "呂陶",
        "paragraphs": [
            "千騎駸駸出錦城，鄉人翹首望先生。",
            "二年爲郡應須樂，數日遊山已快晴。",
            "泉石有誰陪道話，雲霞無限愜詩情。",
            "紅塵拂袂良朋少，時向西風願寄聲。"
        ],
        "title": "寄眉守黎希聲",
        "id": "ebeb5301-09e6-4915-bef2-2ab0ca73e4b5"
    },
    {
        "author": "呂陶",
        "paragraphs": [
            "請得琳宫别未央，西行行色重增光。",
            "官曹冷淡如逋客，風物鮮明類故鄉。",
            "歸去林泉謀已定，閒中詩酒味偏長。",
            "市橋側畔鄰居日，應許過從亦道裝。"
        ],
        "title": "送戴正仲大夫歸玉局",
        "id": "e081ea1f-2e6f-4784-86fe-d25e48fb05f9"
    },
    {
        "author": "呂陶",
        "paragraphs": [
            "三月狂風不惜春，客愁千斛付行人。",
            "平生操履由吾道，何日安閒遂此身。",
            "陌上紛華空白晝，山中氣味少紅塵。",
            "歸來必遇求賢詔，莫向窮途苦問津。"
        ],
        "title": "送陳正臣遊昌元",
        "id": "8ec86325-f9c4-4672-a402-b32739c39d00"
    },
    {
        "author": "呂陶",
        "paragraphs": [
            "羨君方寸最澄清，何必滄浪更濯纓。",
            "玉麈縱談聊入幕，錦衣歸養自專城。",
            "交情久似喬松茂，詩興濃如皎月明。",
            "閲味來章佩勤好，却慚塵耳聽咸莖。"
        ],
        "title": "答趙賓與同年見寄",
        "id": "89f246ba-86af-42b4-af31-ccdd242ba81b"
    },
    {
        "author": "呂陶",
        "paragraphs": [
            "通江山水甲岷川，和氣融融滿四邊。",
            "儒者易成千里政，鄉人近得兩重天。",
            "金罍淺飲雖歌舞，玉麈高談盡聖賢。",
            "不是春秋爲冷學，借留何計及三年。"
        ],
        "title": "和子瞻寄希聲二首  其一",
        "id": "c72c5798-ab7d-48c6-ab38-9c39606aeaf5"
    },
    {
        "author": "呂陶",
        "paragraphs": [
            "海勢茫茫會百川，一麾正在海西邊。",
            "鴻收迅翮方棲渚，鶴吐清音自徹天。",
            "落筆盡降詩裏將，放懷常對酒中賢。",
            "及鋒急用應非晚，留滯紅塵已數年。"
        ],
        "title": "和子瞻寄希聲二首  其二",
        "id": "e8d5b3db-d56b-4a81-8aef-4ff5a0dc6291"
    },
    {
        "author": "呂陶",
        "paragraphs": [
            "安居無事莫興嗟，聊放高情喜溢涯。",
            "攬照不驚頭染雪，讀書未信眼生花。",
            "謳吟罷後詩筒減，方論搜來藥劑加。",
            "見說道心從此壯，幾因清夢到仙家。"
        ],
        "title": "和信夫屯田疾間偶作二首  其一",
        "id": "975db7e0-d80d-431e-86fe-7f48cd315ac5"
    },
    {
        "author": "呂陶",
        "paragraphs": [
            "仕路浮沈不足嗟，到頭何處是津涯。",
            "庭中度日多無事，湖上經年各有花。",
            "熟焙春芽香不散，輕澄臘醑味偏加。",
            "憑君莫賦思歸引，一郡相歡似一家。"
        ],
        "title": "和信夫屯田疾間偶作二首  其二",
        "id": "ef3e4f96-5e20-47b9-923d-55cb07a72b46"
    },
    {
        "author": "呂陶",
        "paragraphs": [
            "惜别心情彼此難，想君歸去自能安。",
            "輕舟盪槳依平岸，快水流冰下險灘。",
            "夢到親聞方歲晚，路迎江國少春寒。",
            "牡丹時節西園醉，不得相同一倚闡。"
        ],
        "title": "和王霽太博見寄",
        "id": "9031e9f9-cf93-4a63-b444-98bf613e0fdf"
    },
    {
        "author": "呂陶",
        "paragraphs": [
            "征車千里極關河，特遣離懷賦綠波。",
            "晚節不隨華髪變，歸裝還載異書多。",
            "雲霄有約增攀望，文酒相逢異嘯歌。",
            "若相清朝許投筆，生平孤劍願重磨。"
        ],
        "title": "送皇甫秉彛殿丞",
        "id": "de3c64f0-16f0-4643-9a70-04fe6ced9c37"
    },
    {
        "author": "呂陶",
        "paragraphs": [
            "永日華堂靜掩扉，道腴深味敵珍肥。",
            "一軒有景詩求勝，十邑無塵寇懾威。",
            "雅性自髙閒去樂，汎交難合信來稀。",
            "誦君清句知君意，祗任天真不任機。"
        ],
        "title": "戢武堂書事和韻",
        "id": "ec82868a-30c5-4ec3-b9af-a87d982cf954"
    },
    {
        "author": "呂陶",
        "paragraphs": [
            "需雲廿澤爲時來，間作雄風鼓迅雷。",
            "信有威靈周闔境，應無偏黨限枯荄。",
            "滿山和氣卷舒易，一夜豐年消息回。",
            "愆亢霖霪皆吏責，幸憑神力庇凡材。"
        ],
        "title": "和董奉議喜雨",
        "id": "5ed435f1-cc22-4fe0-81be-a1913d4af74f"
    },
    {
        "author": "呂陶",
        "paragraphs": [
            "巘溜涓涓在目前，更開餘地助賓筵。",
            "方池可鑑無深淺，罇酒相逢有聖賢。",
            "每爲野情貪勝概，暫憑清味滌塵緣。",
            "何時學得琴書趣，一寫林間石上泉。"
        ],
        "title": "提舉道祖監丞愛靈隱泉之景因廣其地可置坐席賦詩見貺極有雅味次韻奉謝",
        "id": "96bcd50a-be9f-4e79-aec7-9228792fec15"
    },
    {
        "author": "呂陶",
        "paragraphs": [
            "乘閒極望興悠哉，遠眼宜於此處開。",
            "危磴直穿修竹徑，虛窗深占白雲堆。",
            "江湖有景侵平野，棟宇何年倚巨材。",
            "自是登髙乃能賦，誰嗟古往與今來。"
        ],
        "title": "登兜率寺閣次薛道祖韻",
        "id": "e6f89597-17aa-44b1-8ff8-b2e3baedd2d1"
    },
    {
        "author": "呂陶",
        "paragraphs": [
            "經濟書成秘府收，依然蓬蓽在巖丘。",
            "淒凉往事慵開卷，想像髙風合倚樓。",
            "山色無言終日見，泉聲有恨爲誰留。",
            "懷賢訪古閒中味，宜與詩人作勝遊。"
        ],
        "title": "道祖訪趙太賓舊居惜其荒毁慨然賦詩有懷賢念往之深意次韻",
        "id": "70df231c-3069-4b08-b90b-c165b38605fc"
    },
    {
        "author": "呂陶",
        "paragraphs": [
            "山深縣古蜀江濱，往哲聲華尚未湮。",
            "物外低昂應絕品，榜間廋硬亦通神。",
            "名稱三鳯古爲瑞，書倣二家今有人。",
            "首唱繼酬皆盛事，通泉從此識陽春。"
        ],
        "title": "道祖示及遠祖刻像及唱和佳什次韻",
        "id": "1d44636e-711f-41d9-b867-0c222d0ff6c0"
    },
    {
        "author": "呂陶",
        "paragraphs": [
            "晚際閒將景物看，郡人休笑苦憑闌。",
            "遠山露色知晨霽，素月籠光報夜寒。",
            "野燒順風穿絕頂，漁舟随浪轉長灘。",
            "故鄉回首七百里，歸去不辭行路難。"
        ],
        "title": "清風閣晚景",
        "id": "6a91d930-84ae-44d4-a0aa-12579d3f8e7e"
    },
    {
        "author": "呂陶",
        "paragraphs": [
            "憑髙日日望交遊，方寸飄如一葉舟。",
            "文酒相從期賦詠，江山何事尚遲留。",
            "洲中橘熟輝晴晝，潭上花繁送暮秋。",
            "南路士民應有語，旌麾早晚到吾州。"
        ],
        "title": "伏承原伯安撫侍郎爲江雨所阻未即會見遠寄雅章深叙勤眷次韻奉答",
        "id": "7bee6620-7dce-40e5-8518-8d8224d7a1e0"
    },
    {
        "author": "呂陶",
        "paragraphs": [
            "文章道德有源流，進退瀟然信自由。",
            "身在禁林方倚望，年侵老景便歸休。",
            "素雲收雨還層岫，勁柏凌霜茂晚秋。",
            "何日家山縱吟賞，閒中情味更優游。"
        ],
        "title": "和寄景仁致政侍郎",
        "id": "fc552933-403a-49e3-89c8-ad78085ca7aa"
    },
    {
        "author": "呂陶",
        "paragraphs": [
            "十分紅色占亭臺，不恨春風不許開。",
            "摺疊染成隨日麗，芳菲過後爲時來。",
            "賦詩多是題千葉，醸酒誰能飲百杯。",
            "翠蕚丹鬚無計學，佳人屢把絳紗裁。"
        ],
        "title": "榴花",
        "id": "7bfd5c22-486f-4372-93e7-3916bf182812"
    },
    {
        "author": "呂陶",
        "paragraphs": [
            "秋光何事易陵侵，不許芳條展茂陰。",
            "曉色向風生别意，夜聲隨雨入愁吟。",
            "已嗟禽鳥幽棲淺，漸失園林幾處深。",
            "榮謝循環都物理，肯將零落動予心。"
        ],
        "title": "殘葉和韻",
        "id": "07a3833a-b272-464b-8356-029755597491"
    },
    {
        "author": "呂陶",
        "paragraphs": [
            "試思離合數光陰，日月消磨世累侵。",
            "晚歲心懷如止水，舊交情分敵兼金。",
            "相從不厭春壇遠，共語誰知夜漏深。",
            "頻閲來書諭勤意，愧無青玉報璆琳。"
        ],
        "title": "和禮部孔經甫齋宫三首  其一",
        "id": "565f1b83-4b1d-4e07-97d5-cd501cdd1cd7"
    },
    {
        "author": "呂陶",
        "paragraphs": [
            "讀書到老應成癖，了事他人莫笑癡。",
            "敲印舊曹煩夜直，看花新句感春熙。",
            "已聞騏驥騰千里，應許鷦鷯附一枝。",
            "薦牘屢交虛席久，壎篪應喜共君吹。"
        ],
        "title": "和禮部孔經甫齋宫三首  其二",
        "id": "3eb5ff83-fcbe-4a7a-8561-46011577bf1d"
    },
    {
        "author": "呂陶",
        "paragraphs": [
            "嘗馳别乘走龍沙，過盡春寒始到家。",
            "已置功名如外物，只憑詩酒作生涯。",
            "迴頭忽上青雲路，洗眼重看紫禁花。",
            "百日絲綸君定掌，文章從此燦朝霞。"
        ],
        "title": "和禮部孔經甫齋宫三首  其三",
        "id": "7ed1e09b-38c1-41aa-a374-e4e811235a9c"
    },
    {
        "author": "呂陶",
        "paragraphs": [
            "苑鑰重開不禁闌，眼前芳景未凋殘。",
            "仙花笑日欲爭媚，禁柳受風疑怯寒。",
            "詩興似春多麗藻，齋心如水自澄瀾。",
            "憑君賦盡園中景，免向綃圖指點看。"
        ],
        "title": "瑞聖園齋宫",
        "id": "eace35af-fd76-445f-93c4-367ba78d63b4"
    },
    {
        "author": "呂陶",
        "paragraphs": [
            "齋館深沈舊苑開，嘗從祀事偶參陪。",
            "故人已步青雲去，倦客還尋紫陌來。",
            "清景暫將塵慮滌，流年長恨物華催。",
            "唱酬不講詩情懶，獨對風光彊剪裁。"
        ],
        "title": "致齋北園因記舊遊書呈經甫",
        "id": "03fd0bd6-06fd-4d4e-b356-c5676a281357"
    },
    {
        "author": "呂陶",
        "paragraphs": [
            "休沐無多欵聚難，暫留佳客解朝冠。",
            "鰕頭泛酒罇前樂，麈尾生風席上寒。",
            "陪集敢誇言路盛，詼諧漸覺醉鄉寛。",
            "敲門又報青蒲信，捧得新詩似執桓。"
        ],
        "title": "與臺中同飲答諫院王明叟",
        "id": "3beb148d-5163-4d80-8625-f702009254ff"
    },
    {
        "author": "呂陶",
        "paragraphs": [
            "温風一袖己董然，燕坐何須更整冠。",
            "沈李杯盤聊避暑，飲冰懷抱暫生寒。",
            "縱談無間情相照，清句難酬韻不寛。",
            "莫笑未曛車馬散，嘗聞陳仲諷齊桓。"
        ],
        "title": "再和",
        "id": "ecc54349-549c-4700-a996-5d4d397735e2"
    },
    {
        "author": "呂陶",
        "paragraphs": [
            "春風拂拂動輕陰，四望歡聲雜雅音。",
            "人在華胥無限樂，路經蓬島幾重深。",
            "潛鱗可羡游靈沼，巧舌時聞轉上林。",
            "况有賜罇堪一醉，百愁從此定消沈。"
        ],
        "title": "同文館諸君遊金明池",
        "id": "d797d300-1c76-4963-9d74-25f4b256b513"
    },
    {
        "author": "呂陶",
        "paragraphs": [
            "屬車何日泛塵清，舊苑沈沈隔禁城。",
            "别殿未聞天蹕響，華封常聽寶鸞聲。",
            "禽魚欲遂靈臺樂，燕雀終期大厦成。",
            "敢告冬官舉常職，莫將池籞等閒輕。"
        ],
        "title": "和觀瑞聖宫殿有感",
        "id": "54a52bcd-fcc3-4530-a825-f4143932bb45"
    },
    {
        "author": "呂陶",
        "paragraphs": [
            "御水休論九曲池，宫花爭發萬年枝。",
            "長虹駕浪人間去，大翼乘風海際垂。",
            "均被上恩容燕集，共憐嘉景事遊嬉。",
            "願公早獻金明賦，紀述吾朝全盛時。"
        ],
        "title": "次韻芸叟燕瓊林苑",
        "id": "d49db7e2-5c2f-4623-bee4-d3bc4a2e576a"
    },
    {
        "author": "呂陶",
        "paragraphs": [
            "廟席詞林一二臣，校讎撰述體惟均。",
            "聖心欲以古爲鑑，史法有如王次春。",
            "神武略中書事類，天和覽後得名新。",
            "羡君受此傳家寶，遺與兒孫似昔人。"
        ],
        "title": "和芸叟左司被資治通鑑之賜感事賦詩",
        "id": "f51f1f03-464f-4310-be2d-b89eb55b221b"
    },
    {
        "author": "呂陶",
        "paragraphs": [
            "東風將暖不鳴條，霽景曈曈薄霧銷。",
            "五隊繡衣華廣陌，一聲天蹕振層霄。",
            "清塵少拂鸞旗動，紫氣長隨鳳蓋飄。",
            "向晚都人相與語，更誇明日似今朝。"
        ],
        "title": "和彦常舍人元夕扈從二首  其一",
        "id": "70676a3f-23d1-4774-ac45-40d504712948"
    },
    {
        "author": "呂陶",
        "paragraphs": [
            "羽衛森然翠輦平，仰贍天步出西清。",
            "月行青道夜如晝，春入皇州花滿城。",
            "三五良辰傳盛觀，九重歸路沸歡聲。",
            "君王已向龍樓望，喜奉慈顔酒數行。"
        ],
        "title": "和彦常舍人元夕扈從二首  其二",
        "id": "b7960bda-cbc7-41a2-9680-45034d481ff3"
    },
    {
        "author": "呂陶",
        "paragraphs": [
            "月律潛萌斗柄移，陽和氣象等閑知。",
            "五雲已驗天心順，一刻先添日腳遲。",
            "燕雁待時思北嚮，嶺梅乘暖發南枝。",
            "人人盡有春臺興，料得東風不失期。"
        ],
        "title": "己夘冬至後",
        "id": "28f5bba5-c964-4a77-88bc-d8339cabb1b0"
    },
    {
        "author": "呂陶",
        "paragraphs": [
            "十年勤苦學詩騷，擬向篇章運短毫。",
            "廢井心情傷汲綆，沈舟氣象怯驚濤。",
            "參謀可法無如杜，常侍難攀獨有髙。",
            "自是土風忘不得，南音莫訝楚囚操。"
        ],
        "title": "次韻答何爽監簿二首  其一",
        "id": "9136e10d-f4b6-4f9f-844e-a331446b2ae2"
    },
    {
        "author": "呂陶",
        "paragraphs": [
            "清才何事愛清呤，從古詩人誤此心。",
            "按劍莫投隨氏寶，騎驢難和有虞琴。",
            "賦成物外雲無著，搜到天涯海不深。",
            "自顧巴詞終鄙俚，願從鄰友聽純音。"
        ],
        "title": "次韻答何爽監簿二首  其二",
        "id": "06c85b2f-df7a-4b5c-8c9d-fb1b6e5c3626"
    },
    {
        "author": "呂陶",
        "paragraphs": [
            "浪如奔馬葉舟輕，畏景炎炎盡室行。",
            "自處雖無遷客恨，相逢誰有故人情。",
            "年來江上嘆頭白，日近樽前覺眼明。",
            "浣濯塵埃好吟嘯，春風旦暮入巴城。"
        ],
        "title": "穆伯通謫官合陽居常鬱鬱忽見近報必有賢守善待故以詩賀之",
        "id": "008ad6d5-e165-4ad5-898b-aa0930578a92"
    },
    {
        "author": "呂陶",
        "paragraphs": [
            "宦遊無著任東西，通塞惟將物理齊。",
            "平日風波方艤棹，經年桃李又成蹊。",
            "塵埃易没千金劍，霄漢誰爲數尺梯。",
            "三驛錦江歸去近，知君不厭子規啼。"
        ],
        "title": "送穆伯通歸成都二首  其一",
        "id": "fefb0653-cdae-46d7-990b-f054ab0d97da"
    },
    {
        "author": "呂陶",
        "paragraphs": [
            "欲賦長謠贈别君，不勝離緒懶條陳。",
            "讀書有感舊循吏，對酒無悰少故人。",
            "事往何須嗟蹭蹬，時來應是起沈淪。",
            "石城山下西南望，更約瓜期在早春。"
        ],
        "title": "送穆伯通歸成都二首  其二",
        "id": "db1f7f36-7c90-4874-a28a-062c737da5a4"
    },
    {
        "author": "呂陶",
        "paragraphs": [
            "亭下寒流碧似天，亭邊疏柳尚嬋娟。",
            "山林隱隱岷峰出，江路超超楚峽連。",
            "對景宛然開畫幅，放懷宜此醉金船。",
            "嗟予望極終留恨，千里濃雲與淡烟。"
        ],
        "title": "和静之登樂俗亭",
        "id": "593fde78-f19a-4baa-8fcd-6d7673d6a146"
    },
    {
        "author": "呂陶",
        "paragraphs": [
            "昔年詞掖與君逢，今日天涯白髪翁。",
            "賴有江山供晚景，未先蒲桞困西風。",
            "歸心已適三川外，髙論仍倍一笑中。",
            "深幸未寒交道在，非徒清句及衰窮。"
        ],
        "title": "子進舍人北歸過衡陽累曰會話粗釋暌間之念復辱佳章存慰衰朽輒次韻以謝",
        "id": "b3635f64-f953-4097-87f7-97c24d29f69e"
    },
    {
        "author": "呂陶",
        "paragraphs": [
            "九疑山色望中青，似與湘江展翠屏。",
            "終日掩關澄俗慮，有時開卷讀仙經。",
            "談端往往該窮達，酒興悠悠混醉醒。",
            "南去北歸皆惜别，更嗟衰鬢尚飄萍。"
        ],
        "title": "道州何道士相會於途次匆匆告歸余亦北還作詩致遠别之意",
        "id": "9631bafe-ab11-4a46-9344-32ab476225dc"
    },
    {
        "author": "呂陶",
        "paragraphs": [
            "臘寒嘗醉蒲桃酒，春霽空摇舴艋船。",
            "倦客偶來皆失路，故人相值似逢仙。",
            "半生感事驚殘夢，兩世知音話宿緣。",
            "聞說三槐長秀茂，子孫才業信家傳。"
        ],
        "title": "王定國北歸過衡陽惠示四詩其聚散憂樂之興盡矣率賡二篇可資笑噱  其一",
        "id": "29fd36ac-7206-413c-8b11-dc9cf61fcae1"
    },
    {
        "author": "呂陶",
        "paragraphs": [
            "壯年馳走太行車，晚歲還家幸有餘。",
            "進取厚顔嗟鶴髮，退藏深計得蝸廬。",
            "五湖謫去誰收骨，千騎歸來尚載旟。",
            "迴首太平堪頌詠，聖君勤政式商閭。"
        ],
        "title": "王定國北歸過衡陽惠示四詩其聚散憂樂之興盡矣率賡二篇可資笑噱  其二",
        "id": "32bf1f49-bbfb-4bbf-bb93-e4062f31394e"
    },
    {
        "author": "呂陶",
        "paragraphs": [
            "四十年前曾作詩，爲題山觀有髙碑。",
            "宦遊奔走過此地，情思光陰非昔時。",
            "北望數峰殊隱隱，南飛一舸尚遲遲。",
            "仙家跬步未能到，深愧勞生籠與池。"
        ],
        "title": "過合江望安樂觀",
        "id": "89a41ca8-00bc-40c4-a112-60d4f387246e"
    },
    {
        "author": "呂陶",
        "paragraphs": [
            "老向家山領一麾，安閒惟有故人知。",
            "塵埃是幻勞湔洗，水月如流任轉移。",
            "可笑書空徒咄咄，願同舍哺亦熙熙。",
            "春來景物雖佳麗，多謝東風少賦詩。"
        ],
        "title": "答季鎮",
        "id": "76c1516e-5897-44a7-a330-ce660b04af23"
    },
    {
        "author": "呂陶",
        "paragraphs": [
            "從宦故爲涉險塗，强敎人事與心符。",
            "狂言喋喋真無補，虚譽紛紛更不虞。",
            "世味已如流水薄，野情常逐片雲孤。",
            "聖恩寛裕歸來好，免得鄉人笑懦夫。"
        ],
        "title": "次韻吳師益三首  其一",
        "id": "4e04c05a-b8a4-4e8d-9064-f23e37152836"
    },
    {
        "author": "呂陶",
        "paragraphs": [
            "謫官誰更恨蹉跎，回視浮雲亦幾何。",
            "雖向士林爲覆轍，却於言路得餘波。",
            "當年志氣消磨少，晚歲光陰賦詠多。",
            "毎閲塵編無愧赧，此生應不負丘軻。"
        ],
        "title": "次韻吳師益三首  其二",
        "id": "d24adad2-ba3a-4a84-b571-5f1112331e01"
    },
    {
        "author": "呂陶",
        "paragraphs": [
            "珍重良交苦愛忘，記存愚陋枉詩章。",
            "華林纔日敷春藻，蔀屋今朝得夜光。",
            "寶鑑未逢猶獻璞，俊鋒終在不摧剛。",
            "淹翔日久雄飛近，早歲才名振玉堂。"
        ],
        "title": "次韻吳師益三首  其三",
        "id": "752c192f-20ad-4532-b0d3-fdfa4718144e"
    },
    {
        "author": "呂陶",
        "paragraphs": [
            "六十年前里巷遊，北歸重此接朋儔。",
            "據鞍矍鑠誇朱紱，把酒慇懃勸白頭。",
            "況是三春同對景，何妨一笑自忘憂。",
            "閒中歲月非難遣，須仗新詩共唱酬。"
        ],
        "title": "昨日漢公承議見召與二三老友談笑退而爲詩少謝勤意",
        "id": "6f99e129-7251-4c38-92fc-d29398d7fde5"
    },
    {
        "author": "呂陶",
        "paragraphs": [
            "寶絡疏封得令名，人間慶事屬平生。",
            "身居壽域幾三世，福及兒曹已九卿。",
            "埋石有文深紀美，弔喪多客亦哀榮。",
            "泉塗一往應無憾，十八年前吉冢成。"
        ],
        "title": "挽吳太君詞",
        "id": "bc986fd0-500a-45c3-ab1a-35228f3f34fc"
    },
    {
        "author": "呂陶",
        "paragraphs": [
            "天質疏慵一野夫，因從利禄走官途。",
            "惟知名爵有常履，非向塵埃言自殊。",
            "萬事放懷歸失馬，百年過晷任踆烏。",
            "雪霜毛髪來還近，霄漢岐程去已迂。",
            "凡骨易沉羞許衛，短材難斵累班輸。",
            "每甘流落爲遷客，豈免挪揄笑癖儒。",
            "處落未能醫拙病，揲蓍安敢卜亨衢。",
            "宜将大夢消榮辱，肯把虚名計有無。",
            "顧我拙艱當晚涖，惜君留滯却長吁。",
            "玉工早夜榮圭壁，莫使球琳委路隅。"
        ],
        "title": "答陳彛仲",
        "id": "4ce2c1da-a49c-4ee2-98e0-098ac43e5a1a"
    },
    {
        "author": "呂陶",
        "paragraphs": [
            "唧唧微呤透綺疏，乍令人意少歡娛。",
            "留連夜景蕭條甚，引惹秋聲迤邐殊。",
            "似向蝸廬頻學嘯，恐隨蛙鼓亦吹竽。",
            "能鳴豈羨蚣蝑股，不語堪嗤蛺蝶鬚。",
            "賦就情詩感長信，驚回仙夢失蒼梧。",
            "雖知物性何喧寂，應念年華却嘆吁。",
            "從此漸爲寒月計，憑誰與畫小軒圖。",
            "西堂忽起東歸興，望斷青嵩接綠蕪。"
        ],
        "title": "聞蛩和長句",
        "id": "48b18c63-2971-41eb-b553-2f40e37c19bc"
    },
    {
        "author": "呂陶",
        "paragraphs": [
            "湖中少塵氛，事外得野趣。",
            "日日過橋來，遲留不能去。"
        ],
        "title": "寄題洋川與可學士公園十七首 湖橋",
        "id": "7a5be415-c9e8-46f7-9a4e-9bd95a872ba5"
    },
    {
        "author": "呂陶",
        "paragraphs": [
            "極望渺無際，悠然澄碧波。",
            "清風與明月，此處得之多。"
        ],
        "title": "寄題洋川與可學士公園十七首 横湖",
        "id": "5d32a812-b470-4839-94ca-24f436a364c7"
    },
    {
        "author": "呂陶",
        "paragraphs": [
            "葉底留殘雨，叢邊泊小舟。",
            "夜聲纔索索，應是報新秋。"
        ],
        "title": "寄題洋川與可學士公園十七首 荻浦",
        "id": "7237f3cc-8ac5-44c1-a40b-a11b69ee7948"
    },
    {
        "author": "呂陶",
        "paragraphs": [
            "水際柔枝倒，霜前晚穗紅。",
            "野禽來泊此，渾是畫圖中。"
        ],
        "title": "寄題洋川與可學士公園十七首 蓼嶼",
        "id": "9bc153b7-43d3-458e-ad6e-ffd30f1e8f6f"
    },
    {
        "author": "呂陶",
        "paragraphs": [
            "亭如主人心，中虛見諸外。",
            "回環四顧間，殊無一毫礙。"
        ],
        "title": "寄題洋川與可學士公園十七首 涵虛亭",
        "id": "6d379777-bc21-474d-99e8-aba66e07539b"
    },
    {
        "author": "呂陶",
        "paragraphs": [
            "灙泉涓涓流，可鍳毛髪影。",
            "淵源既澄清，到處是佳景。"
        ],
        "title": "寄題洋川與可學士公園十七首 灙泉亭",
        "id": "61ace3ff-29ab-444f-8729-ea074ecc04ad"
    },
    {
        "author": "呂陶",
        "paragraphs": [
            "春早花方綻，朝寒露未晞。",
            "可憐蜂與蝶，已去逐芳菲。"
        ],
        "title": "寄題洋川與可學士公園十七首 露香亭",
        "id": "98719ea6-1b57-4a29-859e-ac20f283aa51"
    },
    {
        "author": "呂陶",
        "paragraphs": [
            "風來綠衣摇，雨罷青煙罩。",
            "隱隱夕陽間，漁人理歸棹。"
        ],
        "title": "寄題洋川與可學士公園十七首 溪光亭",
        "id": "99e8f5ca-5e30-4e33-9a30-95a6d3aacf72"
    },
    {
        "author": "呂陶",
        "paragraphs": [
            "野亭傍幽溪，從此過溪去。",
            "平日已忘機，沙鷗何必懼。"
        ],
        "title": "寄題洋川與可學士公園十七首 過溪亭",
        "id": "be41599b-fcf0-40de-b5e2-cca61dc17681"
    },
    {
        "author": "呂陶",
        "paragraphs": [
            "山陰已陳迹，此樂終如何。",
            "酒船深不礙，去住少風波。"
        ],
        "title": "寄題洋川與可學士公園十七首 褉亭",
        "id": "9a8edb5b-06a2-4db4-905f-6b616ebc714a"
    },
    {
        "author": "呂陶",
        "paragraphs": [
            "開軒向芙蓉，紅綠如捧擁。",
            "游魚定相忘，時見花光動。"
        ],
        "title": "寄題洋川與可學士公園十七首 菡萏軒",
        "id": "df9c3e7b-dfa5-49a7-b081-8c0943607c17"
    },
    {
        "author": "呂陶",
        "paragraphs": [
            "隱几坐幽軒，幽懷日疆慱。",
            "黄卷有聖賢，幾人知此樂。"
        ],
        "title": "寄題洋川與可學士公園十七首 書軒",
        "id": "a8831d2c-e03a-4bde-aa87-386428e8d58e"
    },
    {
        "author": "呂陶",
        "paragraphs": [
            "瓊瑰露華英，綠幄相芘覆。",
            "幾度得風清，真香到襟袖。"
        ],
        "title": "寄題洋川與可學士公園十七首 荼䕷洞",
        "id": "845a8683-b36e-419d-ae7c-785e4259a7ad"
    },
    {
        "author": "呂陶",
        "paragraphs": [
            "漢川如渭川，千畝盡修竹。",
            "疑此是芝田，年年生碧玉。"
        ],
        "title": "寄題洋川與可學士公園十七首 篔簹谷",
        "id": "9da23ffd-f8ce-4e53-b2b9-452ae64fe34e"
    },
    {
        "author": "呂陶",
        "paragraphs": [
            "悠悠江湖思，擾擾聲名累。",
            "溪上見蘆花，寧無慊然意。"
        ],
        "title": "寄題洋川與可學士公園十七首 寒蘆港",
        "id": "89404ee1-0cca-4e0c-af50-3a62be830ad9"
    },
    {
        "author": "呂陶",
        "paragraphs": [
            "耕鋤事勤苦，賦歛少驅逼。",
            "終日掩柴荆，何嘗知帝力。"
        ],
        "title": "寄題洋川與可學士公園十七首 野人廬",
        "id": "0f936b89-1b26-4603-ba8a-1b81a1456771"
    },
    {
        "author": "呂陶",
        "paragraphs": [
            "橙色似黄金，佳名最爲貴。",
            "一腹飽秋霜，嘗之有餘味。"
        ],
        "title": "寄題洋川與可學士公園十七首 金橙徑",
        "id": "def8fd37-314f-4bf4-9b79-a166ff4ce690"
    },
    {
        "author": "呂陶",
        "paragraphs": [
            "可愛北園景，春來游者多。",
            "欲知民樂否，處處是笙歌。"
        ],
        "title": "北園",
        "id": "231b9e63-d16c-4077-830a-836a81fc4fea"
    },
    {
        "author": "呂陶",
        "paragraphs": [
            "流水兩三條合，翠筠千萬枝垂。",
            "漫說忘情待物，亦嘗對景題詩。"
        ],
        "title": "用與可韻爲湖亭雜興十首  其一",
        "id": "56f0580f-badd-4b30-84ef-46fa400d8ad8"
    },
    {
        "author": "呂陶",
        "paragraphs": [
            "簿領絕無留事，親朋少有來書。",
            "度日此中閒坐，自慚也是官居。"
        ],
        "title": "用與可韻爲湖亭雜興十首  其二",
        "id": "d1b66035-ccb9-4141-b24c-d3c0fad9924b"
    },
    {
        "author": "呂陶",
        "paragraphs": [
            "湖上澄波似鑑，林間曲徑如村。",
            "雙鳥飛來碧照，獨蟬呤徹黄昏。"
        ],
        "title": "用與可韻爲湖亭雜興十首  其三",
        "id": "314fb72c-05c4-4dde-aa4b-39d36a9a8753"
    },
    {
        "author": "呂陶",
        "paragraphs": [
            "樓外四垂晴靄，簾前一餉清風。",
            "更倚危欄北望，岷山半出雲中。"
        ],
        "title": "用與可韻爲湖亭雜興十首  其四",
        "id": "478ea0f5-7b80-4994-b790-3e3c74013a62"
    },
    {
        "author": "呂陶",
        "paragraphs": [
            "治郡乃稱太守，退公自是閒人。",
            "已向環中得趣，何須事外勞神。"
        ],
        "title": "用與可韻爲湖亭雜興十首  其五",
        "id": "ba583198-91b3-418c-930b-7bf272c2242e"
    },
    {
        "author": "呂陶",
        "paragraphs": [
            "弱柳低低舞岸，新蒲拂拂籠沙。",
            "貪向水邊傾耳，不知紗帽攲斜。"
        ],
        "title": "用與可韻爲湖亭雜興十首  其六",
        "id": "0262d485-ea95-4f0a-a0c6-594f4c5f2ea7"
    },
    {
        "author": "呂陶",
        "paragraphs": [
            "樸學粗知義命，幽懷聊寄風騷。",
            "道勝何如時與，位卑安用言高。"
        ],
        "title": "用與可韻爲湖亭雜興十首  其七",
        "id": "d4161b43-e46e-47f4-959b-dc2bde6a5b1a"
    },
    {
        "author": "呂陶",
        "paragraphs": [
            "有著在人爲累，無營與物何功。",
            "祇此也該至理，懶能更說真空。"
        ],
        "title": "用與可韻爲湖亭雜興十首  其八",
        "id": "2e678614-7c63-495d-bf88-55b12474e769"
    },
    {
        "author": "呂陶",
        "paragraphs": [
            "小器祇堪近用，要途莫笑閒官。",
            "到了野情易足，自於拙分常安。"
        ],
        "title": "用與可韻爲湖亭雜興十首  其九",
        "id": "f3df0093-75ca-40fa-9e0d-048aee8e3adf"
    },
    {
        "author": "呂陶",
        "paragraphs": [
            "花爛適逢佳節，酒醲宜賞青春。",
            "酩酊任他醉客，芳菲付與遊人。"
        ],
        "title": "用與可韻爲湖亭雜興十首  其一○",
        "id": "e1e8b118-48ad-4f00-8e84-94e259d127af"
    },
    {
        "author": "呂陶",
        "paragraphs": [
            "斜日半山隱隱，暮雲千里濛濛。",
            "北望黄昏微月，西來頃刻清風。"
        ],
        "title": "即事五首  其一",
        "id": "26c61709-f861-474f-9c67-807d74310e02"
    },
    {
        "author": "呂陶",
        "paragraphs": [
            "閉門可以羅雀，垂釣何必求魚。",
            "有耳倦聞俗事，無心更讀閒書。"
        ],
        "title": "即事五首  其二",
        "id": "01d0db1c-9a17-4c92-8e38-a999e492ce3f"
    },
    {
        "author": "呂陶",
        "paragraphs": [
            "樂俗亭下流水，嘉會宫前茂林。",
            "雙瞳日日凝睇，遠夢時時訪尋。"
        ],
        "title": "即事五首  其三",
        "id": "c9665d7e-c2ea-4ca9-b842-4fdd5f625936"
    },
    {
        "author": "呂陶",
        "paragraphs": [
            "林下木奴漸熟，罇前歡伯差濃。",
            "萬事都來身外，一毫不置胸中。"
        ],
        "title": "即事五首  其四",
        "id": "2264d548-7878-48eb-82ee-cf1a5ebfe8fb"
    },
    {
        "author": "呂陶",
        "paragraphs": [
            "岣嶁數峰秀勝，瀟湘萬頃清深。",
            "雲雨有時變化，風濤莫測浮沈。"
        ],
        "title": "即事五首  其五",
        "id": "f97bea09-7c9a-4983-bad4-07105940830a"
    },
    {
        "author": "呂陶",
        "paragraphs": [
            "梁孝事平終結愛，王恢謀沮已和親。",
            "早知蹇甚難爲相，何必賚金與貴人。"
        ],
        "title": "讀韓長孺傳",
        "id": "7dd52ae6-eeea-4aea-8e36-a2049ee5bc21"
    },
    {
        "author": "呂陶",
        "paragraphs": [
            "權歸刺舉已條陳，慱士非才貴得真。",
            "若也國恩殊不賣，單辭未必死功臣。"
        ],
        "title": "讀朱浮傳",
        "id": "3460bc74-7888-4c9f-be6c-c9e86277375a"
    },
    {
        "author": "呂陶",
        "paragraphs": [
            "西巡北幸四夷朝，權寵功名盡易邀。",
            "惟有高麗猶旅拒，靈旗從此便征遼。"
        ],
        "title": "裴矩",
        "id": "bbfbcbf0-1bc6-4134-9e0f-ddab24d7f73d"
    },
    {
        "author": "呂陶",
        "paragraphs": [
            "象床金埒極豪華，出入隋唐似一家。",
            "自古聖君須遠佞，禁中佳木不須誇。"
        ],
        "title": "宇文士及",
        "id": "a1cfcf29-d6b7-4e22-8add-d6b37cde6802"
    },
    {
        "author": "呂陶",
        "paragraphs": [
            "游田未見說虞箴，佞語貪謀競奉承。",
            "豈獨懷中有佳鷂，更教大亮獻名鷹。"
        ],
        "title": "李大亮",
        "id": "c5fd5e78-da61-4dae-b1ee-33dde25aad79"
    },
    {
        "author": "呂陶",
        "paragraphs": [
            "秋晚梨花忽盛開，滿朝稱賀不稱災。",
            "景佺求禮真奇論，冬月如何有瑞雷。"
        ],
        "title": "王求禮",
        "id": "cfe9cbe6-bf4a-41e8-979f-05cf46f1fc7a"
    },
    {
        "author": "呂陶",
        "paragraphs": [
            "五鳯樓前觀大酺，肯因工拙見賢愚。",
            "優倡數百被錦繡，安得人歌于蒍于。"
        ],
        "title": "元德秀二首  其一",
        "id": "93a0193c-764b-49e8-b444-77254f718b50"
    },
    {
        "author": "呂陶",
        "paragraphs": [
            "嗜酒彈琴徒自知，纍囚尸虎縣前歸。",
            "世人名利心不盡，那得再逢元紫芝。"
        ],
        "title": "元德秀二首  其二",
        "id": "3c2a7e91-d34b-4964-8a81-3c90ac9c1ab9"
    },
    {
        "author": "呂陶",
        "paragraphs": [
            "巨盗盤根歲月深，交流戰血競浮沈。",
            "一言便解蒼生禍，何事君恩薄賈林。"
        ],
        "title": "王武俊",
        "id": "ad575622-139d-404c-a339-9efcd959e2ee"
    },
    {
        "author": "呂陶",
        "paragraphs": [
            "終日銜盃酒是家，十年全不話忠邪。",
            "一朝便伏延英閣，餘力猶能壞白麻。"
        ],
        "title": "陽城",
        "id": "f76cb848-05c6-4b8e-8ae5-7551a9753a83"
    },
    {
        "author": "呂陶",
        "paragraphs": [
            "聞說宣麻伏紫宸，願將忠膽觸龍鱗。",
            "此翁八十真堪笑，何事昌言有直臣。"
        ],
        "title": "張萬福",
        "id": "b4de999e-62cd-4ba7-b8ad-9a494a32a7a2"
    },
    {
        "author": "呂陶",
        "paragraphs": [
            "封疆萬里等閒開，一日千金不吝財。",
            "持語無名求貢者，何須更入右銀臺。"
        ],
        "title": "錢徽",
        "id": "000e8589-09aa-4573-8fa9-69448d2de57a"
    },
    {
        "author": "呂陶",
        "paragraphs": [
            "仗內邪根欲去難，承平思慮漸闌珊。",
            "殿簾髙捲春風裏，空憶詞臣賦牡丹。"
        ],
        "title": "舒元輿",
        "id": "c48ba169-1e14-4b10-acab-e5d64a749bf3"
    },
    {
        "author": "呂陶",
        "paragraphs": [
            "夜進麻詞曉未宣，滿朝簪笏盡誼然。",
            "李甘輕肆君休議，不相姦凶已可賢。"
        ],
        "title": "李甘",
        "id": "578f747c-2e3b-4ac9-a081-099e31c26364"
    },
    {
        "author": "呂陶",
        "paragraphs": [
            "方當炙手已寒灰，倚伏循環可動懷。",
            "試問華堂歌舞妓，幾人曾以玉爲釵。"
        ],
        "title": "柳仲郢",
        "id": "8c86fe8a-e07d-4914-bc00-79f86da4cab9"
    },
    {
        "author": "呂陶",
        "paragraphs": [
            "終日清風聳搢紳，不存騙石遠他人。",
            "如何議欲遷三廟，却使門庭有俗塵。"
        ],
        "title": "李景讓",
        "id": "dbda2d03-6c0e-4615-827c-a00e7e753fc8"
    },
    {
        "author": "呂陶",
        "paragraphs": [
            "六幕恢恢皆綱羅，琴書無計避干戈。",
            "泉南更起招賢院，從此衣冠去轉多。"
        ],
        "title": "王潮",
        "id": "9a56ed71-5c0e-49d9-9940-73efc8f99a2f"
    },
    {
        "author": "呂陶",
        "paragraphs": [
            "累石封泥一餉間，層巖疊嶂盡迴環。",
            "真形惟有山常在，何事徒勞作假山。"
        ],
        "title": "爲山",
        "id": "2b598862-12b2-4f7a-a766-3160a75548c2"
    },
    {
        "author": "呂陶",
        "paragraphs": [
            "爲憐髙節聳寒林，擇地培根我意深。",
            "千畝封侯雖未必，且憑霜雪試虚心。"
        ],
        "title": "植竹",
        "id": "952d64fc-47b4-49f0-98d5-5c4f005edd5e"
    },
    {
        "author": "呂陶",
        "paragraphs": [
            "春到窮山生意迴，試憑山土育根荄。",
            "花開莫笑無名器，縱得名花未易栽。"
        ],
        "title": "種花",
        "id": "c6f5eaa3-ef59-4de4-a3c5-c68d66dc7d5a"
    },
    {
        "author": "呂陶",
        "paragraphs": [
            "北堂風物不驚秋，兒女攀憐欲解愁。",
            "未悟詩人深切意，世間何草可忘憂。"
        ],
        "title": "樹萱",
        "id": "d910d9d2-c891-43ed-84bf-ecec88a8a712"
    },
    {
        "author": "呂陶",
        "paragraphs": [
            "花名藥品兩相兼，種菊雖多豈避嫌。",
            "而我折腰求五斗，賞心於爾愧陶潛。"
        ],
        "title": "栽菊",
        "id": "14537134-d69d-41c7-a6db-ebf6906343ac"
    },
    {
        "author": "呂陶",
        "paragraphs": [
            "此心非是好傷生，重倚西軒覺眼明。",
            "但得樗樠芽櫱盡，縣人何必笑丁丁。"
        ],
        "title": "伐樹",
        "id": "ec9c4ba3-b3e3-41e3-9b47-e9bedb1f0ec5"
    },
    {
        "author": "呂陶",
        "paragraphs": [
            "衛青勳業已闌珊，驃騎門前輒得官。",
            "榮謝不同時事改，故人何獨有任安。"
        ],
        "title": "笑往",
        "id": "bb8a080c-3fe1-4d82-a430-7c41f5c3e1ed"
    },
    {
        "author": "呂陶",
        "paragraphs": [
            "城裏塵埃空自忙，暫來城外覺清涼。",
            "臨池静坐有餘味，雨後荷花無限香。"
        ],
        "title": "過張彥輔所居二首  其一",
        "id": "f14dd13d-985a-4b99-9d88-38d2cb841093"
    },
    {
        "author": "呂陶",
        "paragraphs": [
            "秀野垂楊數里青，夕陽猶占一峰晴。",
            "病來兩耳如聾者，聞得巖泉㶁㶁聲。"
        ],
        "title": "過張彥輔所居二首  其二",
        "id": "48d7458d-a072-482f-a7c9-20b93e6a13b1"
    },
    {
        "author": "呂陶",
        "paragraphs": [
            "發盡寒梅千萬枝，小桃乘暖欲開時。",
            "春風次第來須早，芳草垂楊莫恨遲。"
        ],
        "title": "梅花開盡小桃次之",
        "id": "f671c522-80a1-4118-a80c-bf2cb4ddfa15"
    },
    {
        "author": "呂陶",
        "paragraphs": [
            "春芽不染焙中煙，山客勤勤惠至前。",
            "洗滌肺肝時一啜，恐如雲露得超仙。"
        ],
        "title": "答岳山蓮惠茶",
        "id": "69c7294f-9655-4bdf-8394-8c4278c794fc"
    },
    {
        "author": "呂陶",
        "paragraphs": [
            "馬蹄經歲踏紅塵，閏臘光陰已覺春。",
            "遲日暖風真可愛，年年長是伴行人。"
        ],
        "title": "乍暖可愛",
        "id": "8cc800c5-e2b4-4bd6-b85c-e057e6171cb5"
    },
    {
        "author": "呂陶",
        "paragraphs": [
            "曉雲將雨午還收，晚日餘炎未似秋。",
            "豈獨稻畦枯已久，兼憂井竭飲污流。"
        ],
        "title": "久旱",
        "id": "e74d7a1f-7af6-4d90-b2cc-f914ab4b73a1"
    },
    {
        "author": "呂陶",
        "paragraphs": [
            "世上升沉都夢裡，春來强健鬭尊前。",
            "公田種秫全抛却，坐客無氊誰與錢。"
        ],
        "title": "次韻分司南京李誠之待制求酒二首  其一",
        "id": "bcf83a38-ad78-43a0-937f-d68f96de50af"
    },
    {
        "author": "呂陶",
        "paragraphs": [
            "春深風雨半相和，節物令人意緒多。",
            "中酒何須問賢聖，和詩今尚許羊何。"
        ],
        "title": "次韻分司南京李誠之待制求酒二首  其二",
        "id": "683301ee-b58e-42b0-9bb6-46a8fb9311aa"
    },
    {
        "author": "呂陶",
        "paragraphs": [
            "十年佛跡留於此，屈指山門皆所無。",
            "今日清詩重褒述，禪林又復有犀渠。"
        ],
        "title": "廣濟寺",
        "id": "bccfce14-2e65-4950-a49b-bc897b00a7b2"
    },
    {
        "author": "呂陶",
        "paragraphs": [
            "欲賞寒梅先有期，却嗟人事又差池。",
            "西山雪後東風急，應是寒梅爛漫時。"
        ],
        "title": "瞻岷閣前雙梅將開蘇子美屢約一賞會予行部左錦未果次石泉道中僧舍見楊應之阻雨所題李義山詩極有意味因次其韻惜梅之未賞且以寄聚散離合之興云",
        "id": "9ac775e5-ea03-4b8f-a99b-57b03524446a"
    },
    {
        "author": "呂陶",
        "paragraphs": [
            "春來尊酒屢過從，萬事無如一醉中。",
            "聽唱歐公洛陽曲，今年花勝去年紅。"
        ],
        "title": "和通判閻朝奉賞花四絕  其一",
        "id": "e5ee64e6-bb44-44c8-be78-0b4d90a67d40"
    },
    {
        "author": "呂陶",
        "paragraphs": [
            "多年已分作衰翁，病眼看花似霧中。",
            "却謝東風無厚薄，芳心皆露十分紅。"
        ],
        "title": "和通判閻朝奉賞花四絕  其二",
        "id": "a9f26f29-af92-4055-a234-8d80efa2f18b"
    },
    {
        "author": "呂陶",
        "paragraphs": [
            "田家僧舍有芳叢，競折繁枝獻座中。",
            "持語佳賓莫輕散，林稍猶見夕陽紅。"
        ],
        "title": "和通判閻朝奉賞花四絕  其三",
        "id": "b76a6fe2-1bf1-4d71-87e9-e8855e53f601"
    },
    {
        "author": "呂陶",
        "paragraphs": [
            "好花長是怯狂風，榮謝都來十日中。",
            "未過清明時節在，更須携酒覓殘紅。"
        ],
        "title": "和通判閻朝奉賞花四絕  其四",
        "id": "42159922-c35e-4ec6-ac08-4f6ba3ecbeb0"
    },
    {
        "author": "呂陶",
        "paragraphs": [
            "年華易去三春半，花態增新一雨中。",
            "自笑白頭連日賞，罇前猶插數枝紅。"
        ],
        "title": "和提刑戶部賞花",
        "id": "e55080ff-f9a9-4f59-8191-d4d15bffbcca"
    },
    {
        "author": "呂陶",
        "paragraphs": [
            "山下孤城倍寂寥，行人無意暫停鑣。",
            "千林萬壑瓊瑰滿，賴有晴曦半日消。"
        ],
        "title": "金州值雪留一日詰旦遂晴乃西",
        "id": "33ba876f-2ab5-44a0-8cb1-43e43c8f5a77"
    },
    {
        "author": "呂陶",
        "paragraphs": [
            "可愛山花百日紅，南風開得到西風。",
            "一般顔色差長久，移取栽培後圃中。"
        ],
        "title": "絕句五首  其一",
        "id": "d404fca4-c24e-44c8-9b3e-43fd1142f5b9"
    },
    {
        "author": "呂陶",
        "paragraphs": [
            "可美盆池一寸鱗，圓荷陰底自由身。",
            "金刀落膾非吾事，不畏江邊結網人。"
        ],
        "title": "絕句五首  其二",
        "id": "050c6e16-3601-497a-91ab-6be05a60226e"
    },
    {
        "author": "呂陶",
        "paragraphs": [
            "可笑公庭種牡丹，日培肥壤設重欄。",
            "好花三歲方成就，誰向花前一醉看。"
        ],
        "title": "絕句五首  其三",
        "id": "01d30613-8785-4de6-ae69-9436a3c1dfee"
    },
    {
        "author": "呂陶",
        "paragraphs": [
            "可惜賨城足海棠，山頭澗底盡芬芳。",
            "成都花品分先後，此地誰人爲發揚。"
        ],
        "title": "絕句五首  其四",
        "id": "db79437f-dd74-4f95-9b11-9475b0392e9e"
    },
    {
        "author": "呂陶",
        "paragraphs": [
            "可喜公居近白雲，眼前塵事少紛紛。",
            "紗櫥竹簟偏宜睡，五月庭除不聚蚊。"
        ],
        "title": "絕句五首  其五",
        "id": "9cb435f8-18b8-48dd-9e3d-db6cbdbb5244"
    },
    {
        "author": "呂陶",
        "paragraphs": [
            "聖皇恩重恤狂愚，待罪山城歲已踰。",
            "更入西門三百度，便須跨馬上成都。"
        ],
        "title": "庚申四月六日馬上口占",
        "id": "4688b76c-0499-4f46-aa06-d2313e40ce6e"
    },
    {
        "author": "呂陶",
        "paragraphs": [
            "畏日銜山勢欲沉，馬頭西去又駸駸。",
            "道傍槐柳陰濃處，時有清風怏我襟。"
        ],
        "title": "華陰道中",
        "id": "9ffd803f-f3bf-47bb-b92b-5260ed8cd676"
    },
    {
        "author": "呂陶",
        "paragraphs": [
            "百里郊原極目平，未寒林葉尚餘青。",
            "前村一穗濃煙起，知是逡巡到肅寧。"
        ],
        "title": "過肅寧城",
        "id": "209b4578-16c0-4ea5-bc76-a1b61484645f"
    },
    {
        "author": "呂陶",
        "paragraphs": [
            "九月西風未肯涼，信知時節類炎荒。",
            "騷人不念天涯遠，只愛青山對碧湘。"
        ],
        "title": "秋晚",
        "id": "9ea0ace3-c43a-4022-a832-767629b7f829"
    },
    {
        "author": "呂陶",
        "paragraphs": [
            "千山雜遝開還掩，一水縈紆淺復深。",
            "渾似嘉陵江上路，轉令覊客動歸心。"
        ],
        "title": "西陽道中",
        "id": "8d7d6e82-32d2-4179-b844-b98f054a94f4"
    },
    {
        "author": "呂陶",
        "paragraphs": [
            "西湖風物似當時，惟有流光去莫追。",
            "十四年前植修竹，茂陰如識繞方池。"
        ],
        "tags": [
            "西湖"
        ],
        "title": "過天彭懷昔遊三首  其一",
        "id": "3924730d-412a-4f8d-9c96-1194a22f18e2"
    },
    {
        "author": "呂陶",
        "paragraphs": [
            "昔向朝亭種牡丹，花開酒熟不勝歡。",
            "霧中雙眼猶能看，更約春深欲倚欄。"
        ],
        "title": "過天彭懷昔遊三首  其二",
        "id": "cab2dcd0-045f-423f-a2be-102f18f53501"
    },
    {
        "author": "呂陶",
        "paragraphs": [
            "曾向髙樓賦晚晴，每看魚鳥樂長生。",
            "下樓還是紅塵道，不信機心勝野情。"
        ],
        "title": "過天彭懷昔遊三首  其三",
        "id": "eea8b316-ac70-4a62-afcf-3058ea279dab"
    },
    {
        "author": "呂陶",
        "paragraphs": [
            "雪霜收盡苦寒威，六幕融融喜氣歸。",
            "原上枯荄還不死，有心剛欲報春暉。"
        ],
        "title": "初春三絕  其一",
        "id": "2ff2cc3c-bc05-40e5-b0d7-070861a72e34"
    },
    {
        "author": "呂陶",
        "paragraphs": [
            "誰知真宰執天端，天運無私造化寛。",
            "是物向榮皆鋭意，莫於春色辦蒿蘭。"
        ],
        "title": "初春三絕  其二",
        "id": "b4ef072c-5c21-4867-a1aa-b2c5d050e27e"
    },
    {
        "author": "呂陶",
        "paragraphs": [
            "窮山幽谷幾重深，一樹東風散積陰。",
            "從此薄冰尤慎履，世途平日已寒心。"
        ],
        "title": "初春三絕  其三",
        "id": "404ac99b-983c-45af-82bc-4dc29467c513"
    },
    {
        "author": "呂陶",
        "paragraphs": [
            "三十年前愁送别，八千里外喜同歸。",
            "自甘衰叟鋤新圃，未許髙才戀舊磯。"
        ],
        "title": "和王定國二首  其一",
        "id": "60b0ca54-104d-4f35-b506-ab490e461a3e"
    },
    {
        "author": "呂陶",
        "paragraphs": [
            "峽上相逢惟話道，湘中一笑又成詩。",
            "競將酬唱誇新句，不爲窮愁減昔時。"
        ],
        "title": "和王定國二首  其二",
        "id": "c13b1ccd-77cb-454f-aece-4702e28c1c6e"
    },
    {
        "author": "呂陶",
        "paragraphs": [
            "嘉陵江水潑藍青，徹底澄光明鍳形。",
            "一葉釣舟真自在，漁翁應是醉還醒。"
        ],
        "title": "見嘉陵",
        "id": "3989c677-54f6-40e3-9712-bbab222b1151"
    },
    {
        "author": "呂陶",
        "paragraphs": [
            "一别京華十七年，野情長是戀家山。",
            "謀身太拙真堪笑，頭白重來度劍關。"
        ],
        "title": "過劍關",
        "id": "1406e406-8118-408f-83c4-1f87fefd6b51"
    },
    {
        "author": "呂陶",
        "paragraphs": [
            "子美嘗誇丙穴魚，天涯聊此試珍腴。",
            "西風消息江南興，未免樽前憶膾鱸。"
        ],
        "title": "和初食嘉魚",
        "id": "8238172f-c3a6-4abe-8f4a-c6222639a09e"
    },
    {
        "author": "呂陶",
        "paragraphs": [
            "剪取芳條便種成，只從秋後吐繁英。",
            "清霜難拒紅光減，仰視松筠浪得名。"
        ],
        "title": "芙蓉",
        "id": "c7dcf6ff-f221-4ddd-a4ab-13546cef16a0"
    },
    {
        "author": "呂陶",
        "paragraphs": [
            "一夕西風一度開，不須人力爲栽培。",
            "化工何事存芽蘖，長與炎荒作瘴媒。"
        ],
        "title": "再咏芙蓉",
        "id": "22877c87-792e-4906-8d3c-e27704a9e496"
    },
    {
        "author": "呂陶",
        "paragraphs": [
            "北道風霜老未諳，倦驅羸馬亦驂驔。",
            "此行誰信游沙漠，心逐晴雲萬里南。"
        ],
        "title": "相臺道中",
        "id": "ff4c36cc-2faa-4067-847e-fdd5afcd9b6b"
    },
    {
        "author": "呂陶",
        "paragraphs": [
            "家家桑棗盡成林，場圃充盈院落深。",
            "九十餘年事耕鑿，不知金革到如今。"
        ],
        "title": "雄州村落",
        "id": "c577ba6c-84c7-459c-9b7a-3fa3a3221e5b"
    },
    {
        "author": "呂陶",
        "paragraphs": [
            "山腰路轉多臨水，峽口天開又見山。",
            "疑是慶雲曾結蓋，故留仙境在人間。"
        ],
        "title": "和行金堂峽思雲頂",
        "id": "d845922b-f94d-44b4-9fa2-14b979446809"
    },
    {
        "author": "孔淘",
        "paragraphs": [
            "古寺尋清賞，梯雲出薜蘿。",
            "舉頭知日近，極目得天多。",
            "別嶂千屏列，長江一带過。",
            "常聞淨居境，況此復如何。"
        ],
        "tags": [
            "长江"
        ],
        "title": "題明慶塔院",
        "id": "3661cc39-b96d-4c15-b423-5f45cf6be135"
    },
    {
        "author": "孔淘",
        "paragraphs": [
            "飛錫來窮岫，馳聲滿上京。",
            "衣從麟德賜，詩入集仙評。",
            "虎老文彌炳，松孤格愈清。",
            "投人夜光寶，按劍但頻驚。"
        ],
        "title": "送梵才上人歸天臺",
        "id": "c668ab89-22f0-4b40-a14f-8dd13f610e1c"
    },
    {
        "author": "石民英",
        "paragraphs": [
            "雲兼野色過松徑，水带秋聲入稻田。"
        ],
        "title": "句",
        "id": "2d54c66f-813d-4bd1-9d0d-770c700761b6"
    },
    {
        "author": "滿維端",
        "paragraphs": [
            "疊石層高暗綠苔，茂林深處獨崔嵬。",
            "花陰竹影重重見，山色川光面面來。",
            "通夜闌幹隨月倚，納涼窗戶趁風開。",
            "躊躇觸目堪嗟賞，倍費登高賦詠才。"
        ],
        "title": "四望台",
        "id": "1e5e4fbe-ea18-4b0d-bf3d-a38d79f6125d"
    },
    {
        "author": "滿維端",
        "paragraphs": [
            "林藹波光秀可餐，登臨都付一亭間。",
            "坐違世路塵埃遠，靜入湖天日月閑。",
            "對岸鶯花迷閬苑，隔煙洲漵切蓬山。",
            "習池勝事無多較，只負襄陽倒載還。"
        ],
        "title": "挹秀亭",
        "id": "ccbe0528-5d7b-4a4c-a6f9-0de413f1f7b8"
    },
    {
        "author": "滿維端",
        "paragraphs": [
            "偃月城西錦繡川，回環亭樹曲池邊。",
            "籃輿蠟屐閑投入，竹塢花溪信步前。",
            "照日寒梅融素豔，拂波垂柳弄輕煙。",
            "東君已放春消息，爲賦尋芳第一篇。"
        ],
        "title": "南池",
        "id": "30be9482-c767-461f-bb30-d4265278ad67"
    },
    {
        "author": "滿維端",
        "paragraphs": [
            "軒外梧桐碧兩行，跳空闌檻枕西堂。",
            "風條弄日搖窗幌，露葉驚秋墜井床。",
            "靜想還思理琴瑟，高吟惟恐引鳳凰。",
            "誰憐不種朝陽地，但愛清陰作晚涼。"
        ],
        "title": "桐軒",
        "id": "4cce8297-ff55-4b0b-98a7-5f67142fa1dc"
    },
    {
        "author": "李鈞",
        "paragraphs": [
            "欲追河朔一時游，曾效蘭亭泛曲流。",
            "聞說仙岩爲絕勝，喜同高客共探幽。",
            "清風未挹先蠲渴，靈地將登已覺秋。",
            "幸有兵廚三雅醞，論文應飲百杯不。"
        ],
        "title": "同林介夫游梅雨潭和韻",
        "id": "bb461a02-be43-4477-b0dd-5ca3fa9369b7"
    },
    {
        "author": "張吉甫",
        "paragraphs": [
            "江村招得玉妃魂，化作金爐一炷雲。",
            "但覺清芬暗浮動，不知碧篆已氤氳。",
            "春收東閣簾初下，夢想江湖被更熏。",
            "真似吾家雪溪上，東風一夜隔籬聞。"
        ],
        "title": "肖梅香",
        "id": "e28c7ea0-d94e-44d8-9b43-dd7417e1c998"
    },
    {
        "author": "朱詩",
        "paragraphs": [
            "住持傳法者，自有祖家風。",
            "一言決洪濤，四海雲從龍。",
            "橫身六合外，萬象皆虛空。",
            "易此而就彼，探月澄波中。",
            "臂然心亦然，於法難爲功。",
            "宗師滅貪癡，乃可化凡庸。"
        ],
        "title": "寄長慶寺長老瓊師道契",
        "id": "0629a4cf-051b-4e52-88b4-fba0e7f0d6c6"
    },
    {
        "author": "朱詩",
        "paragraphs": [
            "寒夜客來茶當酒，竹爐湯沸火初紅。"
        ],
        "title": "句",
        "id": "9022790b-0bbf-4fba-9c95-93d9093f80f2"
    },
    {
        "author": "錢景諶",
        "paragraphs": [
            "清夜宿瑤宮，雲開天柱峰。",
            "千岩空洞月，萬籟古壇松。",
            "仙馭聞鳴鶴，琅輿想六龍。",
            "朝元步虛罷，祥吹引林中。"
        ],
        "title": "洞霄宮  其一",
        "id": "be72d551-b61c-4cba-8afd-9cc06d92de5e"
    },
    {
        "author": "錢景諶",
        "paragraphs": [
            "入谷初無路，山蹊九折回。",
            "紫庭藏玉室，碧落抱瓊臺。",
            "溪流人閑見，桃花源上開。",
            "只應有仙骨，得到洞天來。"
        ],
        "title": "洞霄宮  其二",
        "id": "070762ae-7343-45a3-86c1-f27d0482713b"
    },
    {
        "author": "錢景諶",
        "paragraphs": [
            "洞天三十六，大滌上清房。",
            "物外雲煙古，仙家日月長。",
            "溪消分玉醞，岩穴產靈香。",
            "須信風塵表，棲真自有方。"
        ],
        "title": "洞霄宮  其三",
        "id": "a7e56c98-b498-49f1-ac9d-767fcd810d09"
    },
    {
        "author": "徐大方",
        "paragraphs": [
            "昨夜除書下太清，一麾千里擁雙旌。",
            "漠符出守朱轓重，越邸懷章晝錦榮。",
            "青瑣窗深傳夕拜，紅蓮幕下得時英。",
            "稽山尋勝窮幽窈，禹穴采書極粹精。",
            "賀老清虛陶內景，微之惠愛浹輿情。",
            "舍人早促還朝計，旦暮追鋒柄宰衡。"
        ],
        "title": "送程給事知越州",
        "id": "855b0999-2ff0-4b1f-a89a-48ffe9406ffb"
    },
    {
        "author": "徐大方",
        "paragraphs": [
            "溪流□□韻，路入□□根。",
            "劉阮□□□，蕭疏鬆石門。"
        ],
        "title": "遊東禪寺",
        "id": "2de6c729-12a0-4d3d-aebb-614a8a7ab6e1"
    },
    {
        "author": "吳覿",
        "paragraphs": [
            "韓公畫馬稱神筆，矯首昂藏山鬼泣。",
            "眼明見此飲馬圖，乃知榘度不可軼。",
            "定嫌昔日徐庾體，渴驥奔泉超法律。",
            "騏驥驊騮志千里，屹立天閑甘伏櫪。",
            "氣勢相宜適操縱，肉骨兼勻稱肥瘠。",
            "世人但以驪黄求，翠駁玉花煩剪剔。",
            "苦論右軍愛鵝趣，知公愛馬應成癖。",
            "山陰道士不換經，已悟黄庭養生術。",
            "持將此卷參馬祖，待須一口西江吸。"
        ],
        "title": "題韓左軍馬圖",
        "id": "4e486384-0beb-4d56-95a8-42b594e3138f"
    },
    {
        "author": "喬孝本",
        "paragraphs": [
            "元侯選勝重經營，地取圓心正且平。",
            "揆日募工踰再浹，創亭合樂落初成。",
            "面開西向緣忠孝，牓揭新封紀寵榮。",
            "隱隱湖山藏故國，漫漫煙水隔都城。",
            "低迷疊嶂回峰抱，繚繞芳叢列豔迎。",
            "臺上臨風共蕭灑，花間夢蝶助淒清。",
            "枕流小檻欹前沼，散綺幽軒接後甍。",
            "舊景周環如有待，夕陽偏照似多情。",
            "縈紆碧沚通潮浦，左右修篁拂畫楹。",
            "自昔甘棠雖足愛，會稽從此擅佳名。"
        ],
        "title": "題三山郡圃會稽亭",
        "id": "8398ec76-9cd6-469f-b088-6628e819960d"
    },
    {
        "author": "黄知良",
        "paragraphs": [
            "松竹冷交陰，蕭森露寶林。",
            "門依青嶂靜，僧隱白雲深。",
            "淒切泉噴玉，壯嚴地布金。",
            "龍湫中致禱，朝夕冀爲霖。"
        ],
        "title": "題延慶院",
        "id": "55ccee8b-a7e3-4f13-9af5-e78076cf32fe"
    },
    {
        "author": "李殿丞",
        "paragraphs": [
            "今日不知明日事，人情反覆似車輪。",
            "我今自是飄萍客，更向長亭作主人。"
        ],
        "title": "餞魏主簿席上作",
        "id": "5a0c9f0e-0494-405c-9a12-f25fafbb5d1b"
    },
    {
        "author": "王企立",
        "paragraphs": [
            "嵐光入坐茶甌綠，海氣逢春柱礎腥。"
        ],
        "title": "句  其一",
        "id": "c28ae046-31ae-4781-80a1-5fdb048d7171"
    },
    {
        "author": "王企立",
        "paragraphs": [
            "老樹陰中閑日月，小池波面醉家鄉。"
        ],
        "title": "句  其二",
        "id": "4a8918dd-7685-400b-8c25-a2f537fb4f8c"
    },
    {
        "author": "趙文昌",
        "paragraphs": [
            "浮沈日月走雷霆，偃蹇西來氣未平。",
            "奔突楚山愁破碎，蕩搖坤輔厭搘撐。",
            "昔年此地分南北，今日中天洗甲兵。",
            "萬里雄風雙禿鬢，妙高臺上看潮生。"
        ],
        "tags": [
            "钱塘江"
        ],
        "title": "登金山觀潮",
        "id": "de0ba539-f8d3-402e-8995-1ed2c3d161fc"
    },
    {
        "author": "趙文昌",
        "paragraphs": [
            "江聲撼群山，萬馬東南馳。",
            "盤盤鐵甕城，鼓角纏秋悲。",
            "維天有設險，實爲奸雄資。",
            "阿奴何許來，王業自此基。",
            "金陵氣已基，虎口餘義熙。",
            "潛機壽陽發，凜凜天象垂。",
            "劃然九州鼎，竟屬賣履兒。",
            "中原自漢蹶，神器良屢移。",
            "黄屋如傳舍，與奪誰汝疵。",
            "順守尚有策，嗜殺徒自隳。",
            "山陽作虞賓，豚犬猶能知。",
            "零陵一累囚，互亡何足疑。",
            "凶德一至再，鬼責其何辭。",
            "殄殲肘腋來，泉壤悔莫追。",
            "惜哉勤王功，一臭萬古遺。",
            "我登黄鶴山，指顧生嗟咨。",
            "茫茫六合內，俯仰幾盛衰。",
            "堯年與桀日，究竟孰綱維。",
            "東去雲悠悠，西來風颸颸。",
            "把酒呼山靈，聽我鶴林詩。"
        ],
        "title": "鶴林",
        "id": "45b88485-6e0d-4150-9ffb-8e18224fc01d"
    },
    {
        "author": "趙文昌",
        "paragraphs": [
            "金山據上流，怒挾汀聲東。",
            "焦山護海門，坐折千里衝。",
            "兩山勢欲合，盛氣薄蒼竅。",
            "解紛誰巨擘，賴有疏鑿功。",
            "至今買餘勇，角立相長雄。",
            "兩皋汗漫遊，目擊大塊中。",
            "手持一杯酒，澆爾磊塊胸。",
            "魚龍出鼓舞，摩蕩青蓮宮。",
            "山靈自不凡，感激欣相從。",
            "因笑魏與吳，乾坤兩雞蟲。",
            "悠然一带水，往事尋無蹤。",
            "夜深何處笛，嗚嗚起西風。"
        ],
        "title": "自金山泛舟至焦山飲吸江亭",
        "id": "c0779618-1bb9-4f5b-baca-6c05c8bc3c5c"
    },
    {
        "author": "趙文昌",
        "paragraphs": [
            "天目山前分兩乳，一脈西來纏右股。",
            "溯流疑是武陵源，入山絕似盤之阻。",
            "椒巒隱隱入霄漢，從此去天纔尺五。",
            "飛泉匯作千丈潭，下有蛟龍潛水府。",
            "玉芝瑤草淨如拭，不見塵寰一抔土。",
            "三神山遠未易到，洞天只在溪之滸。",
            "道人宴作疑不動，一榻雲煙幾寒暑。",
            "乍逢佳客喜盈頰，上山下山若飛虎。",
            "龜腹燕頷好顔色，鳧舄御風輕步武。",
            "蘋蘩藴藻盈傾筐，砧几腥膻不登俎。",
            "贏劉顛蹶問不知，那識人間有簪組。",
            "嗟予碌碌退不勇，竊食大官無寸補。",
            "回頭四十九年非，白髮手搔不可數。",
            "山禽喚我歸去來，口未及言心已許。",
            "長安冠蓋多豪傑，誰肯論交到爾汝。"
        ],
        "title": "天目山",
        "id": "9a790a01-d627-4bb5-ae95-5620a7d79831"
    },
    {
        "author": "康衛",
        "paragraphs": [
            "天墜北斗精，人間書景福。",
            "巖石駢七峰，漠漠太古色。",
            "磅礴壓洪濛，崒嵂磨蒼碧。",
            "中涵大穴洞，外與風雲隔。",
            "千夫廓有容，萬狀成叵測。",
            "谽谺露肝膽，槎牙列矛戟。",
            "伏如龍虎臥，起若將士立。",
            "西竅通天關，虛明數千尺。",
            "豁然一罅入，寂閴燃燈隩。",
            "幽秘若爲藏，暗閼不可極。",
            "龍床一鳥鷇，宛若蛇蜒跡。",
            "龍井下太陰，彷佛被元幄。",
            "豈伊鬼神秘，乃是造化力。",
            "江寒烈水涯，春盎回陽律。",
            "炎光流大地，淒涼入人骨。",
            "四時斡元氣，可燕復可息。",
            "平生謝康樂，不廢登山屐。",
            "蓬萊在人世，昧者恒弗識。",
            "達人昔來游，題詩滿青壁。",
            "駸駸歲月深，慘慘煙霞積。",
            "絕唱者何人，清新壓元白。",
            "鐫石苟無分，靈怪亦我惜。",
            "緬思融結初，六丁萬斧擘。"
        ],
        "title": "七星岩",
        "id": "dd430791-551e-492c-adce-fa499445bc45"
    },
    {
        "author": "康衛",
        "paragraphs": [
            "峽外煙雲迤邐開，人家門戶小樓臺。",
            "青山淥水應相記，二十年前到此來。"
        ],
        "title": "再經舊游偶成拙句寄呈知郡殿丞 過端州",
        "id": "8c033394-6286-45be-9bd0-0a6b22e16d34"
    },
    {
        "author": "康衛",
        "paragraphs": [
            "當時曾此牧黎元，屈指光陰二十年。",
            "別後每思佳景物，再來重睹舊山川。",
            "因罹兵革成彫弊，忽訝閭閻盡改遷。",
            "故吏老民皆白首，使君髭須亦皤然。"
        ],
        "title": "再經舊游偶成拙句寄呈知郡殿丞 過康州",
        "id": "1ac3b528-9bdd-47aa-84dd-a4af29907304"
    },
    {
        "author": "王伯虎",
        "paragraphs": [
            "會稽歸去兩朱輪，青瑣恩輝笑買臣。",
            "簫鼓放船纔汴岸，壺漿迎馬即鄉民。",
            "夜撩詩膽邪溪月，晝撥茶浮禹井春。",
            "器業佇聞裴自薦，莫將清興爲吳蓴。"
        ],
        "title": "送程給事知越州二首  其一",
        "id": "97fefba5-932c-473d-8864-ca6254007896"
    },
    {
        "author": "王伯虎",
        "paragraphs": [
            "長雲千里海邊城，兩粵今傅惠愛聲。",
            "帝載待咨唐岳牧，郡符還屈漠公卿。",
            "天墀面拜恩綸重，江國人瞻晝繡榮。",
            "府掾塵埃歸未得，鄉心先已逐雙旌。"
        ],
        "title": "送程給事知越州二首  其二",
        "id": "ed4d0f40-d580-46e9-b90c-569a2f32847e"
    },
    {
        "author": "王伯虎",
        "paragraphs": [
            "杯湖風舞翠綃轉，樊山煙鎖青螺堆。"
        ],
        "title": "句  其一",
        "id": "662138b7-2cd0-4644-b613-444c1e312583"
    },
    {
        "author": "王伯虎",
        "paragraphs": [
            "離宮避暑今安在，英雄埋沒隨空埃。"
        ],
        "title": "句  其二",
        "id": "45ff06d8-7fa9-4162-8cd2-009fe71cb699"
    },
    {
        "author": "石齊老",
        "paragraphs": [
            "赤土坡頭一寺基，天尊元是一牟尼。",
            "時難只得同香火，莫聽閒人說是非。"
        ],
        "title": "天尊銅像",
        "id": "62adaaf0-db82-44d9-a6de-f6faee5af4e1"
    },
    {
        "author": "王覿",
        "paragraphs": [
            "承平萬事康，干戈百年戢。",
            "蠢戰彼西戎，乃敢侮邊邑。",
            "慶陽用武地，戰士一當十。",
            "指縱惟其人，破竹在呼吸。",
            "堂堂高平君，謀帥公論及。",
            "擁麾當一面，意氣動百執。",
            "聖時務懷柔，閫寄貴安輯。",
            "賀蘭黄口兒，焉用長纓縶。",
            "方當仁草木，況忍尚首級。",
            "佇見貢琛人，還從玉關入。"
        ],
        "title": "送中濟侍郎帥慶分韻得十字",
        "id": "b8e4d48b-6de6-4a2c-9fc5-b7a9e78abb33"
    },
    {
        "author": "王覿",
        "paragraphs": [
            "野寺山茶昨夜開，江亭初報一枝梅。",
            "旋邀座上逍遙客，同醉花前瀲豔杯。",
            "秀色霜濃方潤澤，暗香風靜更徘徊。",
            "仙姿莫遣常情妒，不带東山妓女來。"
        ],
        "title": "望與諸公會於大慈聞海雲山茶合江梅花開遂相邀同賞雖無歌舞實有清歡因成拙詩奉呈",
        "id": "155f3fea-2eb6-4ff3-ab33-a95df091d7cc"
    },
    {
        "author": "王覿",
        "paragraphs": [
            "覆欄常浸桐陰冷，煮茗猶呈玉邑寒。"
        ],
        "title": "句",
        "id": "6955baf0-18f2-4f1c-8dbe-073793df9de9"
    },
    {
        "author": "丁偃",
        "paragraphs": [
            "白虎前芳掩，金華舊事輕。",
            "天心非不寤，垂意在蒼生。"
        ],
        "title": "試邇英延講藝",
        "id": "eff063b0-2805-4dce-b627-fb47a10f3650"
    },
    {
        "author": "徐徽",
        "paragraphs": [
            "金獅潭上水悠悠，兩岸垂楊客舍秋。",
            "十裏清江民物阜，錦帆直到石梁頭。"
        ],
        "title": "金獅潭渡",
        "id": "df914abf-dabb-4422-98e7-6d4c29736916"
    },
    {
        "author": "徐徽",
        "paragraphs": [
            "胙土分茅奠此岡，金根玉韜總輝光。",
            "誰知三百餘年後，老樹殘蟬送夕陽。"
        ],
        "title": "襄城",
        "id": "2ffb8204-545a-43c9-97b8-8b9724b4f484"
    },
    {
        "author": "姚勔",
        "paragraphs": [
            "一氣運轉無時停，陰陽消長權相仍。",
            "不有栗烈謹閉固，安得生育萬化興。",
            "東南之土苦妍暖，大冬往往水不冰。",
            "有時草木自發洩，百蟲不蟄飛蚊蠅。",
            "侍郎下車庶事飭，威行恩煦瞻風棱。",
            "宿姦竄伏善民裕，眾強不敢暴與陵。",
            "剛柔設施既得理，律呂感召還相應。",
            "先春未臘已見雪，平地一色迷溝塍。",
            "寒華浩蕩失舞鶴，逸勢飄突回飛鷹。",
            "不惟盡掃氛祲息，便使歲善倉箱登。",
            "蓬萊高閣倚巖壑，下見群巒千萬層。",
            "其間賦象不可數，一一焜燿光彩凝。",
            "會稽山水天下勝，於此更可窮誇矜。",
            "無風四面捲簾幕，坐上眾客羅簪朋。",
            "分題行酒各壯浪，浩然萬慮何泓澄。",
            "抽毫沓簡公已賦，欲敵妙句誰其能。",
            "小生學力最卑弱，懦氣鬰鬰唯填膺。",
            "往時徽之訪安道，剡溪扁舟夜獨乘。",
            "隱淪閑事至微小，史筆猶爲千載稱。",
            "豈如公今爲侍從，器業天子之股肱。",
            "擁麾一方聊撫俗，瑞至應節如糾繩。",
            "處之廟堂燮天下，和氣自足康黎蒸。",
            "良辰樂事固可紀，欲寫但愧才弗勝、他年收拾入房策，豈獨佳話口所騰。"
        ],
        "title": "奉陪蓬萊閣賞雪賦詩謹成二十四韻呈知府龍圖侍郎",
        "id": "7e91a455-1b3b-494a-8a24-bcc4ffaaf919"
    },
    {
        "author": "莊公岳",
        "paragraphs": [
            "使君新構此君堂，手植玲瓏玉萬行。",
            "洗濯清風消暑晝，敲摩直節任寒霜。",
            "蕭森一逕長年碧，灑落高軒四座涼。",
            "金斝交飛賓就醉，夜深留待月華光。"
        ],
        "title": "此君堂",
        "id": "c00b8652-f2c4-4001-9409-223a7ae2d4ca"
    },
    {
        "author": "楊傑",
        "paragraphs": [
            "滁山插空望不足，行信馬蹄入幽谷。",
            "生平未慣塵外遊，先酌寒溪洗塵目。",
            "自疑身是武陵客，誤逐桃花迷水曲。",
            "欲窮本始問歲月，亭上雄文鑿青玉。",
            "意高語險測難到，拂散白雲再三讀。",
            "乃知造作自混沌，山神固護寶藏匵。",
            "路歧未許車馬通，白日蒼煙走麋鹿。",
            "一從紫府仙人來，指出洞天三十六。",
            "膏澤疏開不死泉，棟梁養成歲寒木。",
            "靈苗異草無根株，搖蕩清香過林麓。",
            "峰巒圍匝别是天，天在山中成大畜。",
            "先生之心此其象，往行前言深藴蓄。",
            "議論吐爲仁義辭，文章散作生靈福。",
            "默笑真工功未醇，餖飣春風弄紅綠。",
            "聃云谷得一以盈，以一能應無窮聲。",
            "千古萬古聲不盡，先生得之爲聲名。",
            "公之聲名公之心，日益遠大日益深。",
            "愚儒耳目所不及，奮筆空成幽谷吟。"
        ],
        "title": "幽谷吟上歐陽內翰",
        "id": "33388ccf-f986-44c6-8738-aac2af456dac"
    },
    {
        "author": "楊傑",
        "paragraphs": [
            "媧皇鍛鍊補天石，天完餘石人間擲。",
            "擲向淮山山下溪，千古萬古無人識。",
            "晝出白雲籠九州，夜吐長虹衝太極。",
            "去年臘月谿水枯，色奪江頭數峰碧。",
            "野夫採得琢爲硯，一畫中規外方直。",
            "方直端平象地形，形壅水流流若璧。",
            "擬法辟雍天子學，不比泮宫一隅塞。",
            "幸偶先生掌辟雍，持以獻誠安敢惜。",
            "欲伐東山五大夫，受爵非材鍊爲墨。",
            "欲乞湘妃血淚竿，刮削除斑供簡策。",
            "欲就退之借毛穎，同與先生記心畫。",
            "先生記之何所先，推賾聖賢詮六籍。",
            "四時七政有未平，願述陰陽修律曆。",
            "夷蠻戎狄有未賓，願攄雄略操軍檄。",
            "辟雍之水流不窮，先生之材無不通。",
            "願攜此硯飛九穹，圓潤化筆扶天工。"
        ],
        "title": "辟雍硯上胡先生",
        "id": "d57b619a-31fe-41bd-a899-48cbc0c8deed"
    },
    {
        "author": "楊傑",
        "paragraphs": [
            "屏石屏石何嶃巖，云初得自江之南。",
            "沙埋土蝕幾千載，無人辨别嗟沉淹。",
            "浄空居士物鑒精，獲之不貴黄金兼。",
            "清泉洗滌露真璞，野雲凝結堆濃藍。",
            "巫峽山前暮雨霽，參差十二挑峰尖。",
            "比千骨朽心不朽，通竅至今存四三。",
            "蜂房蟻垤豈足數，或疏或密争嶔嵌。",
            "銅臺古研置其下，一片皴碧沉寒潭。",
            "唐朝牛公嗜怪石，取之不已其亦貪。",
            "争如夫君一勝百，得此自足無傷亷。",
            "我嘗乘醉到君家，臨風叩以蒼玉簪。",
            "其聲淸越合律吕，簨簴可與大樂參。",
            "何當琢磨中勾股，列爲編磬歌雲咸。",
            "問君考擊薦郊廟，孰若藏在青山庵。"
        ],
        "title": "屏石謠贈郭功父",
        "id": "a62ffa28-fe56-4f68-a0af-a36ccec2163b"
    },
    {
        "author": "楊傑",
        "paragraphs": [
            "昔年會稽探禹書，探得六甲開山圖。",
            "圖載潛南天柱山，上侵霄漢下淵泉。",
            "真人秘語世不傳，但見絕頂蒙雲煙。",
            "漢武射蛟浮九江，舳艫千里來樅陽。",
            "築壇祈仙瞻杳茫，茂陵檜柏空青蒼。",
            "石牛一卧叱不起，白鹿還歸深洞裏。",
            "二月靈鶴有時來，洞口桃花泛流水。"
        ],
        "title": "潛山行",
        "id": "89d3ed2d-d0a0-4354-ae0a-3aec69bd7b64"
    },
    {
        "author": "楊傑",
        "paragraphs": [
            "歌白雪，雪滿龍沙暮冬月。",
            "萬里征人歸未歸，一聲曉角雲中咽。"
        ],
        "title": "歌白雪  其一",
        "id": "e686e652-e6b6-4099-acce-73fedf5f3ed3"
    },
    {
        "author": "楊傑",
        "paragraphs": [
            "歌白雪，雪壓樵夫樵擔折。",
            "行到都門門欲開，十二玉樓歌未徹。"
        ],
        "title": "歌白雪  其二",
        "id": "7ac91e07-eb26-4ced-af6e-44b5cbc84277"
    },
    {
        "author": "楊傑",
        "paragraphs": [
            "勿去草，草無惡，若比世俗俗浮薄。",
            "君不見長安公卿家，公卿盛時客如麻。",
            "公卿去後門無車，唯有芳草年年加。",
            "又不見千里萬里江湖濱，觸目凄凄無故人，惟有芳草隨車輪。",
            "一日還舊居，門前草先除。",
            "草於主人實無負，主人於草宜何如。",
            "勿去草，草無惡，若比世俗俗浮薄。"
        ],
        "title": "勿去草",
        "id": "838a5953-9c6b-4f85-900f-d351091ac2ae"
    },
    {
        "author": "楊傑",
        "paragraphs": [
            "古行路，古行路，今人欲追古人去。",
            "古人去遠何可追，後人視今如古時。",
            "君不見去年春風去已久，今年春風亦依舊。"
        ],
        "title": "古行路",
        "id": "f1520479-577a-4954-a3be-bedf17a23472"
    },
    {
        "author": "楊傑",
        "paragraphs": [
            "雲濤擁開滄海門，鼓鼙萬叠鳴江村。",
            "仙翁引我峰頂望，耳目驚駭難窮源。",
            "黄金鑄鯨爲酒樽，桂漿透徹冰雪盆。",
            "吴歌楚舞屏不用，夾道青玉排雲根。",
            "經綸事業重家世，昔聞父子今季昆。",
            "九丹煉就鼎竈温，刀圭足以齊乾坤。",
            "我行欲别湖山去，爲我索筆書長言。",
            "照乘不假明月珠，自有光焰生軺軒。"
        ],
        "title": "和酬子瞻內翰贈行長篇",
        "id": "fa842302-6342-4953-ab19-1057a289388c"
    },
    {
        "author": "楊傑",
        "paragraphs": [
            "洪範八政一曰食，民非稼穡胡爲生。",
            "江南風俗重圩垾，歲遇豐稔倉箱盈。",
            "嘉祐六年宛陵郡，積月霖雨妨秋成。",
            "昔之鬱鬱若雲秀，今也泛泛猶青萍。",
            "豈惟百姓失所望，將恐祭祀無粢盛。",
            "集仙到郡爲憫惻，齋心命駕祈昭亭。",
            "昭亭山下欲回轍，太陽赫赫輝雙旌。",
            "老農乘時得刈穫，清風和氣謳歌聲。",
            "我知夫子禱已久，由有盛德通神明。",
            "願公移此福天下，陰陽調燮歸和羮。"
        ],
        "title": "和章學士祈晴昭亭山",
        "id": "dad7d64f-da29-4b12-9c2b-f63e476243cd"
    },
    {
        "author": "楊傑",
        "paragraphs": [
            "朝望五雲山，暮望五雲山。",
            "望之欲去未得去，抱琴登閣聊怡顔。",
            "琴聲噴潺湲，意在山之泉。",
            "琴聲險欲絕，意在山之巔。",
            "五雲之山不須到，勸君但作五雲操。"
        ],
        "title": "五雲叟琴閣",
        "id": "d2da6a0b-64c6-4036-b2b6-860731ffd0a1"
    },
    {
        "author": "楊傑",
        "paragraphs": [
            "大明七年暮冬月，宋武南巡立雙闕。",
            "鑾輿先幸凌歊臺，雲中簫鼓轟春雷。",
            "六龍一去曉無迹，山花野鳥空相憶。",
            "翠羽鳴鞭來不來，景陵芳草年年碧。"
        ],
        "title": "凌歊臺",
        "id": "c0477647-c361-4fd8-a5a0-c91a232982aa"
    },
    {
        "author": "楊傑",
        "paragraphs": [
            "南城城外山崔嵬，景雲軒上無塵埃。",
            "雙溪水落逐年急，白髮僧歸何日来。",
            "畫屏滿目萬瓦合，幾人到此心如灰。"
        ],
        "title": "景雲軒",
        "id": "90e4f9e1-3954-41c8-9621-329dd14a20b5"
    },
    {
        "author": "楊傑",
        "paragraphs": [
            "春雷驚起蒼龍角，春風擺開紫雲籜。",
            "掃斷紅塵不得来，翠羽旌幢擁髙閣。",
            "髙堂老人年八十，朱衣省郎侍旁立。",
            "追懷手植先大夫，栽培灌溉何勤劬。",
            "濃陰潛蔽芝蘭徑，美實飽供鸞鳯雛。",
            "幽軒得名名曰恭，見此還與桑梓同。",
            "豈惟雪霜不可改，年年髙節搖清風。"
        ],
        "title": "恭軒",
        "id": "e200b537-bd3c-4380-b921-9003f0e984e4"
    },
    {
        "author": "楊傑",
        "paragraphs": [
            "古今春過知多少，人不留春頭白早。",
            "君欲留春心可知，爲君更賦留春詩。",
            "留春莫只留花住，花老春風亦隨去。",
            "孰若芝蘭香不歇，亭下長如二三月。"
        ],
        "title": "留春亭",
        "id": "acaca77e-63c8-4908-bfb8-6d74ed39fef8"
    },
    {
        "author": "楊傑",
        "paragraphs": [
            "滄浪之歌因屈平，子美爲立滄浪亭。",
            "亭中學士逐日醉，澤畔大夫千古醒。",
            "醉醒今古彼自異，蘇詩不愧離騷經。"
        ],
        "title": "滄浪亭",
        "id": "293aa2ac-2fa9-44a5-8786-ff3fbe44df45"
    },
    {
        "author": "楊傑",
        "paragraphs": [
            "有客抱荆璞，不琢貴其質。",
            "兢兢三十年，常恐有墜失。",
            "所欲價百倍，今也十之一。",
            "勿患知者難，光彩已四出。"
        ],
        "title": "送陳資道",
        "id": "e9abb6c9-a333-4213-92f5-e8bb6acd80d5"
    },
    {
        "author": "楊傑",
        "paragraphs": [
            "鐡鑑埋重泉，知經幾寒暑。",
            "山翁築春田，得之南澗滸。",
            "磨刮追光輝，雲卷秋蟾吐。",
            "斂袵正面視，歷落露心府。",
            "壞垣試一照，陰靈吼風雨。",
            "我欲匣此鑑，西上獻人主。",
            "不願鑑其鑑，願君鑑於古。",
            "桀紂不鑑古，基業傾湯禹。",
            "幽厲不鑑古，綱紀頽文武。",
            "吾皇寶其鑑，清風塞寰宇。"
        ],
        "title": "古鑑謠",
        "id": "112cad22-5d18-4a2f-aabb-139696e1d70f"
    },
    {
        "author": "楊傑",
        "paragraphs": [
            "君不見南浦亭前草，送人千里道。",
            "一番膏雨一番青，不顧王孫江外老。",
            "又不見豐城劍埋塵土間，幾年秋水澄波瀾。",
            "夜深直氣射牛斗，變化風雷頭角寒。",
            "丈夫窮通有時有，滿腹詩書滿樽酒。",
            "行行三月到揚州，故人莫笑麻衣舊。"
        ],
        "title": "豫章行送周裕",
        "id": "ea96b74f-ebb7-4c65-9516-5209ea99ac91"
    },
    {
        "author": "楊傑",
        "paragraphs": [
            "戊辰歲歷長，兩春一逢臘。",
            "上瑞兆豐年，同雲彌六合。",
            "初如天馬来，奔入銀河蹋。",
            "梁苑客後至，郢樓曲難答。",
            "錦繡方還里，罇罍喜開閣。",
            "光照孫康書，寒恤袁安榻。",
            "但愛川陸平，不問瑶珉雜。",
            "扁舟欲泛剡，凛氣若浮漯。",
            "龍圖屢烹試，風腋頓爽颯。",
            "明月交清輝，絳籠不燃蠟。"
        ],
        "title": "和穆父待制蓬莱觀雪",
        "id": "570c0971-1007-49de-a8c5-24aa49775f6a"
    },
    {
        "author": "楊傑",
        "paragraphs": [
            "張籍心不盲，何爲盲於目。",
            "伯原道不病，今也病在足。",
            "及第二十年，未識太倉粟。",
            "樂圃德義重，可敵萬鍾禄。",
            "世味覺幻夢，老把華嚴讀。",
            "九會發淵微，贊文煥珠玉。",
            "洞庭秋月澄，吳門春草綠。",
            "香海泛虚舟，不懾魚龍觸。"
        ],
        "tags": [
            "洞庭湖"
        ],
        "title": "贈朱伯原",
        "id": "93af1a51-6f7a-4b61-9e43-af3037f6bab4"
    },
    {
        "author": "楊傑",
        "paragraphs": [
            "淮國耕釣夫，素嗜山川樂。",
            "補吏来盱江，潛解藍綬縛。",
            "獨上凌雲亭，青梯入寥廓。",
            "萬象富觀覽，面面峻巖壑。",
            "天風襲衣襟，綵霞半空落。",
            "仙家雞犬鳴，驚起巢松鶴。",
            "勝遊最後時，萍梗念飄泊。",
            "回首顧人間，紅塵滿城郭。"
        ],
        "title": "凌雲行",
        "id": "eccc2e64-67d8-4c32-9ed3-7240a51bc210"
    },
    {
        "author": "楊傑",
        "paragraphs": [
            "惠州風土隔世埃，使我南望長徘徊。",
            "昔年霹靂轟蓬莱，六鼇踉蹌海面開。",
            "一峰崪屼九霄落，萬里怒濤推擁来。",
            "至今浮在羅山畔，玉閣石梁插天半。",
            "世人可見莫可登，雪棧雲梯知幾層。",
            "近聞更有豐湖好，環匝亭臺映洲島。",
            "野叟忘機鷗鷺閒，寒潭無浪蛟龍老。",
            "雲歸洞府月滿灣，客卷綸車魚在藻。",
            "白玉抽苗萬盖圓，翠光期壓王孫草。",
            "天髙日暖荔枝香，風撼一川紅瑪瑙。",
            "主人丹鼎飛金虎，豐湖無根豈能住。",
            "一日地軸如走丸，隨逐浮山還舊處。"
        ],
        "title": "豐湖歌",
        "id": "7e648ccf-2328-4715-a2a0-4bd51f9e7b44"
    },
    {
        "author": "楊傑",
        "paragraphs": [
            "幽人漬墨寫成竹，變化琅玕作玄玉。",
            "公約贈我兩大軸，不比丹青凡草木。",
            "六月都城苦炎燠，車馬紛紛正馳逐。",
            "曲臺官冷晝掩關，浄掃虚堂展霜幅。",
            "簾間忽有微風来，不動纖枝清滿屋。",
            "憶得扁舟載雪時，曾寄會稽江上宿。"
        ],
        "title": "謝公約惠墨竹圖",
        "id": "5b901db5-4b64-4496-9f5d-bad6daee052e"
    },
    {
        "author": "楊傑",
        "paragraphs": [
            "邂逅南軒須水濆，名言間發蘭桂芬。",
            "道義相投有餘樂，賓主交照無繁文。",
            "忠臣寤寐在北闕，古風歌詠追南薰。",
            "出關不覺行役苦，舉頭時見孤飛雲。"
        ],
        "title": "和謝判官宴南樓",
        "id": "9c955ade-bbea-459a-ab2a-356c72599aaf"
    },
    {
        "author": "楊傑",
        "paragraphs": [
            "李辟疆，濡須别我遊池陽。",
            "别後不得信，不覺青女三飛霜。",
            "每見世俗仇讎盃觴，桎梏文章。",
            "憶君酒怪吟狂，往往登髙崗。",
            "但見大江水茫茫，九華峰青蒼，使我增悲傷。",
            "明堂禮後一百二十日，忽騎蹇驢訪我来池陽。",
            "倒覆我巾箱，得我弊藁數十張。",
            "索我狂書八九行，吿我明日遊帝鄉。",
            "我知利民術，君心十年藏。",
            "青雲一萬里，此去髙翶翔。"
        ],
        "title": "送李辟疆",
        "id": "4a027b29-62c1-4186-b3a9-88738190cb98"
    },
    {
        "author": "楊傑",
        "paragraphs": [
            "鑿池待明月，池成月自来。",
            "一從幽人去，明月来幾回。",
            "乳竇走龍蛇，斷崖激瓊瓌。",
            "安得藉磐石，泛我癭木杯。"
        ],
        "title": "白月池",
        "id": "e1b12e3d-2417-404e-b986-facb1128faca"
    },
    {
        "author": "楊傑",
        "paragraphs": [
            "小隱隱林藪，大隱隱朝市。",
            "市朝心隱不隱身，山林未必忘名利。",
            "夜来月明竹聲細，隱齋主人留客醉。",
            "四更客未醒，主人促車騎。",
            "客笑主人勞，不顧隱之意。",
            "君不見梅福曾作尉氏官，莊周亦爲漆園吏。"
        ],
        "title": "留題張尉隱齋",
        "id": "c26ce70e-4421-4629-b63c-ecbd321bd283"
    },
    {
        "author": "楊傑",
        "paragraphs": [
            "小隱隱山林，大隱隱城郭。",
            "城郭多紛囂，山林苦淡漠。",
            "不如隱於酒，適意自斟酌。",
            "屈原不能飲，獨醒較清濁。",
            "楊雄雖願隱，載醪無適莫。",
            "吏部甕下卧，其隱可愧怍。",
            "翰林市上眠，其隱太落拓。",
            "孰若畸翁園，醺酣得天樂。",
            "風暖鳯凰集，霜重梧桐落。",
            "長嘯待明月，明月出林薄。",
            "倚杖傲浮雲，浮雲度寥廓。",
            "雖近市朝路，不爲名利縛。",
            "知我尚幽勝，賦詩豫期約。",
            "願言醉鄉遊，一駕東飛鶴。",
            "上池沃瑶漿，冲氣溢金杓。",
            "當知隱君子，志不在糟粕。"
        ],
        "title": "酒隱園",
        "id": "a0c1f8db-2877-41dc-88fc-63e716c42023"
    },
    {
        "author": "楊傑",
        "paragraphs": [
            "與君去歲金陵遊，七月十日離楚州。",
            "酒闌浩歌古亭下，白日雷雨催行舟。",
            "片帆乘風破險浪，冉冉飛過蘆花洲。",
            "我時幸預鼇頭薦，君以才術公卿留。",
            "人生聚散散或聚，忽忽今會如萍浮。",
            "君行何以贈君别，莊鵬九萬摶髙秋。"
        ],
        "title": "及第東歸逢元舉",
        "id": "d057aeb4-e91c-4e50-a50c-6a4b629d2e87"
    },
    {
        "author": "楊傑",
        "paragraphs": [
            "天子元老，坐而論道。",
            "赫赫具瞻，傅巖惟肖。"
        ],
        "title": "丞相王舒公贊",
        "id": "48359d32-1128-43b3-b1af-b749480960dd"
    },
    {
        "author": "楊傑",
        "paragraphs": [
            "珠圎而明，玉澤而温。",
            "鑑瑩澈而絕塵，芝秀發而非根。",
            "曼殊沙華，栴檀香芬。",
            "晦堂路險，大開施門。",
            "西江水深，一口平吞。",
            "誰知威音已前，正是王老師孫。"
        ],
        "tags": [
            "长江"
        ],
        "title": "都尉王居士贊",
        "id": "d16fe8fb-c9bb-431c-bfc6-f3a14e4c7b7b"
    },
    {
        "author": "楊傑",
        "paragraphs": [
            "三江府君，有德有文。",
            "善政及物，陰功惠民。",
            "異木連理，雙芝共根。",
            "詩助風教，道傳子孫。",
            "斯人一去莫可見，萬里西山空白雲。"
        ],
        "title": "三江魯府君贊",
        "id": "47ca836b-07e5-4419-958b-3f6f2d116f4d"
    },
    {
        "author": "楊傑",
        "paragraphs": [
            "空山坐寥落，疋馬邀俊哲。",
            "入門肆髙談，清風掃煩熱。",
            "憶昔治平年，姑熟溪上别。",
            "歲時激箭急，倐忽三十月。",
            "讀書非少銳，欲論先卷舌。",
            "歸田殊未成，累累逐羈紲。",
            "孰謂趙魏老，不能佐滕薛。",
            "由來歲大寒，松柏見孤節。",
            "朋心久愈至，忠規補殘缺。",
            "兒童喜父執，飣餖成羅列。",
            "壺有玉泉酒，庖有冰裙鼈。",
            "野芡剖珠璣，秋瓜咀霜雪。",
            "新粳刈且舂，香炊軟三淅。",
            "放七聊醉飽，百憂旋磨滅。",
            "升平擊堯壤，險怪探禹穴。",
            "吐氣直虹霓，落筆淬金鐵。",
            "詞源河漢翻，俯視隄防決。",
            "文章貴天成，追琢幾竄竊。",
            "抵掌萬古事，高下争螘垤。",
            "挹酌華陽水，蕩滌塵土咽。",
            "吾心了何染，本理忘巧拙。",
            "聖賢久不作，情僞愈分别。",
            "竹陰卧片石，浩歌聲欲闋。",
            "山童倐及門，喜音屈高潔。",
            "傳聞脫世累，天境妙搜抉。",
            "疏簾卷危閣，九峰青嵽嵲。",
            "吟餘琴一弄，鏗然響環玦。",
            "老鶴不敢鳴，千里飛雲絕。",
            "次公君素交，嗟予尚契濶。",
            "疇能枉籃輿，相期出寥泬。"
        ],
        "title": "治平三年秋七月當塗郭功父招無爲楊次公會於環峰時五雲叟陳德孚以詩寄吾二人因聯句酬之",
        "id": "1dd72166-da22-4cb2-9a82-88dca5af2a92"
    },
    {
        "author": "楊傑",
        "paragraphs": [
            "且就飛龍牓，休登白鶴舟。",
            "隴書方勸駕，閬苑莫回頭。",
            "丹頂歸滄海，霜翎擲素秋。",
            "海鵬期變化，仙驥任沈浮。",
            "煙月閑三島，功名重五侯。",
            "須知馳鳳詔，便是釣鼇鈎。",
            "已得沖天便，無思擊楫遊。",
            "楚醪鏗逸韻，湘瑟助冥搜。",
            "南浦成春别，北山空夜愁。",
            "九臯聞象魏，一葉寄汀洲。",
            "世氣騎風虎，機心走海鷗。",
            "昔年嗟鷁退，今日並麟遊。",
            "八月仙槎駛，千齡聖運優。",
            "市朝真大隱，箕潁謾清流。",
            "鼓枻雖漁父，乘桴笑仲由。",
            "片帆從此卷，舊氅亦應留。",
            "冠珮重華國，鶯花四皓樓。",
            "雄文高鴈塔，大醉憶蓬丘。",
            "勳若書青史，幢須建碧油。",
            "蘭橈好重舉，乘取上揚州。"
        ],
        "title": "崔仲岳隱居松江以丹白黑飾舟曰鶴舟括蒼周子韶無爲楊次公治平三年夏六月會仲岳於繁昌蓬萊亭勉其罷鶴舟以應書席上聯句送之",
        "id": "b614cb2b-d785-4d51-a87b-c7b29e243544"
    },
    {
        "author": "楊傑",
        "paragraphs": [
            "慈母塚前柏，孝子眼中血。",
            "根在葉長青，恩深淚難歇。",
            "二月黄鶯鳴，一路玄猿咽。"
        ],
        "title": "送沈漢卿拜母墓",
        "id": "c2efe876-aebe-468a-8240-fa3f04b00d9f"
    },
    {
        "author": "楊傑",
        "paragraphs": [
            "牛渚磯，大江汹汹山險巇。",
            "舟人欲渡不敢渡，烹牲投簡先禱祈。",
            "自從疏派得安濟，禱者漸疏祠宇隳。",
            "我聞鬼神若君子，不以風濤爲福威。",
            "吁嗟人心自險易，昔也兢兢今也違。",
            "太守修祠豈無意，寄語安者毋忘危。"
        ],
        "title": "牛渚磯修水府祠",
        "id": "e8bc8511-8d2a-472a-b615-fc1644d1700c"
    },
    {
        "author": "楊傑",
        "paragraphs": [
            "人孰不好游，外物常求備。",
            "佳勝窮山海，紛華樂朝市。",
            "不知務內觀，未得游之至。",
            "達士靡窺牖，天道已昭熾。",
            "六合極周流，萬化覽要會。",
            "瀟灑須川守，名堂慕髙致。",
            "政清民訟簡，庭木交蒼翠。",
            "間關林鳥鳴，跳躍池魚戲。",
            "逍遥成詠歌，吏隱欣得地。",
            "視聽與人同，所適與人異。",
            "翻笑列禦宼，不出終身愧。",
            "吾亦愛吾廬，豈獨壺丘氏。"
        ],
        "title": "至游堂",
        "id": "d2692985-c7c4-42ef-9b3f-ee268729fecf"
    },
    {
        "author": "楊傑",
        "paragraphs": [
            "歲令春爲首，人君德體元。",
            "宸居太極殿，星拱紫微垣。",
            "曆運千齡協，梯航萬里奔。",
            "同時稟正朔，大號一乾坤。",
            "謀野曾綿蕞，沿波未滌源。",
            "典章歸獨斷，期會肅常尊。",
            "禮樂諧虞舜，師儒陋叔孫。",
            "曲臺司肄習，執法糾譁諠。",
            "舊史精窮討，非經不引援。",
            "殊疆今輻輳，古轍此還轅。",
            "陛峻黄麾建，旗張直蓋屯。",
            "地圖包海畫，庭燎徹宵燔。",
            "班位分賢戚，銅璣定曉昏。",
            "仙盤凝沆瀣，禁漏瀉潺湲。",
            "呼旦傳雞唱，填街列虎賁。",
            "六軍衣錦繡，八駿轡璵璠。",
            "綬采由官别，冠梁以秩論。",
            "國容修鹵簿，武事設櫜鞬。",
            "鼓吹依宫架，關扄闢路門。",
            "簴文雕猛鷙，路飾繢蟠蜿。",
            "牙瑑中嚴版，珠聯告止旛。",
            "金床置符寶，土貢雜瑶琨。",
            "百辟稽名實，諸王固屏藩。",
            "立墀隆輔弼，述職簡要番。",
            "省寺興頹敝，材能慎選掄。",
            "班齊序鸞鷺，仗轉駭鯨鯤。",
            "圭鎮唐儀易，袍紗漢制存。",
            "鞘鳴龍扇合，簾卷獸煙噴。",
            "陟降天威重，顒昂玉色温。",
            "泰平安可象，造化本何言。",
            "悅豫陰陽盛，淵深宇宙呑。",
            "江河宗渤海，山岳望崐崘。",
            "牘奏龜麟應，書先稼穡繁。",
            "歷階臣委佩，宣詔使臨軒。",
            "進有稱觴慶，初無解劍煩。",
            "南山賦周雅，北斗揖堯樽。",
            "濟濟華夷抃，雍雍信義惇。",
            "登歌形瑞物，旅舞異梨園。",
            "翠鳳聞簫集，朱熊負案蹲。",
            "四清備鐘磬，二律下匏塤。",
            "寵錫需雲澤，均霑湛露恩。",
            "拜吟三夏享，饔盛九牢飱。",
            "受觶充醇醴，加肴飫熟蹯。",
            "摰勤供鴈雉，羞潔具蘋蘩。",
            "布治從丹闕，懷仁感陸渾。",
            "祥光騰廣坐，和氣冒陳根。",
            "蓬島風長習，扶桑日向暄。",
            "前楹秀芝草，阿閣長鶵鵷。",
            "社稷生靈福，邦家政敎敦。",
            "年年朝溥率，基業壯中原。"
        ],
        "title": "元會",
        "id": "8f8064e5-a5fd-454a-a262-fe5f59554ac3"
    },
    {
        "author": "楊傑",
        "paragraphs": [
            "仙宗司玉曆，帝系出璇霄。",
            "功業超千載，威靈會六朝。",
            "聖孫嚴子事，神武耀文昭。",
            "游渭衣冠在，違顔咫尺遙。",
            "奉安先上衮，守衛肅中貂。",
            "重屋華天篆，櫺星屏俗囂。",
            "麾幢迎寶輦，象魏起祥飈。",
            "霞醴充流瓉，芝房陋焫蕭。",
            "降升瞻穆穆，謦欬聽寥寥。",
            "複道悲追漢，靈旗想伐遼。",
            "薦新隨四孟，觀德序三昭。",
            "養慕諧虞氏，聲明格有苗。",
            "庭分五行舞，樂奏九成簫。",
            "將相旌遺烈，松筠鑒後彫。",
            "肖巖非特說，畫閣豈惟喬。",
            "寰海名王聚，江湖王氣銷。",
            "基圖傳久大，宫闕壯嶕嶢。",
            "皇澤彌霶霈，羣生荷益饒。",
            "侍祠叨旅進，賡頌仰材翹。",
            "孝治光青史，瓊瑤合瑑雕。"
        ],
        "title": "景靈宫",
        "id": "24138375-65a1-43ab-8e6a-69116fab4ed4"
    },
    {
        "author": "楊傑",
        "paragraphs": [
            "原廟躬朝獻，高真監孝思。",
            "仙源傳寶曆，乾戶産金芝。",
            "火德資生毓，天元固本支。",
            "靈華依玉宇，瑞物陋銅池。",
            "大慶同榮茂，甘泉殺等夷。",
            "洪休均草木，嘉應在仁慈。",
            "舜舉重瞳目，堯開八采眉。",
            "祥光齋殿照，喜氣輔臣知。",
            "三秀書圖牒，千齡保福禧。",
            "願如郊祀樂，志府播聲詩。"
        ],
        "title": "皇帝朝獻景靈宫天元殿門有靈芝爲瑞時備員博士前道聖駕得預瞻仰獲綴賀班賦詩上進",
        "id": "104d736d-8791-4bc7-bcc5-c3995522e786"
    },
    {
        "author": "楊傑",
        "paragraphs": [
            "黄陵二妃廟，客過動愁顔。",
            "湘水有時盡，帝車何日還。",
            "血斑千畝竹，魂斷九疑山。",
            "欲問蒼梧事，白雲生棟間。"
        ],
        "title": "過黄陵廟",
        "id": "870e5a48-fe2c-4c33-ab08-88524bef07e3"
    },
    {
        "author": "楊傑",
        "paragraphs": [
            "半醒半醉遊南國，浮利浮名重一毛。",
            "天上星精鍾太白，人間文格埓風騷。",
            "仙翁曾換金龜酒，老筆空傳紫兔毫。",
            "姑熟遺音千古在，長隨春色滿江臯。"
        ],
        "title": "李翰林祠",
        "id": "3827b37f-b03c-4958-96d2-623ccdb682d8"
    },
    {
        "author": "楊傑",
        "paragraphs": [
            "紫霄峰下陸先生，飛出紅塵鶴羽輕。",
            "高第不知朝玉闕，舊山重喜見霓旌。",
            "斗壇石凝雲三尺，丹井泉寒月一泓。",
            "昨夜全家宿琳館，尚疑雞犬有遺聲。"
        ],
        "title": "簡寂陸先生祠",
        "id": "4ca5b4de-9ff7-49e7-b41b-3f590cccb4fb"
    },
    {
        "author": "楊傑",
        "paragraphs": [
            "戰國干戈禮義隳，延陵高節救周衰。",
            "當時若嗣諸侯統，後世誰傳十字碑。",
            "生死不欺留劍約，興亡都在審音知。",
            "名儒如欲修前史，列傳應須次伯夷。"
        ],
        "title": "延陵季子廟",
        "id": "450338f5-3f9c-4ed1-9778-b81e59068943"
    },
    {
        "author": "楊傑",
        "paragraphs": [
            "樓上高吟思入微，白雲隨步拂人衣。",
            "幾行塞鴈斷不斷，千里客帆歸未歸。",
            "倉廩稻粱知國富，弟兄疆境樂家肥。",
            "望中孰謂長安遠，路去江南只數圻。"
        ],
        "title": "和伯瞻郎中登郡城北樓",
        "id": "a32a45d5-3e15-40a4-b625-3a20958ba553"
    },
    {
        "author": "楊傑",
        "paragraphs": [
            "澤國連朝雨，春山半夜雷。",
            "登樓寒食近，隔岸畫屏開。",
            "沙鳥飛還止，漁舟去復来。",
            "年年南浦草，相伴綠波迴。"
        ],
        "title": "和程太卿雨中登物華樓",
        "id": "835a66ae-270f-43c2-a3ea-4f5082459531"
    },
    {
        "author": "楊傑",
        "paragraphs": [
            "錦繡堤邊曲徑通，登臨不覺俗愁空。",
            "聲喧枕簟芭蕉雨，香撲罇罍菡萏風。",
            "池景信皆塵外物，道家疑在畫圖中。",
            "南樓有客頻回首，應認蓬莱第幾宫。"
        ],
        "title": "夏日天慶觀水閣",
        "id": "0978dc01-ead9-4115-982a-3ec1b1ca7d2a"
    },
    {
        "author": "楊傑",
        "paragraphs": [
            "閣占具區澤，登臨萬象奇。",
            "中秋月明夜，平旦日生時。",
            "雲淡雪千里，水澄天四垂。",
            "漁舟何處在，一笛順風吹。"
        ],
        "title": "題具區閣",
        "id": "4a7a03d0-0018-48d6-8209-ed3d13fe6f2e"
    },
    {
        "author": "楊傑",
        "paragraphs": [
            "平西義戰幾百載，江左空遺子隱臺。",
            "鄉俗尚傳三害去，地基曾見六朝来。",
            "人隨逝水年年遠，山似屏風面面開。",
            "誰與宜興尋舊宅，至今藏在白雲堆。"
        ],
        "title": "子隱臺",
        "id": "e4f5614b-6b08-4762-9ccc-0925d8ce8eab"
    },
    {
        "author": "楊傑",
        "paragraphs": [
            "章水營居不日成，皇華詩價敵連城。",
            "簷牙雨過千鱗碧，池面風閑一鑑清。",
            "脩竹短牆儒者宅，白頭青眼故人情。",
            "莫憂退處生涯薄，鶴引新雛遶砌行。"
        ],
        "title": "余卿新第",
        "id": "82815058-2968-4c29-9069-6b90b7e6caef"
    },
    {
        "author": "楊傑",
        "paragraphs": [
            "待次歸来偃月城，鄰公笑我拙謀生。",
            "藏書有穴期傳世，負郭無田不問耕。",
            "朝市風波誰弄險，江湖魚鳥自忘情。",
            "吴門建第君何晚，水閣山齋到便成。"
        ],
        "title": "和酬子中舍人",
        "id": "e0351874-1c01-4f65-8dfa-c41167a0c432"
    },
    {
        "author": "楊傑",
        "paragraphs": [
            "知節能全節，辭榮老更榮。",
            "閒居玩圖史，得意傲公卿。",
            "自有琴藏匣，何須金滿籯。",
            "子孫承義訓，力學重清名。"
        ],
        "title": "榮老臺",
        "id": "700ca0ae-afb1-4593-a3ee-f8a4ec24a57a"
    },
    {
        "author": "楊傑",
        "paragraphs": [
            "會稽風土竹相宜，傍竹爲堂趣自奇。",
            "內史舊居經幾代，此君髙節似當時。",
            "林無暑氣客頻到，笋過鄰牆僧不知。",
            "莫夾桃花引蜂蝶，實成須與鳯凰期。"
        ],
        "title": "和穆父待制竹堂",
        "id": "18caa05e-cb36-4a73-9479-cdb25c0326a7"
    },
    {
        "author": "楊傑",
        "paragraphs": [
            "湖水山一色，湖山屏四圍。",
            "無風自瀟洒，有月更光輝。",
            "洗滌塵埃静，消磨暑氣微。",
            "平生方外樂，到此欲忘歸。"
        ],
        "title": "清軒",
        "id": "8b245c77-7bd5-4a34-8574-dd87330a993a"
    },
    {
        "author": "楊傑",
        "paragraphs": [
            "來陪杖屨躡孤峰，故老旁觀歎二翁。",
            "海上波平千里白，江東兵壯萬旗紅。",
            "雲開雲合山頭月，潮落潮生渡口風。",
            "須約蒙莊老仙客，凭欄直下看龍宫。"
        ],
        "title": "浮玉僧建亭蒜山之頂丹陽新舊太守林子中楊次公首登之因名二翁亭",
        "id": "84875e18-e77b-4dff-bc1a-c6ef6be3f34e"
    },
    {
        "author": "楊傑",
        "paragraphs": [
            "行人折柳楚江頭，帆去帆來幾日休。",
            "飛絮不知漂泊苦，展眉誰顧别離愁。",
            "五株彭澤清風在，千里隋隄勝氣浮。",
            "莫惜一枝臨水贈，使君將解濟川舟。"
        ],
        "title": "折柳亭和林子中",
        "id": "34f94a6c-86a2-47ed-a178-e846aca7be1a"
    },
    {
        "author": "楊傑",
        "paragraphs": [
            "良將未得用，幾人能賞音。",
            "恩難忘一飯，報肯惜千金。",
            "舊俗喜出胯，後時空愧心。",
            "至今重風義，廟食配淮陰。"
        ],
        "title": "淮陰千金亭",
        "id": "90d965d2-5ac3-4a2d-a91b-15c3b7066265"
    },
    {
        "author": "楊傑",
        "paragraphs": [
            "晉祚衰微鼎欲遷，夢驚營壘日回旋。",
            "强臣駕馭無長策，追騎留連有寶鞭。",
            "險捋虎鬚曾幸免，怒形蜂目亦徒然。",
            "誰能杖箠平兇亂，千古荒城鏁暮煙。"
        ],
        "title": "玩鞭亭",
        "id": "ffaaa226-b03c-48e0-b039-6b38a64ffde7"
    },
    {
        "author": "楊傑",
        "paragraphs": [
            "九衢塵土衮車聲，一到延春世慮澄。",
            "暖律解敎寒谷變，熙臺還許衆人登。",
            "蘭生舊砌香連續，花入名園價益增。",
            "莫笑冷官聯騎過，長安城裏有誰曾。"
        ],
        "title": "同浩然正叔賦夏英公宅延春亭得登字",
        "id": "a6fbfbf5-0514-4a03-9364-b51da0c58ff8"
    },
    {
        "author": "楊傑",
        "paragraphs": [
            "故豐門近子真家，樓上高吟冰齒牙。",
            "帆似馬來思杜牧，劍爲龍去憶張華。",
            "溝還故道穿城角，沙漲平川壓水涯。",
            "江外西山銜落日，幾重蒼翠襯餘霞。"
        ],
        "title": "和晚登故豐門",
        "id": "cccdb5de-576b-4224-8d30-5200a7e143ca"
    },
    {
        "author": "楊傑",
        "paragraphs": [
            "經綸才術致唐虞，暫出東南摠轉輸。",
            "德敎久爲諸郡法，國家何止十年儲。",
            "清風繼世留淮甸，和氣先春入汴渠。",
            "不日召歸調鼎鼐，一封天上紫泥書。"
        ],
        "title": "張司封泗上春運",
        "id": "f09925ce-0994-403e-ae5a-3fca69efcb1c"
    },
    {
        "author": "楊傑",
        "paragraphs": [
            "今古忙忙利禄間，幾人能此叩松關。",
            "猿驚鶴怨不知處，虎踞龍蟠空見山。",
            "芳草路隨流水遠，老僧心共白雲閒。",
            "淮南舊隱抛離久，一誦移文一愧顔。"
        ],
        "title": "遊北山",
        "id": "4c8d2492-0b9a-4338-b66c-3def3f887827"
    },
    {
        "author": "楊傑",
        "paragraphs": [
            "片帆曾渡謝家洲，屈指於今十九秋。",
            "沙鳥重歸迷戰島，釣磯空在憶浮丘。",
            "蒼顔白髮生新感，疏竹清風伴雋遊。",
            "借問蓬萊山上月，停杯還記故人不。"
        ],
        "title": "書寶山寺壁",
        "id": "83f331a5-8567-4293-9783-9fb6c58507b4"
    },
    {
        "author": "楊傑",
        "paragraphs": [
            "東郭乞求聞曉雞，籃輿乘興過涇谿。",
            "冰開波面白玉碎，雪壓竹梢青鳳低。",
            "仙去空留鍊丹井，境清疑有辟塵犀。",
            "子真太白曾孫在，飛棹何妨到水西。"
        ],
        "title": "遊寶林招李簿梅尉",
        "id": "85cdb41a-f980-4448-87f0-51542bb2fbec"
    },
    {
        "author": "楊傑",
        "paragraphs": [
            "炎德侔三代，文章歎燼餘。",
            "千金期重賞，諸郡購遺書。",
            "東魯藏經出，西秦挾律除。",
            "儒生搜簡畢，謁者騖軒車。",
            "闕史修蘭省，亡詩補石渠。",
            "願觀新四部，清禁直明廬。"
        ],
        "title": "御試求遺書於天下",
        "id": "f0b41ecb-bbfe-405b-a927-7d16fe81938c"
    },
    {
        "author": "楊傑",
        "paragraphs": [
            "滕王閣上正持杯，候吏先期過嶺來。",
            "澤國暫抛三徑菊，春風須寄一枝梅。",
            "昔年身到仁宗殿，同日鱗驚禹穴雷。",
            "萬里青雲有前約，莫因藍綬歎塵埃。"
        ],
        "tags": [
            "滕王阁"
        ],
        "title": "送張令同年赴嶺南",
        "id": "bf249298-b047-4fd4-93ee-914a42aa239e"
    },
    {
        "author": "楊傑",
        "paragraphs": [
            "通守臨川郡，家山夢翠微。",
            "願辭靈運史，欲着老萊衣。",
            "萬事樽前盡，片心天外歸。",
            "金烏伴征棹，日日向西飛。"
        ],
        "title": "劉純之以便親請還蜀",
        "id": "4d51f8dc-026c-491e-a310-84a97697b0fe"
    },
    {
        "author": "楊傑",
        "paragraphs": [
            "子行何所贈，贈子一枝梅。",
            "長共雪霜約，故先桃李開。",
            "清香隔年在，和氣引春回。",
            "上國人相問，爲言南嶺來。"
        ],
        "title": "賦梅送黄庭方",
        "id": "44a4e742-fdda-48c2-9c09-0be0c567821f"
    },
    {
        "author": "楊傑",
        "paragraphs": [
            "德義輕軒冕，有誰知所存。",
            "清風滿淮國，高節老巢門。",
            "孝友敦兄弟，詩書敎子孫。",
            "何當對明月，林下接君言。"
        ],
        "title": "贈朱漢臣先生",
        "id": "3d6110ae-f963-425c-9b12-ae7d6c4c6967"
    },
    {
        "author": "楊傑",
        "paragraphs": [
            "揚舲初出禁城東，夾岸桃花蕊正紅。",
            "紫綬朱轓金馬客，清風明月水晶宫。",
            "晝衣始信歸鄉貴，夜鶴從教恨帳空。",
            "政暇笙歌應鼎沸，詩壇不用苦争功。"
        ],
        "title": "送陳成伯學士知湖州",
        "id": "48d0f856-b584-4a43-9465-2eb1f358dda1"
    },
    {
        "author": "楊傑",
        "paragraphs": [
            "之子别庭闈，鄉心夜夜飛。",
            "芝蘭經歲老，鴻鴈傍春歸。",
            "芳草隨征棹，和風上綵衣。",
            "鳴桹聲漸遠，月滿釣魚磯。"
        ],
        "title": "送姜厚兄弟",
        "id": "173332c1-315c-4887-9a39-5e872f23a6de"
    },
    {
        "author": "楊傑",
        "paragraphs": [
            "連年去鄉國，從我赴南官。",
            "一日學不廢，雙親心自寛。",
            "朝廷尚公正，場屋進孤寒。",
            "去去勿隕穫，青雲翔羽翰。"
        ],
        "title": "送許常",
        "id": "dc9c65aa-3eb6-4645-99cd-50e692f85288"
    },
    {
        "author": "楊傑",
        "paragraphs": [
            "官閑無謁禁，朝退自賓稀。",
            "開卷逢先覺，忘言接上機。",
            "百千三昧悟，四十九年非。",
            "老矣陶彭澤，浩歌胡不歸。"
        ],
        "title": "和朝回  其一",
        "id": "ae408ded-8fcb-4dd5-a69d-19e90ae85468"
    },
    {
        "author": "楊傑",
        "paragraphs": [
            "氣平無病惱，心定覺身閑。",
            "禮局容尸素，仙科玷潤刪。",
            "馬駑猶勉駕，鳥倦合知還。",
            "舊隱廬山下，蓬茅屋數間。"
        ],
        "tags": [
            "庐山"
        ],
        "title": "和朝回  其二",
        "id": "e319d707-66d6-4475-825c-ee56fd72c00e"
    },
    {
        "author": "楊傑",
        "paragraphs": [
            "挂冠清世詠歸田，舟縱江湖養浩然。",
            "水底病龍思致雨，樹頭老鶴懶沖天。",
            "詩因社友編三百，酒爲春風費十千。",
            "今古辭榮人不少，惟君知足最當年。"
        ],
        "title": "和酬致政朱殿丞",
        "id": "2277c520-aef4-41c5-97a6-472c0acbf3fd"
    },
    {
        "author": "楊傑",
        "paragraphs": [
            "詩將曾持造化權，何須功業勒燕然。",
            "生涯書外都無物，興味壺中别有天。",
            "君解扁舟帆五兩，我慚佳客履三千。",
            "吾皇貴老多優賜，好乞湖山不計年。"
        ],
        "title": "再和",
        "id": "854a57b8-5d5f-43e7-bde1-3fb04ac82fcc"
    },
    {
        "author": "楊傑",
        "paragraphs": [
            "君賦江山數十篇，人疑吟苦鬢皤然。",
            "洞庭有浪寒欺晝，太華無雲翠插天。",
            "鷙鳥懦飛徒累百，疲兵重戰必當千。",
            "席間莫訝賡酬速，詩債從来笑隔年。"
        ],
        "tags": [
            "洞庭湖"
        ],
        "title": "再和",
        "id": "e6864a5b-5dd4-4716-8af8-ba513bd40129"
    },
    {
        "author": "楊傑",
        "paragraphs": [
            "佛屋良材度中琴，調弦安軫布徽金。",
            "平時已入棟梁用，終古更傳山水音。",
            "陳氏得爲三世寶，啟期無負一生心。",
            "太常密補巖廊化，歌詠南風惠澤深。"
        ],
        "title": "陳氏得開元佛殿梁材斷爲琴傳三世矣而歸於太常少卿盛誨之請予賦焉",
        "id": "b85bc009-9461-4db5-80e5-be7d10a19f70"
    },
    {
        "author": "楊傑",
        "paragraphs": [
            "功成身退正康强，憑軾歸來晝錦光。",
            "門外節旄交畫戟，境中桑梓間甘棠。",
            "兩朝將相經綸業，千古弦歌禮義鄉。",
            "父老未勞思再見，聖君方眷股肱良。"
        ],
        "title": "晝錦堂",
        "id": "ceb8827d-f586-40d3-867f-cfed21b68613"
    },
    {
        "author": "楊傑",
        "paragraphs": [
            "池館連雲晝掩扉，晴煙冉冉日暉暉。",
            "黄鸝映葉不肯去，翠鳥得魚還自飛。",
            "禾秀天田葱犗卧，花開仙苑粉牆圍。",
            "白蓮徑裏歸來晚，風送餘香欲染衣。"
        ],
        "title": "遊藉田",
        "id": "f715b77d-3bba-45ed-9144-889a01cf4cdd"
    },
    {
        "author": "楊傑",
        "paragraphs": [
            "花壓欄干木插天，不知經始自何年。",
            "爲憐水石留終日，謾拂莓苔寫數篇。",
            "籠碧裁紗非我望，梯雲名集自家傳。",
            "氣蒸波撼多才思，應笑襄陽孟浩然。"
        ],
        "title": "和酬赤松莊陳天貺",
        "id": "21792545-823c-4625-97ea-56e01df2f9ca"
    },
    {
        "author": "楊傑",
        "paragraphs": [
            "楚漢區區别土疆，誰知盛德勝兵强。",
            "乾坤混一歸真主，郡國平分亦假王。",
            "地底泉源通汜水，道旁碑石屬滎陽。",
            "如今四海都無外，農入春田失戰場。"
        ],
        "title": "過鴻溝",
        "id": "cc155090-4a2f-4688-a6ac-f3cb6f7fc3f4"
    },
    {
        "author": "楊傑",
        "paragraphs": [
            "錦川亭上雨霏微，太守齋航卷畫旂。",
            "步入名園鶯慣見，歌隨流水鷺驚飛。",
            "凭高自有千峰聚，飲劇方知萬事非。",
            "卻恐丹陽赴官去，此心當共白雲歸。"
        ],
        "title": "和謝聖藻遊錦川",
        "id": "1abcc80b-5064-4cee-8027-0192edf94f91"
    },
    {
        "author": "楊傑",
        "paragraphs": [
            "甸師經始遇金穰，禁籞清樽合奉常。",
            "千畝方田開帝籍，四時和氣聚神倉。",
            "青壇改卜先農兆，曲水交流上巳觴。",
            "欲識漢家林苑富，融融春澤浸長楊。"
        ],
        "title": "藉田集議",
        "id": "6444ef30-b3d5-4082-88ce-52ec1e32f0f0"
    },
    {
        "author": "楊傑",
        "paragraphs": [
            "區區朝市逐紛華，不信湖心有海槎。",
            "八十丈虹寒卧影，一千頃玉碧無瑕。",
            "古今風月歸詩客，多少蓴鱸屬酒家。",
            "安得扁舟如范蠡，煙波深處卜生涯。"
        ],
        "tags": [
            "太湖"
        ],
        "title": "舟泊太湖",
        "id": "f9528ec7-6670-4f57-80c0-41fe2def9122"
    },
    {
        "author": "楊傑",
        "paragraphs": [
            "伊闕十五里，唐朝三百年。",
            "歲寒林木在，王氏子孫傳。",
            "門有登龍客，風生飲虎泉。",
            "丹方齊代刻，龕像魏時鐫。",
            "居士山長對，郎君谷已遷。",
            "塔巍花繚繞，溪浄竹嬋娟。",
            "水記空陳迹，烽臺息舊煙。",
            "陸渾平獷俗，八節穏漁船。",
            "嗣絕傷宫傅，碑亡歎鄭虔。",
            "石樓延客醉，天竺伴僧禪。",
            "寓目鳴鑾地，追懷奪錦篇。",
            "白雲最深處，約我詠歸田。"
        ],
        "title": "汝直松齋",
        "id": "f9fc2970-ed9b-417a-9811-e69fed47f0e9"
    },
    {
        "author": "楊傑",
        "paragraphs": [
            "喧喧人世事何窮，燕坐深齋孰與同。",
            "道義優游言象外，利名分付是非中。",
            "紅塵無路到真境，幽鳥有時啼晚風。",
            "此意只應陶令會，北窗琴在七絃空。"
        ],
        "title": "默齋",
        "id": "6db39fed-9f03-4c3d-a8b3-9544e39c7336"
    },
    {
        "author": "楊傑",
        "paragraphs": [
            "天下無雙士，淮南第一州。",
            "文章老元帥，節義古諸侯。",
            "路穏歸黄閣，功成建碧油。",
            "九重致堯舜，四海望伊周。",
            "楚甸供吟筆，吳兵賴坐籌。",
            "風雲生鷁首，蛟蜃怯龍頭。",
            "有士依餘芘，干時愧拙謀。",
            "滄溟波浪險，願借釣鼇鈎。"
        ],
        "title": "贈馮揚州",
        "id": "7adee4d1-9273-432c-a777-ff2dc6e2818f"
    },
    {
        "author": "楊傑",
        "paragraphs": [
            "縣弩曾陪竹馬迎，清風千里畏神明。",
            "三朝史榮推循吏，九寺官班重正卿。",
            "道氣養成髭轉黑，民情照盡法從輕。",
            "異時歸去黄金闕，留得甘棠歲歲榮。"
        ],
        "title": "上知郡宋大卿",
        "id": "a3f55d76-56da-4a78-bffb-5a858ed31044"
    },
    {
        "author": "楊傑",
        "paragraphs": [
            "幽閑外世緣，白日抱琴眠。",
            "詩就多驚俗，樓居半是仙。",
            "竹床斜倚杖，蘚壁倒垂鞭。",
            "翻笑紅塵客，馬頭韁轡牽。"
        ],
        "title": "答宗臣佳章",
        "id": "37c72ada-dfdf-4133-888c-7b601c12f53d"
    },
    {
        "author": "楊傑",
        "paragraphs": [
            "新春書一考，舊學惜三餘。",
            "弗厭詩情淡，從敎世味疏。",
            "清時閑將帥，長日玩圖書。",
            "愛我錦溪月，約來相伴居。"
        ],
        "title": "和劉景文路分成考",
        "id": "47f0535e-01d8-46db-9e35-91bd12b8e920"
    },
    {
        "author": "楊傑",
        "paragraphs": [
            "盤豆蒼珉刻舊吟，清風自可滌煩襟。",
            "庭蘆邂逅開青眼，澤國歸投是素心。",
            "鄉夢不知家遠近，世塗休問迹升沉。",
            "陽春一曲一樽酒，遮莫秋聲四面砧。"
        ],
        "title": "和李義山盤豆館藂蘆有感",
        "id": "b75cb280-67a4-4db0-9122-eca149f563f0"
    },
    {
        "author": "楊傑",
        "paragraphs": [
            "十里喧闐錦繡川，鞦韆人健趁飛鳶。",
            "花明柳暗丹青國，日薄雲濃水墨天。",
            "遊女踐成芳草徑，畫船衝散碧溪煙。",
            "武陵謾說桃源好，屈指如今幾百年。"
        ],
        "title": "秀溪寒食",
        "id": "c54de603-92fb-402c-8d80-5c8cd7461c10"
    },
    {
        "author": "楊傑",
        "paragraphs": [
            "過得重湖日已斜，相依漁艇宿蒹葭。",
            "故園水面一千里，明月渡頭三四家。",
            "客路漂流身似梗，世途紛冗事如麻。",
            "卻欣歸去逢寒食，醉倒春風爛漫花。"
        ],
        "title": "夜泊偶書",
        "id": "c7e45d5f-e8ae-4d77-ba28-8d82d488479b"
    },
    {
        "author": "楊傑",
        "paragraphs": [
            "燕集蓬山雨過涼，湖光何獨負知章。",
            "萬家桃李春風國，兩郡旌旄晝錦鄉。",
            "和樂豈煩鳴管磬，醺酣非止爲杯觴。",
            "遙應大庾嶺頭去，南北枝間梅子黄。"
        ],
        "title": "和錢越州穆贈惠州弟",
        "id": "c564b16c-d898-4884-a28e-c6e72520b2ad"
    },
    {
        "author": "楊傑",
        "paragraphs": [
            "姑射山中冰雪膚，造花憑仗箸頭酥。",
            "生成自有神仙術，點化亦同天地爐。",
            "全用陰功催氣候，不從凡土起根株。",
            "頓敎寒處萌春物，鄒律回陽得似無。"
        ],
        "title": "和酥花二章  其一",
        "id": "a4df1e3f-03e2-4cf0-a5ab-9159f9df03e1"
    },
    {
        "author": "楊傑",
        "paragraphs": [
            "一盤花卉鬭工夫，孰謂真酥勝假酥。",
            "白石萌芽生玉種，寒林枝幹守丹爐。",
            "縷金滴粉休隨俗，翦綵黏膏近守株。",
            "翻憶嶺頭梅带雪，使歸曾得信音無。"
        ],
        "title": "和酥花二章  其二",
        "id": "994d581a-6ea7-4ac5-baa6-2fd83586ef2a"
    },
    {
        "author": "楊傑",
        "paragraphs": [
            "洪學祠堂寫六賢，左丞功業最居先。",
            "儀形已在凌煙閣，豈獨丹青一郡傳。"
        ],
        "title": "趙左丞畫像",
        "id": "737e6620-fed4-4382-a8e9-f56a54e090f8"
    },
    {
        "author": "楊傑",
        "paragraphs": [
            "天子詔不起，少微星轉明。",
            "寥寥千載後，富貴在清名。"
        ],
        "title": "魏徴君贊",
        "id": "7fc85fbc-4c00-407e-9a29-47010e0e0d05"
    },
    {
        "author": "楊傑",
        "paragraphs": [
            "人間爵禄頌公難，自有家傳一品官。",
            "己亥年生逢己亥，從今甲子别開端。"
        ],
        "title": "趙賓客生日",
        "id": "68cb62bd-8fb7-4005-ba70-d270b949f287"
    },
    {
        "author": "楊傑",
        "paragraphs": [
            "秘藏函谷關中子，持贈蓬莱閣上仙。",
            "願得髭鬚如此老，却教龜鶴羨長年。"
        ],
        "title": "老子度關圖送張會稽爲壽",
        "id": "bcb40656-80b6-424b-ac55-7ade8f65c371"
    },
    {
        "author": "楊傑",
        "paragraphs": [
            "江南江北白雲堆，試共幽人一展開。",
            "向道無爲老居士，擬歸先遣化身來。"
        ],
        "title": "無爲子六年官太常江上耆老思得一見門人求京師名筆傳寫以歸因題之云",
        "id": "eab99926-628b-4e6d-ab30-07bf48070e20"
    },
    {
        "author": "楊傑",
        "paragraphs": [
            "訃聞孰不淚盈巾，寶鑑云亡社稷臣。",
            "帝獵渭濱先得吕，神還崧嶽舊生申。",
            "默調一氣歸元鼎，坐致羣倫入大鈞。",
            "孤賤無能報知遇，文章曾許繼前人。"
        ],
        "title": "申國吕公輓詞",
        "id": "cb3bba49-4e8a-428e-929d-36667f49e7b8"
    },
    {
        "author": "楊傑",
        "paragraphs": [
            "中道立不倚，大哉王者言。",
            "文章曾潤色，功業在調元。",
            "衮繡光閭里，圖書遺子孫。",
            "悲風起吳國，千載鳯凰原。"
        ],
        "title": "資政少保章簡公輓詞",
        "id": "4700ed72-a3bd-4022-8623-ba6c235fe941"
    },
    {
        "author": "楊傑",
        "paragraphs": [
            "安肅書来倍痛傷，痛傷窮苦盛時亡。",
            "三千蟬蜕人何處，十載龍山夢一場。",
            "我愧動心非孟子，誰能鼓缶學蒙荘。",
            "夜臺難寄登科信，淚滴春衫弔夕陽。"
        ],
        "title": "得安肅顔舅書再成哀詞",
        "id": "b7aa61fe-a0fc-49cb-aff8-11a0744d86a2"
    },
    {
        "author": "楊傑",
        "paragraphs": [
            "材與時相會，聲華孰可攀。",
            "東堂升秘籍，內閣叙清班。",
            "餘慶千年遠，浮生一夢還。",
            "故鄉聞訃日，雲黯四明山。"
        ],
        "title": "天章俞待制輓詩三首  其一",
        "id": "eeee0a73-9b32-41f7-82c4-13b9665708e9"
    },
    {
        "author": "楊傑",
        "paragraphs": [
            "熙寧治百川，獻議闢民田。",
            "平昔不毛地，於今大有年。",
            "至忠期報國，上策在安邊。",
            "士論追賢業，臨風一泫然。"
        ],
        "title": "天章俞待制輓詩三首  其二",
        "id": "41bab2f3-787f-4e61-8000-d3bc15211526"
    },
    {
        "author": "楊傑",
        "paragraphs": [
            "節制當方面，恩威號令明。",
            "黠羌知效順，叛俗乞歸耕。",
            "一夕流星隕，中年逝水傾。",
            "祠堂嚴歲享，耆舊致精誠。"
        ],
        "title": "天章俞待制輓詩三首  其三",
        "id": "be3b4777-5099-40cd-9d62-33139bb656e0"
    },
    {
        "author": "楊傑",
        "paragraphs": [
            "我笑東林寺，孤高遠法師。",
            "種蓮招社客，平地鑿成池。"
        ],
        "tags": [
            "庐山"
        ],
        "title": "廬山五笑 遠師",
        "id": "dbd7df2a-9d90-4c39-ab96-7be0df40ea92"
    },
    {
        "author": "楊傑",
        "paragraphs": [
            "我笑陶彭澤，聞鐘暗皺眉。",
            "籃輿急回去，已是出山遲。"
        ],
        "tags": [
            "庐山"
        ],
        "title": "廬山五笑 陶淵明",
        "id": "fab8e02f-650d-4841-b93f-5e3c5144f6dd"
    },
    {
        "author": "楊傑",
        "paragraphs": [
            "我笑陸簡寂，修真脫世埃。",
            "九霄一飛去，重入舊山來。"
        ],
        "tags": [
            "庐山"
        ],
        "title": "廬山五笑 陸先生",
        "id": "f1f7f68b-8a69-4255-a50f-547fcd2346a6"
    },
    {
        "author": "楊傑",
        "paragraphs": [
            "我笑開先老，家風雙劍高。",
            "雲間本無事，拭目看金毛。"
        ],
        "tags": [
            "庐山"
        ],
        "title": "廬山五笑 開先招老",
        "id": "681a4237-ccbb-431d-815b-4146b0bddfd1"
    },
    {
        "author": "楊傑",
        "paragraphs": [
            "我笑無爲子，遊山學古人。",
            "康廬不能住，騎馬入紅塵。"
        ],
        "tags": [
            "庐山"
        ],
        "title": "廬山五笑 無爲子",
        "id": "4c3f0168-ee45-4c77-bf33-aeebebacb9a1"
    },
    {
        "author": "楊傑",
        "paragraphs": [
            "夢到瀛洲夜，覺來江上秋。",
            "一身投絕域，千古吊窮愁。"
        ],
        "title": "贊皇公祠",
        "id": "aa8f4af5-142f-44ed-9afe-468a284bcb41"
    },
    {
        "author": "楊傑",
        "paragraphs": [
            "召伯甘棠國，東郊處士家。",
            "百年三世隱，泉石當生涯。"
        ],
        "title": "魏徴君草堂",
        "id": "067ea2b1-b084-4cd1-8f32-90b27f70faca"
    },
    {
        "author": "楊傑",
        "paragraphs": [
            "此樓此景他州無，山川形勢吞三吳。",
            "唯憑詩老寫奇勝，縱有畫筆難工夫。"
        ],
        "title": "登南樓  其一",
        "id": "f69f856d-7b07-496f-abee-f449ae5b51a3"
    },
    {
        "author": "楊傑",
        "paragraphs": [
            "此樓此景他州無，天髙水濶連平蕪。",
            "綠楊深處杏花發，日暖數聲山鷓鴣。"
        ],
        "title": "登南樓  其二",
        "id": "4e76c15a-d947-4511-8038-3576dfaed39f"
    },
    {
        "author": "楊傑",
        "paragraphs": [
            "此樓此景他州無，欄干倚遍還躊躇。",
            "主人有酒且共醉，驪歌不用催行車。"
        ],
        "title": "登南樓  其三",
        "id": "1525a669-7bdb-4d7c-a902-b94b5cb25d31"
    },
    {
        "author": "楊傑",
        "paragraphs": [
            "屏去竿頭餌，非唯用直鈎。",
            "我來魚不避，魚信我無求。"
        ],
        "title": "懷黄梅三閣 釣閣",
        "id": "d3b9bd1c-ef67-4c5e-89ce-2c581b3b4507"
    },
    {
        "author": "楊傑",
        "paragraphs": [
            "二十年前令，曾來閣上吟。",
            "如今頭已白，詩有壯時心。"
        ],
        "title": "懷黄梅三閣 吟閣",
        "id": "5bcc03d5-248c-4239-8a33-b57dffeca4ff"
    },
    {
        "author": "楊傑",
        "paragraphs": [
            "江邊醉長官，昔慕陶彭澤。",
            "未賦歸去來，於今有慚色。"
        ],
        "title": "懷黄梅三閣 醉閣",
        "id": "57d9b68c-7000-4d20-8d1f-49336a6928d6"
    },
    {
        "author": "楊傑",
        "paragraphs": [
            "地勝江山國，風清令尹家。",
            "酒闌寒食夜，月上海棠花。"
        ],
        "title": "題陳令壁",
        "id": "4455c569-d446-4a85-ae69-47f69068ea30"
    },
    {
        "author": "楊傑",
        "paragraphs": [
            "清軒直下壓秦淮，淮是秦皇厭勝開。",
            "千古興亡無問處，好風惟共月明來。"
        ],
        "title": "清軒",
        "id": "594c731e-ff51-4053-ae4a-cf546050ef23"
    },
    {
        "author": "楊傑",
        "paragraphs": [
            "湛碧一泓泉，中涵千古月。",
            "不比天上輪，三五有盈缺。"
        ],
        "title": "水月軒",
        "id": "90419a28-8e87-48e9-9092-d132199947db"
    },
    {
        "author": "楊傑",
        "paragraphs": [
            "湖外青山在，湖邊人不歸。",
            "古今無問處，幽鳥下漁磯。"
        ],
        "title": "徐賢亭偶成",
        "id": "a774f6bb-f346-46bd-848d-a3d06f2e2a5d"
    },
    {
        "author": "楊傑",
        "paragraphs": [
            "幽鳥無心去又還，迢迢湖水出東關。",
            "暮雲留戀不飛動，添得一重山外山。"
        ],
        "title": "遥碧亭",
        "id": "4ed79803-5d98-4607-b9c6-f3b0acf61aa9"
    },
    {
        "author": "楊傑",
        "paragraphs": [
            "八月風髙浪渺瀰，仙公醉倚海槎枝。",
            "夜深曾傍亭邊過，亭上主人知不知。"
        ],
        "title": "斗野亭",
        "id": "4bf6e563-8350-4407-ba33-bfab4ac94463"
    },
    {
        "author": "楊傑",
        "paragraphs": [
            "楚水漾輕碧，楚花飛亂紅。",
            "故人故鄉去，半雨半晴中。"
        ],
        "title": "送陳令歸無爲",
        "id": "045fc41f-8da6-434b-b858-0b8034bb23a7"
    },
    {
        "author": "楊傑",
        "paragraphs": [
            "變化未隨雷煥劍，晨昏願服老萊衣。",
            "山堂大飲不敢醉，應恐倚門人望歸。"
        ],
        "title": "劉彦輔乞侍飬",
        "id": "ae68a6a5-203c-4eb8-a13b-15eb6e469450"
    },
    {
        "author": "楊傑",
        "paragraphs": [
            "山色淺深煙靄裏，客情去住别離中。",
            "臨川聚會應不久，明日扁舟乘便風。"
        ],
        "title": "别安廷老",
        "id": "0dd22043-d9f0-4cb9-842e-b7d48f27b78e"
    },
    {
        "author": "楊傑",
        "paragraphs": [
            "豫溪春雨江湖平，蒼壁洲邊春草生。",
            "吏民出郭自歸去，草間流水隨君行。"
        ],
        "title": "和黄倅别諸公  其一",
        "id": "4566a98a-c8f5-4e6a-9aea-664ea99834d6"
    },
    {
        "author": "楊傑",
        "paragraphs": [
            "垂楊陰裏繫行舟，隔岸數聲黄栗留。",
            "異日相逢定何處，莫辭春蟻一杯浮。"
        ],
        "title": "和黄倅别諸公  其二",
        "id": "d3cc66af-217b-4b25-9fe1-20054cec1752"
    },
    {
        "author": "楊傑",
        "paragraphs": [
            "舉世無人用直鈎，直鈎到底是良謀。",
            "孟津再擲磻溪餌，八百諸侯盡愛周。"
        ],
        "title": "釣磯懷古十章 吕望",
        "id": "a16471be-7d1d-4c7a-90c5-40eefe2cbcf7"
    },
    {
        "author": "楊傑",
        "paragraphs": [
            "機深誰及任公子，淛水蒼梧飽巨鱗。",
            "鯢鮒不吞鈎上犗，一年笑殺海邊人。"
        ],
        "title": "釣磯懷古十章 任公子",
        "id": "c20ee2c6-77c3-4bc0-ad1c-726d9f9b8eb7"
    },
    {
        "author": "楊傑",
        "paragraphs": [
            "五年南國釣煙波，妙手從來所得多。",
            "魚引盈車竿不撓，幾人施舍似詹何。"
        ],
        "title": "釣磯懷古十章 詹何",
        "id": "fc07e7aa-a35c-47c9-8c5f-9a8e257a2331"
    },
    {
        "author": "楊傑",
        "paragraphs": [
            "好釣無如魯國人，暗投香桂餌遊鱗。",
            "誰知淺水魚貪食，不待金鈎翡翠綸。"
        ],
        "title": "釣磯懷古十章 魯人",
        "id": "6fac6da5-b046-4d45-a435-2e722c7ae210"
    },
    {
        "author": "楊傑",
        "paragraphs": [
            "謾投香餌試纖鱗，楚使徒來濮水濱。",
            "莫訝持竿不相顧，顧君還是上鈎人。"
        ],
        "title": "釣磯懷古十章 莊周",
        "id": "79b80f20-8799-4d86-850f-8d7d47b06147"
    },
    {
        "author": "楊傑",
        "paragraphs": [
            "不釣浮名不釣魚，一綸鈎線卷還舒。",
            "九霄控鯉無人識，誰道纖鱗是膾餘。"
        ],
        "title": "釣磯懷古十章 琴髙",
        "id": "a290e2bd-9c59-428c-88ce-8df929fa2917"
    },
    {
        "author": "楊傑",
        "paragraphs": [
            "旋溪不殺真龍子，學道三年躡太虚。",
            "今古報恩人亦有，不知誰有腹中書。"
        ],
        "title": "釣磯懷古十章 陵陽子明",
        "id": "187c4f98-95ac-426c-84c5-2f4d07e05f77"
    },
    {
        "author": "楊傑",
        "paragraphs": [
            "香餌輕投一席間，鱸魚潑潑躍銅盤。",
            "曹公不悟神仙術，徒整金鈎把釣竿。"
        ],
        "title": "釣磯懷古十章 左慈",
        "id": "a2848bc8-c3fd-4156-8fdb-da0274617c2a"
    },
    {
        "author": "楊傑",
        "paragraphs": [
            "狂奴肯顧安車聘，祗愛東陽七里灘。",
            "誰道世間人不識，客星光射紫微寒。"
        ],
        "title": "釣磯懷古十章 嚴光",
        "id": "e07f14d6-dbbd-472e-ab2a-6619da15737c"
    },
    {
        "author": "楊傑",
        "paragraphs": [
            "雨笠煙蓑細草巾，持竿誰識白蓮人。",
            "當時若得文王獵，涇水還應似渭濱。"
        ],
        "title": "釣磯懷古十章 劉遺民",
        "id": "5522e76f-08bf-4b87-a5b5-a4ec4889ebdc"
    },
    {
        "author": "楊傑",
        "paragraphs": [
            "葛洪井上兩三株，不與孤秦作大夫。",
            "借問東山歲寒木，得無羞見水西無。"
        ],
        "title": "寶林院五松",
        "id": "74ad5a8c-4a7c-440c-b094-ec020cefb900"
    },
    {
        "author": "楊傑",
        "paragraphs": [
            "桃花潭似武陵溪，太白仙舟去路迷。",
            "岸上踏歌人不見，年年空有鷓鴣啼。"
        ],
        "title": "太白桃花潭",
        "id": "02d15c5e-ee19-4140-b794-f702ef854eef"
    },
    {
        "author": "楊傑",
        "paragraphs": [
            "僧愛白雲谿上飛，白雲飛處敞禪扉。",
            "莫言便是無心物，憶著故山依舊歸。"
        ],
        "title": "東峰白雲院",
        "id": "368a4166-2130-46b6-b241-f7dda1031013"
    },
    {
        "author": "楊傑",
        "paragraphs": [
            "半夜燃犀采石江，江神無處避餘光。",
            "未應赤幘能爲害，窺見淵魚已不祥。"
        ],
        "title": "采石四詠 温嶠",
        "id": "4938572a-fc4b-4f32-b59f-884fc648cf19"
    },
    {
        "author": "楊傑",
        "paragraphs": [
            "袁郎風格抗浮雲，詠史髙吟世未聞。",
            "乘月泛江今古有，不知誰是謝将軍。"
        ],
        "title": "采石四詠 袁宏",
        "id": "63684610-1848-4bc5-8b31-7d811de70a71"
    },
    {
        "author": "楊傑",
        "paragraphs": [
            "一别蓬宫不計年，錦袍吟醉釣魚船。",
            "鑑湖賀老天機淺，輕向人間號謫仙。"
        ],
        "title": "采石四詠 李白",
        "id": "4cea9267-faf6-42a0-9dd8-f4a649a66916"
    },
    {
        "author": "楊傑",
        "paragraphs": [
            "兵到金陵舉國降，若冰謀策謂無雙。",
            "由來天意歸真主，何必舟梁始渡江。"
        ],
        "title": "采石四詠 樊若冰",
        "id": "b8cee916-d782-4ed6-bfa3-d753f00ca928"
    },
    {
        "author": "楊傑",
        "paragraphs": [
            "山爲羌仙傳舊姓，溪因亷士得新名。",
            "願持一勺去南海，直使貪泉千古清。"
        ],
        "title": "廉溪",
        "id": "47159d8c-d6d4-46e1-a633-fa98cc7d1615"
    },
    {
        "author": "楊傑",
        "paragraphs": [
            "客來亭上脱春衫，馬浴寒泉洗轡銜。",
            "怪得主人留再住，水聲林影似江南。"
        ],
        "title": "留題城西水磨",
        "id": "e82c0a1c-1042-4447-92b9-5a6372b932df"
    },
    {
        "author": "楊傑",
        "paragraphs": [
            "人急生前計，子圖身後名。",
            "重來天地遠，誰爲作權衡。"
        ],
        "title": "贈范魯仲",
        "id": "c88aae43-f233-4f5d-88e1-4ab2bc06d8dc"
    },
    {
        "author": "楊傑",
        "paragraphs": [
            "十年不見錦川梅，今日清香入酒杯。",
            "太守爲施紅步障，郡園驚怪壽陽來。"
        ],
        "title": "賞梅呈仲元",
        "id": "3e21b315-d4af-4ddc-be4d-889c95f9b5d8"
    },
    {
        "author": "楊傑",
        "paragraphs": [
            "孤根移自紫霄峰，只鬭清香不鬭紅。",
            "憶得婆娑一株桂，歐家曾見月屏風。"
        ],
        "title": "瑞香",
        "id": "942c73cf-16cb-4172-af8f-235d4b80e305"
    },
    {
        "author": "楊傑",
        "paragraphs": [
            "人愛紅塵我愛山，尋山重叩白雲間。",
            "子真避客遊都市，月上梧桐未肯還。"
        ],
        "title": "訪吴尉不遇",
        "id": "5db1109a-eeac-45db-9d84-b68ccbe41f46"
    },
    {
        "author": "楊傑",
        "paragraphs": [
            "廬山社友皆逃晉，秦府功臣不仕隋。",
            "今日明堂求巨棟，好教天下匠師知。"
        ],
        "tags": [
            "庐山"
        ],
        "title": "隱静十八松",
        "id": "ca62263d-7b26-4377-be2f-474ce4b8bb44"
    },
    {
        "author": "楊傑",
        "paragraphs": [
            "巖深蔭薜蘿，金鬛弄寒波。",
            "莫愛江湖好，江湖罾網多。"
        ],
        "title": "碧霄泉魚",
        "id": "fe04ed59-c341-4527-aef9-a59c2426d473"
    },
    {
        "author": "楊傑",
        "paragraphs": [
            "買得青山不用錢，金沙門外草綿綿。",
            "黄梅老令醉欲倒，擬借白雲今夜眠。"
        ],
        "title": "遊白雲山醉題僧壁",
        "id": "b9dbb1a0-6553-40f0-b791-6ce34e368e88"
    },
    {
        "author": "楊傑",
        "paragraphs": [
            "澤國春風老，雜花間芳草。",
            "門前車馬稀，竹葉無人掃。"
        ],
        "title": "野寺",
        "id": "9c1641e1-228d-4214-b601-fef11d7a4295"
    },
    {
        "author": "楊傑",
        "paragraphs": [
            "十里溪源尋未見，忽逢茅屋白雲堆。",
            "竹床紙帳睡正穩，無奈野猿驚覺來。"
        ],
        "title": "山房枕上作",
        "id": "97604b71-5cec-4f28-aa99-6a13eef9db28"
    },
    {
        "author": "楊傑",
        "paragraphs": [
            "遊人行盡天台路，山家杳杳知何處。",
            "唯有山前一派溪，落花依舊流春暮。"
        ],
        "title": "天台思古",
        "id": "a79d698b-2333-45c9-92b9-34858d17739d"
    },
    {
        "author": "楊傑",
        "paragraphs": [
            "贈我無心著，還師理亦然。",
            "秋風歸舊谷，明月上青天。"
        ],
        "title": "還慶師扇",
        "id": "bc13e547-afaa-4998-b13e-9be5eea66327"
    },
    {
        "author": "楊傑",
        "paragraphs": [
            "馬上衣彩彩涴塵土，斂板權門腰傴僂。",
            "冷風天上呼不來，厚顔如甲汗如雨。",
            "星郎高韻凌雲煙，天籟喚歸酌流泉。",
            "人間熱惱醺不到，亭上鶴衣飄欲仙。",
            "君方醉樂人愁絕，何如御此登天闕。",
            "叩天借取衣上風，吹下九州作春色。"
        ],
        "title": "題吹衣亭",
        "id": "88ad28c7-0bf1-46ca-acfa-fa1f5bcb729d"
    },
    {
        "author": "楊傑",
        "paragraphs": [
            "國手曾煩寫幾回，無人仿佛醉顔開。",
            "青銅鑑裏尋常見，不謂今從筆下來。"
        ],
        "title": "目前傳神歐陽價",
        "id": "2af6b494-1307-486f-9f2c-32cbffbb2305"
    },
    {
        "author": "楊傑",
        "paragraphs": [
            "白雲山下泉，幾年石中韞。",
            "但見玉色明，孰能究其本。"
        ],
        "title": "玉泉",
        "id": "65a7e16f-7c82-408c-9d8e-5fe8c9a49f0c"
    },
    {
        "author": "楊傑",
        "paragraphs": [
            "功鍊三千滿，手持白玉珪。",
            "出塵舉天步，踏石上雲梯。",
            "物外蹤長在，人間路自迷。",
            "只因從此去，曾過越王溪。"
        ],
        "title": "西山仙蹟巖",
        "id": "1df5393f-0b56-42f2-a543-382e4403a330"
    },
    {
        "author": "楊傑",
        "paragraphs": [
            "竹標溪澗蠲民瘼，劍擊蛟龍救水災。",
            "四十日升金闕去，半千年後玉函開。",
            "丹藏井底人難得，柏蔭壇心手自栽。",
            "一段彩雲天外至，山翁疑是錦堆來。"
        ],
        "title": "玉隆萬壽宮",
        "id": "98a3b898-6dab-45a8-90cd-e64d3d4c5030"
    },
    {
        "author": "楊傑",
        "paragraphs": [
            "天下人心愛至公，天心還與世人同。",
            "自生羽翼三清去，不獨丹砂九轉功。",
            "漢代變名遊越國，道家遺像並蕭公。",
            "石壇正是飛昇處，老鶴一聲松檜風。"
        ],
        "title": "梅壇",
        "id": "7ef40e34-6686-4981-b9fd-8900f17dd427"
    },
    {
        "author": "楊傑",
        "paragraphs": [
            "南泉甘滑北泉清，竹引潺湲遶殿楹。",
            "分派銅龍穿石過，兩泓寒月隔室明。",
            "金沙自是藏金穴，玉馬長遺噴玉聲。",
            "曾倚欄桿一欹枕，夢回疑不在重城。"
        ],
        "title": "雙泉",
        "id": "5dcce86e-e982-460f-b661-2482db5dd86a"
    },
    {
        "author": "楊傑",
        "paragraphs": [
            "玉京高謝黄金榜，石室來乘白鹿車。",
            "山後暗通天寶洞，眼前便是地仙家。",
            "時聞清夜雪中犬，回視紅塵井底蛙。",
            "五百年前人未死，芭蕉源上鎖煙霞。"
        ],
        "title": "施肩吾書堂",
        "id": "984d1811-ced6-4c6b-b03b-d784f8918594"
    },
    {
        "author": "楊傑",
        "paragraphs": [
            "繁川靈鷲山，山頂駕老屋。",
            "初從曲徑登，疊石盤巖腹。",
            "景逐軒楹轉，雲煙炫遊目。",
            "憶昔心上人，欲往怯洄洑。",
            "前人漲白沙，環流作平陸。",
            "昨夜暑雨暴，高低或成谷。",
            "感物鑒江水，江水清可掬。",
            "莫驚秋霜飛，能換髩邊綠。",
            "我有紫陽丹，晶明大如粟。",
            "服之能長生，千載一時轂。"
        ],
        "title": "靈山",
        "id": "12999535-0a20-4cae-b6e5-65148eb54b64"
    },
    {
        "author": "楊傑",
        "paragraphs": [
            "陶家舊宅寄山坳，七百年前此結茆。",
            "太尉雙碑遺字晦，先生五井暗泉交。",
            "野僧拂石爲床坐，童子穿冰作磬敲。",
            "巖下清音誰解聽，古聲長在老松梢。"
        ],
        "title": "橫望山",
        "id": "d562c630-d6e4-44be-b0d6-fcab865621c7"
    },
    {
        "author": "楊傑",
        "paragraphs": [
            "大歷年中茅結宇，禪翁瓶錫久曾留。",
            "飛泉堂下雨長滴，偃石道傍雲不收。",
            "野鳥歸來群木晚，老猿啼罷一山秋。",
            "世人多事頭多白，底事情閑亦白頭。"
        ],
        "title": "金地院",
        "id": "f1125b26-3057-4afd-bd27-a1c29cd176fd"
    },
    {
        "author": "楊傑",
        "paragraphs": [
            "有路入仙都，何人到鼎湖。",
            "秋風夜來急，吹落碧蓮無。"
        ],
        "title": "仙都山",
        "id": "adbd72f3-2dc4-4888-bcab-a3093f6a9855"
    },
    {
        "author": "楊傑",
        "paragraphs": [
            "江南地暖少嚴風，九月炎涼正得中。",
            "溪上玉樓樓上月，清光合作水晶宮。"
        ],
        "title": "吳興明月樓",
        "id": "6e7e9210-4b1c-4d67-b3bf-1465fc223fe9"
    },
    {
        "author": "楊傑",
        "paragraphs": [
            "五嶺碧崔嵬，雲深隔世埃。",
            "寺從梁氏建，僧自梵天來。",
            "錫井三泉迸，松門十里開。",
            "如今渡江者，見說不浮杯。"
        ],
        "title": "靜隱寺",
        "id": "e7dd259d-7e9e-4698-ac54-6e9e30307f48"
    },
    {
        "author": "楊傑",
        "paragraphs": [
            "漏盡雞號厭夜行，年來小器溢瓶甖。",
            "棄官縱未歸東海，罷郡猶能作水衡。",
            "幻色將空眼先暗，勝遊無礙脚殊輕。",
            "空煩遠致龍淵水，寧復臨池似伯英。"
        ],
        "title": "龍鼻井",
        "id": "40b633d3-35fe-40b5-99e4-d7eb1f3ccbc1"
    },
    {
        "author": "楊傑",
        "paragraphs": [
            "微風搖瑯玕，蕭瑟嶺一道。",
            "萬帚掃晴空，纖塵不可到。"
        ],
        "title": "咏南山諸勝 風篁嶺",
        "id": "3e58992a-e59f-4c64-9d1f-fc86f28a1cdb"
    },
    {
        "author": "楊傑",
        "paragraphs": [
            "崖下一泓泉，窈奧不可測。",
            "有時靈氣生，散作人間澤。"
        ],
        "title": "咏南山諸勝 龍井",
        "id": "e5ee4750-e876-4849-a523-8824204dce6f"
    },
    {
        "author": "楊傑",
        "paragraphs": [
            "道人從此歸，影不入廛市。",
            "端坐笑浮雲，往來太多事。"
        ],
        "title": "咏南山諸勝 歸隱橋",
        "id": "c8c448e3-0543-4b34-aa8a-2df8e9a72535"
    },
    {
        "author": "楊傑",
        "paragraphs": [
            "縱有狂風生，未嘗險浪起。",
            "何當招世人，來此鑒清泚。"
        ],
        "title": "咏南山諸勝 滌心沼",
        "id": "618ed308-5ec3-43f6-b06f-af0182c9fcdd"
    },
    {
        "author": "楊傑",
        "paragraphs": [
            "巖風壯威猛，晴雷隱哮吼。",
            "無心露爪牙，百獸自奔走。"
        ],
        "title": "咏南山諸勝 獅子峰",
        "id": "e166b1f1-0594-463f-9c06-b68aa5d6a09c"
    },
    {
        "author": "楊傑",
        "paragraphs": [
            "解虎錫常閑，飼虎石常在。",
            "亡軀度有情，清風幾千載。"
        ],
        "title": "咏南山諸勝 薩埵石",
        "id": "5f288f86-8103-4edc-8a39-3696cfe1117c"
    },
    {
        "author": "楊傑",
        "paragraphs": [
            "潮來音普聞，潮平音亦歇。",
            "孰若此山堂，潮音未嘗絕。"
        ],
        "title": "咏南山諸勝 潮音堂",
        "id": "ac4cd64f-8ae1-4b09-9bd3-aa1ed524acc3"
    },
    {
        "author": "楊傑",
        "paragraphs": [
            "天道竟何言，四序自流轉。",
            "迺知毗耶翁，雖默真大辨。"
        ],
        "title": "咏南山諸勝 訥齋",
        "id": "71efe23e-544f-466e-82a1-c2ebfa5c2d04"
    },
    {
        "author": "楊傑",
        "paragraphs": [
            "不汲泉不盈，愈汲泉愈清。",
            "湛然有常德，隨氣利群生。"
        ],
        "title": "咏南山諸勝 沖泉",
        "id": "4e72b7d0-ef30-49c6-84f8-a56626093029"
    },
    {
        "author": "楊傑",
        "paragraphs": [
            "白雲隔塵喧，虛堂太岑寂。",
            "寒盡春自來，鶯啼報消息。"
        ],
        "title": "咏南山諸勝 寂室",
        "id": "c1031019-a09e-4d36-9f54-19fda036d514"
    },
    {
        "author": "楊傑",
        "paragraphs": [
            "幽人無適莫，乘興登高閣。",
            "夜月鎖雲林，春花繡巖壑。"
        ],
        "title": "咏南山諸勝 照閣",
        "id": "304f66f1-1f0c-4584-b3f3-966a92d63fa6"
    },
    {
        "author": "楊傑",
        "paragraphs": [
            "趙公歸休年，訪師翠微間。",
            "始知浮世上，白日兩人閑。"
        ],
        "title": "咏南山諸勝 閑堂",
        "id": "88053904-3259-4dc0-9097-10a57b35efe9"
    },
    {
        "author": "楊傑",
        "paragraphs": [
            "地方不中矩，天圓不中規。",
            "方圓菴裏叟，高趣有誰知。"
        ],
        "title": "咏南山諸勝 方圓菴",
        "id": "58c0154d-7372-4351-a50c-b50385f2f299"
    },
    {
        "author": "楊傑",
        "paragraphs": [
            "大滌洞天玉爲室，真官典校長生籍。",
            "青山九鎖閟仙源，老盡碧桃人不識。",
            "祖龍求仙徒用力，駕海欲驅山下石。",
            "神人倚柱不與行，留得巖前隱山迹。"
        ],
        "title": "遊大滌山",
        "id": "59cb476f-c3a4-44ea-970a-2a4ae31c382b"
    },
    {
        "author": "楊傑",
        "paragraphs": [
            "華陽山裏千株檜，玉晨觀前一左紐。",
            "虬枝龍榦向朝曦，勢與扶桑鬬長久。",
            "亳州渦水太清宮，老子手植纔數九。",
            "一檜正與此樹同，蒂固根深應不朽。",
            "信知福地有靈木，栽種曾經上真手。",
            "君不見龍從火裏出，虎向水中生，生理尚左不尚右。",
            "又不見天輪左旋不休止，日月五星如磨蟻。",
            "左紐檜，藴至理，上士體之能不死。"
        ],
        "title": "玉晨觀左紐檜",
        "id": "8889d2dc-d024-4388-a722-e3f79cad9da0"
    },
    {
        "author": "楊傑",
        "paragraphs": [
            "巖谷連天嶺，杉松徹象山。",
            "路從雲外入，人自海邊還。",
            "禪榻紅塵斷，經窗白晝閑。",
            "玉蓮生有處，香滿翠微間。"
        ],
        "title": "滴滴泉",
        "id": "0e9596f1-06aa-4c0e-9d4e-4bb7e068f9aa"
    },
    {
        "author": "楊傑",
        "paragraphs": [
            "從來清凈土，鼎足聖賢聚。",
            "騎虎歸故鄉，世人猶未悟。"
        ],
        "title": "天台三賢堂 豐干",
        "id": "632f117d-c2aa-41cc-8ff7-12a988abefd9"
    },
    {
        "author": "楊傑",
        "paragraphs": [
            "家住天台寺，雲巖萬丈潭。",
            "本來人不識，饒舌是豐干。"
        ],
        "title": "天台三賢堂 寒山",
        "id": "edc21eba-4bdb-4155-868b-11d4ac03d7a7"
    },
    {
        "author": "楊傑",
        "paragraphs": [
            "拾得元無姓，山前拾得來。",
            "常攜一敝箒，不是掃塵埃。"
        ],
        "title": "天台三賢堂 拾得",
        "id": "e90e5c93-18fb-42fc-89da-9500b4107ad2"
    },
    {
        "author": "楊傑",
        "paragraphs": [
            "天台有新閣，勝地近塔廟。",
            "影浸碧琉璃，沿洄去山嶠。",
            "蓮生污泥中，白日有明竅。",
            "花實相表裏，光色互炳曜。",
            "處空不染水，烈火豈其燎。",
            "寶藏諸如來，端坐滿法要。",
            "青目付上士，不待舉花笑。",
            "芳香初洞達，宿病已能療。",
            "凈土記珍色，機感願力召。",
            "三時有開發，一本常寂照。",
            "不讀智者書，豈知此蓮妙。"
        ],
        "title": "妙蓮閣",
        "id": "d0be7d49-d406-4c06-93e5-dff801334ef7"
    },
    {
        "author": "楊傑",
        "paragraphs": [
            "西軒一泓水，瑩凈碧琉璃。",
            "天人舉目視，中有魚龍知不知。"
        ],
        "title": "琉璃軒",
        "id": "c8c0bb78-d5cf-43ce-a16b-d2df1e7dea3f"
    },
    {
        "author": "楊傑",
        "paragraphs": [
            "東林聞說好林泉，社會荒涼幾百年。",
            "靈物孰知崔氏竹，方池新種遠公蓮。",
            "華嚴頓凈三千界，廬阜重招十八賢。",
            "應笑陶潛又歸去，白雲幽鳥伴歸田。"
        ],
        "title": "瑞竹悟老種蓮",
        "id": "fe0aa190-9083-418a-8579-992643d2a653"
    },
    {
        "author": "楊傑",
        "paragraphs": [
            "童子依師蘭水濱，聲名真是碧雲人。",
            "定中傳得阿羅漢，十六身中第幾身。"
        ],
        "title": "禪月真堂",
        "id": "bf553f1d-3507-4480-9399-dc583250ad54"
    },
    {
        "author": "楊傑",
        "paragraphs": [
            "人孰無父，祖獨有母。",
            "其母爲誰，周氏季女。",
            "濁港滔滔入大江，門前依舊長安路。"
        ],
        "title": "弘忍像贊",
        "id": "71263ccf-9e9e-4a36-b160-ce0d50e83112"
    },
    {
        "author": "楊傑",
        "paragraphs": [
            "高風誰得似先生，七里溪山當畫屏。",
            "功業不隨東漢祖，光芒獨應少微星。",
            "蘭臺有史傳名姓，蓬戶無人問醉醒。",
            "若使當時忘故態，何由千古羨鴻冥。"
        ],
        "title": "子陵釣臺",
        "id": "f1bce560-2a78-4bc3-9e59-e2765027a1e7"
    },
    {
        "author": "楊傑",
        "paragraphs": [
            "千載富春渚，先生家獨存。",
            "元英播寰宇，丹桂付兒孫。",
            "文正重高節，子陵同享尊。",
            "泊舟明月夜，重爲弔吟魂。"
        ],
        "title": "方干故居",
        "id": "e39fb878-8639-4f77-9034-897a12d2cb2d"
    },
    {
        "author": "楊傑",
        "paragraphs": [
            "龜甲屏風面面開，天台連接至蓬萊。",
            "簷前朝暮碧雲合，時有一聲清磬來。"
        ],
        "title": "題白雲環翠亭",
        "id": "a38735cf-2139-4126-a6ae-bb43c5f02579"
    },
    {
        "author": "楊傑",
        "paragraphs": [
            "天台邦公，善琴與詩，時稱僧之雄。",
            "琴盡古意，詩得古風。",
            "自云天聖景祐中，蹤跡猶飄蓬。",
            "大淮南北，長江西東。",
            "人之奇者必就見，景之勝者多游從。",
            "爾來五六載，不與當時同。",
            "髪白體且瘦，所適多疏慵。",
            "卻擔一枝筇，歸老天台峰。"
        ],
        "tags": [
            "长江"
        ],
        "title": "送天台邦師",
        "id": "6fe18fe5-8d46-44fa-9abe-c446d802b3dd"
    },
    {
        "author": "楊傑",
        "paragraphs": [
            "無一可戀，無一可捨。",
            "太虛空中，之乎者也。",
            "將錯就錯，西方極樂。"
        ],
        "title": "辭世偈",
        "id": "555e3827-cbe5-4dc8-b14f-3834e5373b35"
    },
    {
        "author": "楊傑",
        "paragraphs": [
            "男大須婚，女長須嫁。",
            "討甚閑工夫，更說無生話。"
        ],
        "title": "偈",
        "id": "e75b18c8-b2c8-4b6f-a627-210115e5c33a"
    },
    {
        "author": "楊傑",
        "paragraphs": [
            "章郡物華樓上景，江湖城閣畫圖間。",
            "神仙已古遺蹤在，牛斗從今勝氣還。"
        ],
        "title": "物華樓",
        "id": "7c5e7d55-9542-4539-84d7-44dba14e7616"
    },
    {
        "author": "楊傑",
        "paragraphs": [
            "羅漢十六軸，江僧寄此山。",
            "畫稱天下絕，人自定中還。"
        ],
        "title": "雲堂院",
        "id": "14c81086-3d16-4cd2-9d0f-c7fc6a103f59"
    },
    {
        "author": "楊傑",
        "paragraphs": [
            "丹砂畫頑石，黄金橫一尺。",
            "人世較短長，仙家愛平直。"
        ],
        "title": "金尺石",
        "id": "ab939136-4aff-424f-8c4f-d038a26a9e87"
    },
    {
        "author": "楊傑",
        "paragraphs": [
            "濤陽欲歸田，彭澤先解綬。",
            "有琴何必弦，無詩不可酒。",
            "秋黄籬下菊，春綠門前柳。"
        ],
        "title": "陶靖節祠",
        "id": "d781df8f-d35c-44c6-85a9-0939ef437616"
    },
    {
        "author": "楊傑",
        "paragraphs": [
            "白雲隨師來，師逐白雲止。",
            "山空師何在，木末白雲起。"
        ],
        "title": "雲山",
        "id": "0c69bde9-ef84-4d31-ae31-b312f95f824e"
    },
    {
        "author": "楊傑",
        "paragraphs": [
            "達人到岸不須船，留寄寒雲幾百年。",
            "欲問上方多少遠，爲言先過凈居天。"
        ],
        "title": "凈居寺",
        "id": "5371e8bb-a5b4-4171-8b6b-584c37adf024"
    },
    {
        "author": "楊傑",
        "paragraphs": [
            "聞說支公最好賢，瀛洲可買不論錢。",
            "樓臺蔽日都無地，草木藏春別有天。",
            "石上雪飛千峽雨，洞止泉落幾家田。",
            "高閑誰似幽居樂，一坐青山不問年。"
        ],
        "title": "題慧山寺",
        "id": "052b4221-895a-45d7-9f5f-d6fdc7985bc8"
    },
    {
        "author": "楊傑",
        "paragraphs": [
            "慶曆初還自霅川，曾攜琴酒訪真仙。",
            "洞天不隔三千界，俗駕重來四十年。",
            "羽寶結成鍾乳石，朱籐蒙罩畫溪船。",
            "樵夫不識賾山叟，欲與何人講易篇。"
        ],
        "title": "張公洞",
        "id": "efa0b2b9-0e01-49b0-b87f-4c4d8e1331d6"
    },
    {
        "author": "楊傑",
        "paragraphs": [
            "蕙本蘭之族，依然臭味同。",
            "曾爲水仙佩，相識楚詞中。"
        ],
        "title": "蕙花",
        "id": "9ac96b75-4f08-433c-bd40-7fbfb72ff476"
    },
    {
        "author": "楊傑",
        "paragraphs": [
            "春蘭如美人，不採羞自獻。",
            "時聞風露香，蓬艾深不見。"
        ],
        "title": "春蘭",
        "id": "cfbeb475-a7d5-4bc8-aa24-f6a80717959d"
    },
    {
        "author": "楊傑",
        "paragraphs": [
            "鳳皇鏘鏘出丹山，覽輝金闕振羽翰。",
            "簫韶九奏動天地，苑囿何處無瑯玕。",
            "故山惟有千年鶴，海上芝田隨飲啄。",
            "朝市紛華了不知，逍遙常在雲林閣。"
        ],
        "title": "贈錢氏孫端靜師",
        "id": "73c98965-1e60-46e4-aed9-673ef0a6065e"
    },
    {
        "author": "楊傑",
        "paragraphs": [
            "佛日山前水，行人甘露杯。",
            "須知源派遠，直自四明來。"
        ],
        "title": "自海上來留題",
        "id": "28e75ed5-4ede-44c1-a169-dcb6a03ccee2"
    },
    {
        "author": "楊傑",
        "paragraphs": [
            "我愛參寥一味閑，巖房占得畫屏間。",
            "斫開東廡數枝竹，放入西湖千里山。",
            "石底酌泉清徹骨，門前逢客強爲顔。",
            "白雲幽鳥應相信，出本無心倦即還。"
        ],
        "tags": [
            "西湖"
        ],
        "title": "西湖參寥山房",
        "id": "2366663f-f96f-486d-a228-f37a13f9446b"
    },
    {
        "author": "楊傑",
        "paragraphs": [
            "空書來震旦，康樂造淵微。",
            "貝葉深山譯，曼花半夜飛。",
            "香清雖透筆，蘂散不霑衣。",
            "舊社白蓮老，遠公應望歸。"
        ],
        "title": "雨花臺",
        "id": "cb1ee73c-bebb-4a35-93ad-79cd2b30fdbe"
    },
    {
        "author": "楊傑",
        "paragraphs": [
            "君勿愛清涼，清涼如火如沸湯。",
            "君勿惡炎熱，炎熱如冰如積雪。",
            "勿愛亦可惡，未是逍遙處。",
            "君不見海會山前一條路，一車來，一車去，今古轉轅何日住。",
            "落花時節雨初晴，黄鶯枝上分明語。"
        ],
        "title": "題清涼廣惠禪寺",
        "id": "9d257880-f5ae-4b88-a3d2-70f8e3633653"
    },
    {
        "author": "楊傑",
        "paragraphs": [
            "釋迦八萬四千塔，一在江南古道場。",
            "無礙展開青髻髪，最初分得白毫光。"
        ],
        "title": "長干聖感塔",
        "id": "ae12c297-3acb-4e35-b36f-96fe3afe7aad"
    },
    {
        "author": "楊傑",
        "paragraphs": [
            "聞說隱君子，天和長自如。",
            "巵言莊叟意，谷水士衡居。",
            "窮達命已定，利名心頓疏。",
            "繡溪歸未得，吾亦愛吾廬。"
        ],
        "title": "朱氏天和堂  其一",
        "id": "0ed98e44-dc71-45a3-ba03-9c3efdd5241f"
    },
    {
        "author": "楊傑",
        "paragraphs": [
            "華亭山水佳，秀色宛如畫。",
            "前賢有遺跡，卜築俟來者。",
            "高人養天和，放浪寄林野。",
            "安知歲月徂，但喜名利舍。",
            "傳家得之子，隱几興何□。"
        ],
        "title": "朱氏天和堂  其二",
        "id": "4de08718-0720-487d-9a39-1b9f6f7af808"
    },
    {
        "author": "楊傑",
        "paragraphs": [
            "四海生靈困，柴桑牧札瘥。",
            "姦臣窺社稷，盟主奮干戈。",
            "百甓防休逸，分陰貴切磋。",
            "昇天九重逼，破賊一亟多。",
            "貪吏羞移柳，游民愧盜禾。",
            "母賢迻訓誨，友益願漸磨。",
            "鶴化喪家客，龍飛古壁梭。",
            "南州浸餘澤，東晉決頹波。",
            "誡重樗蒲戲，聲騰仕女歌。",
            "中原力難致，白首淚滂沱。"
        ],
        "title": "題陶威公廟",
        "id": "5d7476f5-45ff-49c1-a76c-015ea0be03f4"
    },
    {
        "author": "楊傑",
        "paragraphs": [
            "妙高峰頂，不住正處。",
            "毗耶離城，別聞一路。",
            "鐵鉢銅瓶，葛巾草履。",
            "付者不取，取者不付。",
            "谷有歸雲，木凝甘露。",
            "師子嚬伸，象王回顧。",
            "門外老胡，一葦橫度。"
        ],
        "title": "休老堂銘",
        "id": "7b02437d-0842-45a7-bfe3-6b197e5f35a2"
    },
    {
        "author": "楊傑",
        "paragraphs": [
            "層梯險峻出瑤臺，遊者多從半路回。",
            "天寶洞中如不到，西山元似不曾來。"
        ],
        "title": "天寶洞  其一",
        "id": "c76b5ae2-0211-4c65-af27-f7b8de89036a"
    },
    {
        "author": "楊傑",
        "paragraphs": [
            "極玄真人養真處，石門隔斷紅塵路。",
            "玉簾今古不曾收，只有白雲晚歸去。"
        ],
        "title": "天寶洞  其二",
        "id": "5cb9edd1-17f0-4612-b3b5-53ecd1be52a8"
    },
    {
        "author": "楊傑",
        "paragraphs": [
            "雲雷峰百尋，硤石潭千尺。",
            "塵埃飛不到，山水相照碧。",
            "右顧唐相碑，下有天師宅。",
            "古人安在哉，劍履空遺跡。"
        ],
        "title": "仙居劍履",
        "id": "1546c1a0-c64a-43ba-83d1-6bab3d97c1e2"
    },
    {
        "author": "楊傑",
        "paragraphs": [
            "麻姑王蔡跡已往，望仙亭在孤峰上。",
            "朝見五雲飛，暮見五雲歸。",
            "雲飛雲歸自今古，仙來仙去誰可知。",
            "勿望仙，望仙目眩徒茫然。",
            "白石可煮誰能言，不愛插翼沖青天。",
            "玉池且酌太和酒，一醉壽同天地久。",
            "陶陶與物任浮沉，肯顧霞衣雲組綬。"
        ],
        "title": "望仙曲",
        "id": "cf10c7e3-3fdf-4412-8c0a-1d3feb4a0afc"
    },
    {
        "author": "楊傑",
        "paragraphs": [
            "珠珮珊珊路絕塵，鳳凰山上夕朝真。",
            "甘棠美政行南國，列宿光寒拱北辰。",
            "篆冷金盤雲屋曉，書飛玉闕洞天春。",
            "一聲遼鶴歸傳報，壽益君王福在民。"
        ],
        "title": "朝真步虛詞",
        "id": "1b8afaf3-a406-49cf-a430-a8b57f472a3a"
    },
    {
        "author": "楊傑",
        "paragraphs": [
            "萬法一源，萬念一息。",
            "法無不圓，念無不寂。",
            "強名而名，車塵馬跡。",
            "是庵何如，風清月白。"
        ],
        "title": "圓寂庵銘",
        "id": "12ce4eac-7b40-496d-86b7-d8ca6e5ac747"
    },
    {
        "author": "楊傑",
        "paragraphs": [
            "曉登丹霞峰，暮入仙都宿。",
            "麻姑勝遊遍，驅車第三谷。",
            "落落千歲杉，榦直枝不曲。",
            "根本託幽邃，匠師豈易劚。",
            "佗山石枯裂，斯瑩青玉。",
            "迺知靈源深，餘液澤林麓。",
            "白雲起西岡，華仙有遺躅。",
            "陰功影響絕，爲閱飛昇窟。",
            "長笑呼幽人，玉乳金鼎熟。",
            "歲時不須問，山花自紅綠。"
        ],
        "title": "麻源",
        "id": "09eea95a-da83-48e0-8d5f-20593384df22"
    },
    {
        "author": "楊傑",
        "paragraphs": [
            "乾坤重年德，五老固蒼顔。",
            "億萬的間壽，二三雲外山。",
            "天高漢星聚，世治舜臣閑。",
            "應笑遊河客，悠悠去不還。"
        ],
        "title": "五老峰",
        "id": "b7069803-418f-4740-92d7-3ee8c0d41c79"
    },
    {
        "author": "楊傑",
        "paragraphs": [
            "祖師平昔撥雲開，一榻靈秋一石臺。",
            "青玉成圍千嶂合，黑龍分勢五溪來。",
            "禪心不動澄潭月，俗耳常驚靜夜雷。",
            "卻笑興公遊未到，祇將佳句賦天台。"
        ],
        "title": "五洩禪寺",
        "id": "88b1b33c-b48d-4c0e-8c1b-a9d20b562143"
    },
    {
        "author": "楊傑",
        "paragraphs": [
            "碧玉莫加千嶂石，黄金難買一谿雲。"
        ],
        "title": "句  其一",
        "id": "4bcf9394-c875-438f-b255-9a598e91b09a"
    },
    {
        "author": "楊傑",
        "paragraphs": [
            "千古伏龍山。"
        ],
        "title": "句  其二",
        "id": "7a48c1e7-bd74-468e-aa44-3ec67b8add65"
    },
    {
        "author": "楊傑",
        "paragraphs": [
            "借取雲山爲帳幕，合教僧屋斷塵埃。"
        ],
        "title": "句  其三",
        "id": "55b8ee0d-121c-4dc3-86b7-4f986dbf1e1c"
    },
    {
        "author": "楊傑",
        "paragraphs": [
            "更在朱欄綠水濱。"
        ],
        "title": "句  其四",
        "id": "10f92e5b-dc7c-4afc-b52d-35b7d1b63dcb"
    },
    {
        "author": "楊傑",
        "paragraphs": [
            "山橫大秀一峰高，水入平湖千里遠。"
        ],
        "title": "句  其五",
        "id": "653cb8c2-14d2-40b4-bcfe-728ffa69416c"
    },
    {
        "author": "楊傑",
        "paragraphs": [
            "儒釋精通內外全。"
        ],
        "title": "句  其六",
        "id": "5173a596-10e2-4571-9135-1c0e403a8594"
    },
    {
        "author": "楊傑",
        "paragraphs": [
            "偃月仙翁羽化初。"
        ],
        "title": "句  其七",
        "id": "cca98dc1-6f40-42dd-a1c2-bc9e200fbd91"
    },
    {
        "author": "曹確",
        "paragraphs": [
            "人間不記吳王事，江上今存季子宮。",
            "壞壁亂飄青蘚雨，破檐時蕩白榆風。",
            "衣冠何處埋春草，雞酒長年任野翁。",
            "下馬一看思舊德，浮名應與暮雲空。"
        ],
        "title": "季子廟",
        "id": "1c413726-15ac-4525-8f06-ec5001eb82f3"
    },
    {
        "author": "曹確",
        "paragraphs": [
            "西蜀峨嵋誰爲移，靈根元竅鑿何時。",
            "煙霞欲暮胭脂冷，雲雨初收青黛施。",
            "天凈塵霾開古鏡，曉寒星斗落殘棋。",
            "江湖襟带全形勝，風動於今民物熙。"
        ],
        "title": "題眉嶺方池",
        "id": "71233fb4-2a55-4de8-bebb-9472b2032efd"
    },
    {
        "author": "程之才",
        "paragraphs": [
            "鬻熊城郭遶蒼苔，萬疊煙嵐亦壯哉。",
            "平地窺覦心未愜，重樓徙倚眼初開。",
            "據襟風月爭新入，刮目江山破迥來。",
            "日落三峨知處所，本來浮雙闕欲崔嵬。",
            "胡床不愧庾公興，奕簟還思杜老才。",
            "更待攜衾盡清景，夜深欄檻逼昭回。"
        ],
        "title": "白雲樓",
        "id": "a5e270a9-43c8-412b-b4a8-51e9bfb5128f"
    },
    {
        "author": "程之才",
        "paragraphs": [
            "名因物之累，物嘗不厭名。",
            "標之曰到難，日有車馬聲。",
            "蒼崖匪纔鑿，洞室百步宏。",
            "潛龍想鱗鬣，石乳懸旒纓。",
            "溪流湛其中，吞吐日月精。",
            "其源咫尺耳，盥濯未嘗經。",
            "我來先振衣，色變水石清。",
            "倚杖聊四顧，高低古今銘。",
            "頗恨轍迹多，不益雲蘿情。",
            "西南有複嶺，煙霞晝晦冥。",
            "呼僧指問之，山外或小平。",
            "茅茨構石壁，兔鹿渾微生。",
            "沈吟幽棲地，雅興宿志並。",
            "何時一椽屋，散髪入巖坰。",
            "脫略五千言，坐忘六尺形。",
            "看雲會所適，以此休餘齡。"
        ],
        "title": "碧落洞",
        "id": "f5f20ee5-05a0-41ae-9660-fcda1ea17d8b"
    },
    {
        "author": "程之才",
        "paragraphs": [
            "粵從度嶺來，日見亂山橫。",
            "觸目皆荒涼，寧復樂事並。",
            "誰謂亂山間，僊境通玉京。",
            "奇怪如雁蕩，清虛勝赤城。",
            "嵌空幽且深，層曲無欹傾。",
            "巨禴萬仞高，天造妙難削。",
            "懸崖攢滴乳，澗水清濯纓。",
            "我來洞門開，山意如相迎。",
            "熟視石壁字，神清喜勿驚。",
            "回思紫陽山，追隨許宣平。"
        ],
        "title": "次東坡碧落洞韻",
        "id": "ecb08066-bc5c-4f95-ab83-93fa8b40778a"
    },
    {
        "author": "蘇氏",
        "paragraphs": [
            "鄉人嫁娶重母黨，雖我不肯將安云。"
        ],
        "title": "句",
        "id": "cea11ace-969d-421b-bcdf-2f23c714a911"
    },
    {
        "author": "李古",
        "paragraphs": [
            "古國遮雷首，幽軒擁縣堂。",
            "何須犀避暑，不待草迎涼。",
            "瀟灑松筠地，清虛水石鄉。",
            "牛刀無所用，高枕傲羲皇。"
        ],
        "title": "涼軒",
        "id": "08de0806-f30e-4ecd-982a-aa5b1d3b4b2b"
    },
    {
        "author": "李曼",
        "paragraphs": [
            "寺隱藏山腹，山高絕杳冥。",
            "濃嵐春發黛，岑塔曉開屏。",
            "嶺上雲無著，松根茯有靈。",
            "訪求忠武迹，不復見丹青。"
        ],
        "title": "題廣勝寺",
        "id": "e88beb89-e8d2-4207-beb1-0222d0da2d1e"
    },
    {
        "author": "李曼",
        "paragraphs": [
            "崖深經夏不融雪，江闊架筒難入城。"
        ],
        "title": "句",
        "id": "9c0b93c7-d7bf-4a39-86aa-61411c1a854a"
    },
    {
        "author": "李時亮",
        "paragraphs": [
            "獨臥粵南天盡頭，吞吐清氣壓林丘。",
            "風雲上下三千丈，霧雨西南十六州。",
            "古澗有泉穿石冷，陰崖無暑滿山秋。",
            "我來結構山亭下，時復憑欄看未休。"
        ],
        "title": "蟠龍山",
        "id": "8f0726bf-83ca-4fef-9cfa-f9b89f4d8e02"
    },
    {
        "author": "李時亮",
        "paragraphs": [
            "曳曳溶溶繞翠微，朝朝暮暮滿山飛。",
            "于今待汝爲霖雨，莫向山中變白衣。"
        ],
        "title": "飛雲山",
        "id": "4c651050-33b2-49fe-80da-4da3d72e6115"
    },
    {
        "author": "李時亮",
        "paragraphs": [
            "□崖高瞰白雲溪，洞穴通天路嶮巇。",
            "雨未作霖天下旱，玉龍蟠此少人知。"
        ],
        "title": "臨桂白雲洞",
        "id": "574c6ba7-76cf-4b33-b07b-01955eff4e1c"
    },
    {
        "author": "李時亮",
        "paragraphs": [
            "數點晴明天外國，一帆風信舶家舟。"
        ],
        "title": "萬里波光外，孤城南極西。",
        "id": "4f523046-a684-487a-a7bd-cc46fc528ef7"
    },
    {
        "author": "楊齊",
        "paragraphs": [
            "靈感手擎蒼龍鞭，和風一道飛騰天。",
            "天公欲報大有歲，六花助與芳菲權。",
            "紫姑雲輦歸時節，太光碾碎桄榔葉。",
            "曉來樓閣萬家春，白玉鴛鴦爲新疊。",
            "壠頭耕父被單褐，望歲欣欣掉歌舌。",
            "王孫卻恨此宵寒，蘭膏凍黑香輪滑。"
        ],
        "title": "上元喜雪",
        "id": "9ffe8d59-8ce0-4a16-a372-d17467b1d2b6"
    },
    {
        "author": "楊齊",
        "paragraphs": [
            "寒食人家事踏青，偶軀羸馬出效坰禽聲喚雨嬌相語，天色和春困不醒。",
            "芳草碧來絲作毯，好花紅處錦爲屏。",
            "回頭畫角江城晚，人倚秋千月半庭。"
        ],
        "title": "寒食野外",
        "id": "9d66a078-ba9b-4101-8fe0-f32957a568ea"
    },
    {
        "author": "楊齊",
        "paragraphs": [
            "一片春陰一倍寒，萬家春色寂無煙。",
            "冷催杜宇朝相喚，寒逼嫦娥夜不圓。",
            "添得僧家澆藥水，負他公子賞花天。",
            "東君欲助之推怨，淚濕垂楊恨不眠。"
        ],
        "title": "寒食雨",
        "id": "1c5fe814-cbba-4cac-91f6-1c27923dd64a"
    },
    {
        "author": "楊齊",
        "paragraphs": [
            "一雨助涼天氣醒，夜來殘葉報秋聲。",
            "人歌曼倩書重發，客笑相如賦未成。",
            "驚破鶴心宵露重，送他鴻翼晚風清。",
            "功名未了男兒事，爭遣心頭繫得旌。"
        ],
        "title": "立秋後有感",
        "id": "2c2430df-d13b-4542-8b6f-664987a6fb59"
    },
    {
        "author": "楊齊",
        "paragraphs": [
            "素籥中分漏箭遲，玉盤飛上絳河涯。",
            "自緣人意誇今夜，豈是蟾光勝舊時。",
            "千里放開天地景，一輪題盡古今詩。",
            "吳剛樹下遙相許，來歲春風此處期。"
        ],
        "title": "和中秋對月",
        "id": "f5ea904c-89d2-4bc1-bc34-9b2174449120"
    },
    {
        "author": "楊齊",
        "paragraphs": [
            "八月露沉天氣秋，霜輪何事苦淹留。",
            "一宵老兔不成魄，幾處詩人卻下樓。",
            "水部階前聞細雨，袁宏渚上見歸舟。",
            "明年未必無仙桂，何用厭厭此夜愁。"
        ],
        "title": "中秋不見月",
        "id": "ce8a3d76-fd72-4f72-a10c-53f1c9bcb30d"
    },
    {
        "author": "楊齊",
        "paragraphs": [
            "亂霜如葉撲窗寒，愁到心如欲斷弦。",
            "鳳管陽纔一聲起，蟾輪月已九分圓。",
            "擁爐酌凍酒相對，欹枕背殘燈未眠。",
            "乞得曉鐘西拜望，露中香爲祝親燃。"
        ],
        "title": "冬至夜旅懷",
        "id": "9ed89bbc-175e-4ae9-9369-a093ed3eaa33"
    },
    {
        "author": "楊邁",
        "paragraphs": [
            "古寺重來興轉添，舟中午暑正炎炎。",
            "野僧引客登山閣，稚子穿雲映水簾。",
            "熱得清涼身暫健，老便閑靜意難厭。",
            "人間劫火方撩亂，法雨如何爲普沾。"
        ],
        "title": "下巖避暑留題",
        "id": "dca3cf88-b1d6-4f38-b626-6f5608c77220"
    },
    {
        "author": "曹棐",
        "paragraphs": [
            "平生登塔與登樓，亂盡鄉心送盡愁。",
            "試上南山山下塔，依前懷古復悲秋。"
        ],
        "title": "登南山塔",
        "id": "f4936239-7b9e-4c6c-81c5-441fe46af76a"
    },
    {
        "author": "陳鵬",
        "paragraphs": [
            "五丁盡力路通泉，百貨東來蜀道貧。",
            "不以糞牛欺遠俗，安知指虎有強臣。"
        ],
        "title": "隆慶",
        "id": "65b8b18f-75a5-412b-9a75-5eb74045fe71"
    },
    {
        "author": "陳鵬",
        "paragraphs": [
            "潼山高兮潼水清，厥鐘秀兮鄉之英。",
            "之人已去兮逖聽風聲，我懷孔切誰儀刑。",
            "有美張公兮開明庭，作新宮兮州之黌。",
            "著其爲人兮加丹青，貌惟肖兮如生。",
            "或桐挺而孤高，或芝荂而九莖。",
            "或蘭生兮春華，或菊秀兮秋馨。",
            "或鳳躍而蛟翔，或鳬將而鶴迎。",
            "使人咨嗟嘆息而追惟兮，至其子孫又嗚咽流涕而咿嚶。",
            "怳若接兮謦咳之音，內懷勸懼兮若從使令。",
            "亦瞻像兮昭昭，而起福兮冥冥。",
            "百年兮歷時雖多，非張公兮誰與銘。"
        ],
        "title": "綿州鄉賢堂",
        "id": "3b5ce207-231c-4ea8-84b5-057aab77d922"
    },
    {
        "author": "陳鵬",
        "paragraphs": [
            "桔柏江聲猶在耳，木瓜園路已侵山。"
        ],
        "title": "句",
        "id": "35cda347-aeb9-4e29-a2e2-78655c86e0aa"
    },
    {
        "author": "田稹",
        "paragraphs": [
            "相儀始融結，中有靈巖川。",
            "佛現青蓮相，山分白鶴泉。",
            "澄清通舜井，湛潔滉堯天。",
            "鞠氏留題後，菲才繼此篇。"
        ],
        "title": "題白鶴泉",
        "id": "6087b871-7fb9-4c17-bccf-0c13f12af22f"
    },
    {
        "author": "陸于城",
        "paragraphs": [
            "斷崖青松林，林下覆煙草。",
            "一徑捫綠蘿，數里尋芳藻。",
            "巖開野人屋，結構憑孤島。",
            "石斷寒泉流，亭幽翠巘繞。",
            "攫拏龍虎狀，宛若鬼神造。",
            "隔崖聞湍聲，當窗見夕照。",
            "巴南絕景處，勝似東溪好。",
            "萬籟清心胸，孤雲豁煩惱。",
            "罇邀驄馬客，寫物窮探討。",
            "琴匣閑時開，柴門不須鏁。",
            "孰云造化工，永與天地保。",
            "長揖謝王侯，塵氛徒浩渺。"
        ],
        "title": "和孫氏池亭",
        "id": "aed74212-699d-4ae0-b837-02111ef3a178"
    },
    {
        "author": "董英",
        "paragraphs": [
            "冥冥造化意，似見元氣兆。",
            "不然此中石，詭怪安能了。",
            "刻劃如爲人，幽奇若爭巧。",
            "虎臥溪勢長，龍存鼎形小。",
            "誅茅得此地，勝概紛夭矯。",
            "東南引一水，又出人意表。",
            "瀉溜無冬春，漰奔極昏曉。",
            "跳波駭潛虬，濺珠濕飛鳥。",
            "主人去城市，崖谷情悄悄。",
            "澗戶雲溶溶，山窗風嫋嫋。",
            "孤城重顔謝，柱史才江鮑。",
            "共美崖壑遊，題詩石林杪。"
        ],
        "title": "孫氏池亭得小字",
        "id": "50e1b303-7a97-4956-83a8-aa3f485a78a5"
    },
    {
        "author": "釋紹崇",
        "paragraphs": [
            "十年蹤跡住湟關，占得幽奇水石間。",
            "縱使王孫多富貴，有錢無處買江山。"
        ],
        "title": "大雲洞",
        "id": "f63c1501-98b7-481c-a386-18741e159465"
    },
    {
        "author": "釋顯忠",
        "paragraphs": [
            "竹裏編茅倚石根，竹莖疏處見前村。",
            "閑眠盡日無人到，自有清風爲掃門。"
        ],
        "title": "閑居",
        "id": "784e21db-ec77-4412-8265-657d25120703"
    },
    {
        "author": "釋顯忠",
        "paragraphs": [
            "五馬重來谿口寺，惟將屬吏與門僧。",
            "盤雲野徑行千里，送目危臺上百層。",
            "巖檜影寒猶带雪，谿流聲澀未銷冰。",
            "尋常地遠無因到，空愧躬良二老朋。"
        ],
        "title": "過溪口廣慈院",
        "id": "f6438727-4258-4069-abeb-2a47c2b6dc0a"
    },
    {
        "author": "釋顯忠",
        "paragraphs": [
            "勝域將垂迹，先聞鐘梵聲。",
            "術阤猶未降，宣老已三生。",
            "山接天門險，巖開月殿明。",
            "善財何處去，樓閣自崢嶸。"
        ],
        "title": "南明山寶相寺十五題 三生像",
        "id": "00dc6835-49a6-432b-bdf1-6f0f99f070fa"
    },
    {
        "author": "釋顯忠",
        "paragraphs": [
            "像身高百尺，閣道聳三層。",
            "欲得親瞻向，還須最上登。",
            "煙霞封寶墄，星斗掛觚稜。",
            "已自甘香火，人閒去不能。"
        ],
        "title": "南明山寶相寺十五題 三層閣",
        "id": "ecb682aa-0fae-4b19-af81-afa735f33a6f"
    },
    {
        "author": "釋顯忠",
        "paragraphs": [
            "融結自何時，曾爲幾陵谷。",
            "不見昔賢蹤，空遺此巖腹。",
            "一徑斸煙蓁，千里老雲木。",
            "尋常人到稀，虎豹暗棲宿。"
        ],
        "title": "南明山寶相寺十五題 隱岳巖",
        "id": "aebde16b-6374-4e46-b611-421dd43caa3e"
    },
    {
        "author": "釋顯忠",
        "paragraphs": [
            "谿盡見石城，寺在石城裏。",
            "崖缺露遙村，門開對寒水。",
            "況非雉堞成，無以金湯比。",
            "梵眾此安棲，俗駕來有幾。"
        ],
        "title": "南明山寶相寺十五題 石城山",
        "id": "2867130a-2a97-4628-bb67-d992e58693c6"
    },
    {
        "author": "釋顯忠",
        "paragraphs": [
            "堪愛仙莊近翠岑，杖藜時得去遊尋。",
            "牛羊數點煙雲遠，雞犬一聲桑柘深。",
            "高下閑田如布局，東西流水若鳴琴。",
            "更聽野老談農事，忘卻人間萬種心。"
        ],
        "title": "南明山寶相寺十五題 白雲莊",
        "id": "a95b6c00-3c22-4f4e-908b-23c8d8e7d405"
    },
    {
        "author": "釋顯忠",
        "paragraphs": [
            "南溪北溪深，橫塘截流過。",
            "清影照人寒，澄耀分鑑破。",
            "沙明鷗鷺馴，草密牛羊臥。",
            "不見直鈎翁，狂歌遣誰和。"
        ],
        "title": "南明山寶相寺十五題 夾谿塘",
        "id": "2cf90af6-f929-4b4b-b1f0-bd9a34b72610"
    },
    {
        "author": "釋顯忠",
        "paragraphs": [
            "孤亭枕長谿，谿光照亭檻。",
            "無人弄潺湲，終日對平淡。",
            "猨鳥去難呼，藤蘿垂可攬。",
            "薄暮眾山昏，霜風起葭菼。"
        ],
        "title": "南明山寶相寺十五題 柔亭",
        "id": "035553f1-e334-415a-8d0f-92b3d28b8ca5"
    },
    {
        "author": "釋顯忠",
        "paragraphs": [
            "亭除兩狻猊，一仰復一俯。",
            "告天與叩地，似欲訴憂苦。",
            "世傳知顗死，二獸來瞻睹。",
            "逡巡化爲石，堙沒在深土。",
            "事怪固難詰，但見形可取。",
            "風雨駁蒼苔，萬古萬萬古。"
        ],
        "title": "南明山寶相寺十五題 石狻猊",
        "id": "f30f8009-398e-4d16-bc4a-a4a464c2897d"
    },
    {
        "author": "釋顯忠",
        "paragraphs": [
            "南明山足勢欲盡，正是新崖東脅隈。",
            "不知泉自那峰出，皆謂井因齊相開。",
            "甘滑堪預酈經載，淵渟疑俟桑苧來。",
            "神蛟往往此潛蟄，旱歲莫測生風雷。"
        ],
        "title": "南明山寶相寺十五題 齊相井",
        "id": "a517ef79-9405-43b3-b740-5fd7431591f1"
    },
    {
        "author": "釋顯忠",
        "paragraphs": [
            "異代終難問，遺名不可窮。",
            "山中丞相去，林下學堂空。",
            "映雪功休比，沖天志莫同。",
            "故基蘭蕙滿，猶自起華風。"
        ],
        "title": "南明山寶相寺十五題 齊相書堂",
        "id": "0628fe71-3daa-41ad-bc8f-3d73346894e0"
    },
    {
        "author": "釋顯忠",
        "paragraphs": [
            "誰將白蓮子，固向峰頂栽。",
            "非學遠公社，兼無陶令來。",
            "去世迹何曠，誅茅心已灰。",
            "不知歲月改，但見此花開。"
        ],
        "title": "南明山寶相寺十五題 白蓮庵",
        "id": "97345212-35de-4c7a-b082-fe6c9ca0720c"
    },
    {
        "author": "釋顯忠",
        "paragraphs": [
            "根埋山骨幾百載，但怪生物偏有私。",
            "春前受氣地猶冷，雪裏暗開人未知。",
            "自將孤石比堅性，不與眾木爭芳姿。",
            "惆悵無言爲真賞，欄干獨倚覺多時。"
        ],
        "title": "南明山寶相寺十五題 石縫梅",
        "id": "2729b278-0268-4393-b78b-8b21ba2c2051"
    },
    {
        "author": "釋顯忠",
        "paragraphs": [
            "蒼山巍不倚，中裂勢難圖。",
            "始鑄陰陽鋸，誰開造化鑪。",
            "藤搖疑落屑，樹折若分符。",
            "漏出飛泉影，長垂一带孤。"
        ],
        "title": "南明山寶相寺十五題 鋸解峰",
        "id": "15ae26dc-8c0e-47e1-a156-a8ad1b130ff5"
    },
    {
        "author": "釋顯忠",
        "paragraphs": [
            "首出眾峰間，盤龍勢孤聳。",
            "雲映鬢光浮，月生梳影動。",
            "可握謂新沐，未巾疑乍攏。",
            "幸免旦斯理，誰復慚種種。"
        ],
        "title": "南明山寶相寺十五題 仙髻峰",
        "id": "e20a0c4c-f2fb-4384-a630-381e3cc29eb2"
    },
    {
        "author": "釋顯忠",
        "paragraphs": [
            "朝看白鷳從塢出，暮看白鷳從塢歸。",
            "森森綠樹兩峰下，片片白雲初日飛。",
            "因知野性戀山谷，咫尺之間還見稀。"
        ],
        "title": "南明山寶相寺十五題 白鷳塢",
        "id": "8bcaf047-89e5-46b5-886e-9937ddc4e9ae"
    },
    {
        "author": "釋顯忠",
        "paragraphs": [
            "咄咄咄，海底魚龍盡枯竭。",
            "三脚蝦蟆飛上天，脫殻烏龜火中活。"
        ],
        "title": "偈",
        "id": "01585691-5660-4724-84fa-75c538743738"
    },
    {
        "author": "釋本嵩",
        "paragraphs": [
            "情智何嘗異，犬吠蛇自行。",
            "終南的的意，日午打三更。"
        ],
        "title": "答無爲居士楊傑",
        "id": "52c7bcb1-748d-4480-b39d-f64c90786b09"
    },
    {
        "author": "劉文毅",
        "paragraphs": [
            "妙筆君今第一人，心欺造化奪天真。",
            "精明形骨從來一，移入青縑作兩身。"
        ],
        "title": "贈歐陽𣲤",
        "id": "8bfefce8-7774-4a3a-95f8-8807c82278dd"
    },
    {
        "author": "朱適",
        "paragraphs": [
            "燒殘紅燭客未起，歌斷一聲塵遶梁。"
        ],
        "title": "句",
        "id": "e4997ca0-ac0e-4a63-93c3-e8eaa2c4907f"
    },
    {
        "author": "邵琥",
        "paragraphs": [
            "往往來來三十年，更無蹤跡在西川。",
            "功成行滿昇天去，回首山頭月正圓。"
        ],
        "title": "留壁詩",
        "id": "22b07142-e513-4055-baa7-2f3e80b2201b"
    },
    {
        "author": "邵琥",
        "paragraphs": [
            "碧桃紅杏神仙府，粉壁朱門將相家。"
        ],
        "title": "句",
        "id": "3755c923-0df8-40c1-a19a-54fb3ec21efb"
    },
    {
        "author": "濮本",
        "paragraphs": [
            "好手不甘袖，日對棋一枰。",
            "雄爭漢楚壘，秘逞孫吳兵。",
            "僨着還自錯，先機非偶贏。",
            "古今多少事，落盡此空聲。"
        ],
        "title": "偶感呈蘇先生",
        "id": "fb115b99-9e55-49d1-b400-ae6be183081d"
    },
    {
        "author": "黄曦",
        "paragraphs": [
            "久不見泰伯，中心頻損和。",
            "近聞束書卷，更卜好山阿。",
            "學古成儒癡，敦風蕩俗訛。",
            "周公法已矣，原憲事如何。",
            "母老祿未及，身閑鬢不皤。",
            "新文海裔播，舊業約竿拖。",
            "甯戚歌寧發，麻姑傁屢過。",
            "時人一握小，吾道片雲多。",
            "友弟俱遊宦，池樊自摭莎。",
            "聞猿詩興逸，敲戶酒徒羅。",
            "鄉里名光也，朝廷禮後麽。",
            "年來魚信至，怪我客蹉跎。"
        ],
        "title": "寄李先生",
        "id": "e8327ea5-1f1a-4e31-bdcf-783e9e4e2bcc"
    },
    {
        "author": "黄曦",
        "paragraphs": [
            "春風桃李鳳翔臺。"
        ],
        "title": "句",
        "id": "25376693-7b8d-4fca-9746-ab22f1cf4a4d"
    },
    {
        "author": "劉煇",
        "paragraphs": [
            "山川百千景，斯井誠敻潔。",
            "靈源若神湧，怪石肖天裂。",
            "不與濁流並，恐是眾泉傑。",
            "銀漢河分派，玉壺冰借潔。",
            "中夜聲激愴，四時光秀澈。",
            "涇渭恥淆雜，潢潦愧涸竭。",
            "潤如周孔教，清比夷齊節。",
            "觀魚思文望，對巖夢武說。",
            "我欲斷諂佞，汲此洗劍血。",
            "我欲安廟社，磨此鏤勳碣。",
            "詩以誌本心，書之非詭說。"
        ],
        "title": "石井聯句",
        "id": "37b1a664-3c97-481f-893e-fe650c83e952"
    },
    {
        "author": "劉煇",
        "paragraphs": [
            "頂摩霄極根盤溪，買得入手空家貲。",
            "回環四面終日看，埋沒幾年知者誰。",
            "剔除冗土潔且快，布列諸峰高復卑。",
            "時人應笑狂生僻，不喜金珠喜怪奇。"
        ],
        "title": "買山",
        "id": "4c3eb7cb-d034-4f61-9f44-9b09473cdd8b"
    },
    {
        "author": "劉煇",
        "paragraphs": [
            "蟠根聳翠壓坤柔，縱有連城價莫酬。",
            "蘿蔓幾年嘗滿目，途人今日始迴頭。",
            "塵埃已逐雙溪去，風月來供一境幽。",
            "欲識主人營創苦，壯齡先備赤松遊。"
        ],
        "title": "洗山",
        "id": "96711021-41c3-46d7-8ef3-9294749c8aff"
    },
    {
        "author": "劉煇",
        "paragraphs": [
            "劚險得形勝，破荒成敞虛。",
            "四山秋月午，萬里曉晴初。",
            "遠日去無限，清風來有餘。",
            "溺迷紛擾者，登此亦消除。"
        ],
        "title": "題鵝湖恭上人山亭",
        "id": "d39c3da1-7a2b-4c61-aad1-becef8fa381a"
    },
    {
        "author": "劉煇",
        "paragraphs": [
            "兩道翠陰迎騎合，四圍清氣逼人來。",
            "林端有路雲千級，物外忘機酒一杯。"
        ],
        "title": "與客遊太平僧舍",
        "id": "5823768c-2ec0-4b65-9928-b8365c8e0aac"
    },
    {
        "author": "程逵",
        "paragraphs": [
            "無正文。"
        ],
        "title": "石井聯句",
        "id": "acb0a832-f889-446f-bdd9-624f44279b56"
    },
    {
        "author": "王韶",
        "paragraphs": [
            "綠皮皺剝玉嶙峋，高節分明似古人。",
            "解與乾坤生氣概，幾因風雨長精神。",
            "裝添景物年年換，擺捭窮愁日日新。",
            "惟有碧霄雲裏月，共君孤影最相親。"
        ],
        "title": "詠裕老菴前老松",
        "id": "bb473ec6-6ccc-4658-b60f-f4f7f36014e7"
    },
    {
        "author": "王韶",
        "paragraphs": [
            "南城古要地，險隘接閩區。",
            "國家建昌壘，鎮守東南隅。"
        ],
        "title": "南城",
        "id": "962c438e-1bc1-42c2-be4b-6bbe8267ab46"
    },
    {
        "author": "王韶",
        "paragraphs": [
            "晉朝危亂有遺賢，陶謝宗雷總學禪。",
            "釋殿夜深神運木，社堂秋後玉成蓮。",
            "泉噴繡谷長時雨，雲擁香爐白晝煙。"
        ],
        "title": "東林泉",
        "id": "6a2d53db-6ca2-40e4-a0ca-fb640cd42fb2"
    },
    {
        "author": "王韶",
        "paragraphs": [
            "晝曾忘食夜忘眠，捧得驪珠欲上天。",
            "卻向自身都放下，四稜塌地恰團圓。"
        ],
        "title": "投機頌",
        "id": "73ef5ab2-ddf2-45ba-a103-b66b915a717f"
    },
    {
        "author": "王韶",
        "paragraphs": [
            "草堂舊集三千首，蓮社遺蹤七百年。"
        ],
        "title": "句  其一",
        "id": "3ba7e4f6-8ef7-422c-9848-7942ab43d4cd"
    },
    {
        "author": "王韶",
        "paragraphs": [
            "鄂陵事稀簡。"
        ],
        "title": "句  其二",
        "id": "c625fa9d-e958-41ee-9f28-083f460c6483"
    },
    {
        "author": "王韶",
        "paragraphs": [
            "塗山廣大納萬國，帝禹於此分江河。"
        ],
        "title": "句  其三",
        "id": "a263d8dc-5622-4670-a9f8-93a6275016c0"
    },
    {
        "author": "范百祿",
        "paragraphs": [
            "十二周流數，經行自不遲。",
            "長圓非物理，暫晦亦天時。",
            "人欲終宵玩，雲殘逐簇移。",
            "祇應逢此景，無足累心期。"
        ],
        "title": "中秋待月夜分乃見",
        "id": "024af1ae-6007-49dd-a68d-b3d484e44192"
    },
    {
        "author": "范百祿",
        "paragraphs": [
            "餘事詩名敻絕塵，瑣闈仙殿老成人。",
            "虜庭上座衣冠壯，庾嶺南州雉堞新。",
            "太白山雲旬日雨，若邪溪水四時春。",
            "吾皇倚待唯三九，不用夸鄉詔買臣。"
        ],
        "title": "送程給事知越州",
        "id": "a9a89735-0261-41eb-86bb-bcb31730c032"
    },
    {
        "author": "范百祿",
        "paragraphs": [
            "山從開闢以來有，關是王公設險名。",
            "直上劍門千萬仞，中開門闕數重城。"
        ],
        "title": "劍閣",
        "id": "17f72d2d-0f47-436e-9769-70355e020f41"
    },
    {
        "author": "范百祿",
        "paragraphs": [
            "攜月入上清，一覽無餘山。"
        ],
        "title": "句  其一",
        "id": "1f20b3b3-fd40-4a58-8208-7fde5d72d497"
    },
    {
        "author": "范百祿",
        "paragraphs": [
            "門外清冷百社潭。"
        ],
        "title": "句  其二",
        "id": "6e8f59b1-89be-4971-98a1-6556d23f15d1"
    },
    {
        "author": "范百祿",
        "paragraphs": [
            "山環襟带連秦嶺，地控煙喉限蜀城。"
        ],
        "title": "句  其三",
        "id": "c8633ecb-2072-4c78-8013-4eb2c2d9b52e"
    },
    {
        "author": "釋元祐",
        "paragraphs": [
            "爲僧六十鬢先華，無補空門愧出家。",
            "願乞封回禮部牒，免孤蜁老衲袈裟。"
        ],
        "title": "偈  其一",
        "id": "3bd21758-d8c2-48ce-ba33-b3a80866c21a"
    },
    {
        "author": "釋元祐",
        "paragraphs": [
            "凡見聖見，春雲掣電。",
            "真說妄說，空花水月。",
            "翻憶長髭見石頭，解道紅爐一點雪。"
        ],
        "title": "偈  其二",
        "id": "1298d0e8-d637-48b9-abe6-ceb185f3bff6"
    },
    {
        "author": "釋元祐",
        "paragraphs": [
            "龜毛爲箭，兔角爲弓。",
            "那吒忿怒，射破虛空。",
            "虛空撲落，傾湫倒嶽。",
            "牆壁瓦礫放光明，歸依如來大圓覺。"
        ],
        "title": "偈  其三",
        "id": "7240244c-40ab-4af7-90cd-6c3b084e367e"
    },
    {
        "author": "釋元祐",
        "paragraphs": [
            "月色和雲白，松聲带露寒。",
            "好箇真消息，憑君子細看。"
        ],
        "title": "偈  其四",
        "id": "c3ebb381-99c8-4f64-be40-27ffabf497e5"
    },
    {
        "author": "釋道圓",
        "paragraphs": [
            "不落不昧，僧俗本無忌諱。",
            "丈夫氣宇如王，爭受囊藏被蓋。",
            "一條概栗任縱橫，野狐跳入隊。"
        ],
        "title": "偈",
        "id": "f5816a64-d267-4abd-9710-88aa0fa8172f"
    },
    {
        "author": "釋道圓",
        "paragraphs": [
            "不是風兮不是幡，白雲依舊覆青山。",
            "年來老大渾無力，借得忙中些子閑。"
        ],
        "title": "頌",
        "id": "a61168e1-c57b-4400-937d-2df8a6a141b2"
    },
    {
        "author": "釋子琦",
        "paragraphs": [
            "四面亦無門，十方無壁落。",
            "頭髼鬆，耳卓朔。",
            "箇箇男兒大丈夫，何得無繩而自縛。"
        ],
        "title": "虛空無內外，事理有短長。順則成菩提，逆則成煩惱。燈籠常瞌睡，露柱亦懊惱。大道在目前，更於何處討。",
        "id": "61d8c2d6-01d5-4362-b9b7-ffb1e4f2fa4a"
    },
    {
        "author": "劉摯",
        "paragraphs": [
            "西風入梧桐，白露下雲漢。",
            "灑灑晚秋色，清凉復神觀。",
            "歲月不我與，料理前日慢。",
            "念此平生心，所樂在黄卷。",
            "太羮與玄酒，梨樝及俎籑。",
            "滋味要足口，更復恨未見。",
            "燈火夜可親，巾箱字甚憚。",
            "紛紛事是非，碌碌世治亂。",
            "千古守糟粕，未免斵輪歎。",
            "聖賢有堂奥，大道堪夷坦。",
            "是爲名教樂，足以了衰晏。",
            "惜日營珠金，投身醟歌管。",
            "彼志各自言，難以一理貫。"
        ],
        "title": "讀書",
        "id": "2606179b-e6a0-476a-83b0-214a31f90897"
    },
    {
        "author": "劉摯",
        "paragraphs": [
            "敝周僿于文，老子談大道。",
            "仁義已末流，體法固行潦。",
            "虛無抱玄珠，清淨爲至寶。",
            "掊斗息羣競，死聖止大盜。",
            "謂可愚斯民，狂瀾復既倒。",
            "不知世大變，萬僞火就燥。",
            "欲以區區言，反俗入羲昊。",
            "渾淪五千言，道德何浩浩。",
            "漢嘗求其說，施用未深造。",
            "衣食已有滋，煩苛以能埽。",
            "惜哉衰世士，學術失探討。",
            "流而爲刑名，慘礉極枯槁。",
            "但見多申韓，舉皆罪黄老。",
            "聖人無常師，有善取輿皁。",
            "問禮固有然，誰謂孔徒小。",
            "遺貌知是非，君無論醜好。"
        ],
        "title": "老子畫象",
        "id": "b45ab33e-aff7-4450-87f0-aafcd100d845"
    },
    {
        "author": "劉摯",
        "paragraphs": [
            "四序若轉轂，萬物變秋風。",
            "蕭騷簷邊月，赫赤江上楓。",
            "寒鴟坐晴屋，陰蟲凄暮叢。",
            "靈鳯杳何許，寂寂朝陽桐。"
        ],
        "title": "雜詩六首  其一",
        "id": "16648f2e-d64b-4d1d-bc35-2b2a65067453"
    },
    {
        "author": "劉摯",
        "paragraphs": [
            "咬咬籠中鳥，食飽勤好音。",
            "誰懷主人意，豈不思上林。",
            "出處謬前算，老大故谿心。",
            "秋衾耿寒夢，玉露曉如淋。"
        ],
        "title": "雜詩六首  其二",
        "id": "28e90d7a-4619-485b-bc85-83492c3c7828"
    },
    {
        "author": "劉摯",
        "paragraphs": [
            "古人有髙志，妙與天地通。",
            "讀騷飲美酒，揮弦送飛鴻。",
            "杖藜步梧竹，閉户閑僕僮。",
            "禍福有倚伏，念當守蒿蓬。"
        ],
        "title": "雜詩六首  其三",
        "id": "ad864aaf-4bc9-4ca2-b71e-fbb0f7b1a78c"
    },
    {
        "author": "劉摯",
        "paragraphs": [
            "我思彭江州，行已有風績。",
            "與善忘畛畦，麾邪立崖壁。",
            "堂堂生民望，奄奄斯道寂。",
            "何時持鷄酒，就子墳上瀝。"
        ],
        "title": "雜詩六首  其四",
        "id": "542a091e-128b-4f1f-b22d-624aa15330a0"
    },
    {
        "author": "劉摯",
        "paragraphs": [
            "播州遷劉郎，夜郎放太白。",
            "秀木風所仇，人情有欣戚。",
            "嚴霆無終朝，斯文豈遂厄。",
            "我願蘇與黄，壽命等金石。"
        ],
        "title": "雜詩六首  其五",
        "id": "43bbf21d-f606-4f74-992c-67cc5872df6c"
    },
    {
        "author": "劉摯",
        "paragraphs": [
            "至人有神遊，坐凌八荒邈。",
            "一息如鵬圖，萬里御羊角。",
            "蒿萊彼頻頻，晨夕自喔喔。",
            "仙人喬與松，誰云不可學。"
        ],
        "title": "雜詩六首  其六",
        "id": "5163f0c2-8f27-4cdf-8478-08342be9cb92"
    },
    {
        "author": "劉摯",
        "paragraphs": [
            "長庚謝餘炎，大火躔西極。",
            "開軒對朝雨，拭目看秋色。",
            "雲空相晦明，風縷乍斜直。",
            "聲繁自飄蕭，勢急勿淙激。",
            "方塘潛浪潮，萬瓦亂珠射。",
            "巢燕倦翩翩，庭蕪長紛籍。",
            "閑花洗幽素，秀木舞涼碧。",
            "清氣醒筋骸，餘爽入几席。",
            "跡希蔣詡徑，興髙陶令宅。",
            "繞郭聽懽聲，登秋飽豐澤。",
            "良辰感孤宦，念我久行客。",
            "窮年不自樂，心跡雨何益。",
            "功名羞詭奇，歲月易類斥。",
            "聖人堂有奥，大道坦可適。",
            "胡爲世俗間，區區較尋尺。"
        ],
        "title": "西齋觀雨",
        "id": "b8124dc5-809e-4dd4-9973-a15b3323de68"
    },
    {
        "author": "劉摯",
        "paragraphs": [
            "置閏歲八月，祝融冒秋權。",
            "當代不肯歸，滯暑歊以延。",
            "金行奮剛義，天令懲驕愆。",
            "一雨惡氣死，百物疲瘵痊。",
            "陰陽戰既定，灝氣蘇天淵。",
            "揫斂物得性，豐給民有年。",
            "小軒占幽寂，危坐涼翛然。",
            "身如赦炮烙，蓬山弄飛泉。",
            "冷風嘯梧竹，清響搖碧鮮。",
            "淨几少喧蠅，髙簷除嘒蟬。",
            "煩心爽已蜕，塵觀清疑仙。",
            "于兹飭前懈，圖書獵陳編。",
            "晤言隔朋類，披卷盟聖賢。",
            "樂此懷髙風，北望心悁悁。"
        ],
        "title": "縣齋秋日雨後寄李聖和",
        "id": "6ee1ade2-01db-48d8-9afe-9b8a1abd8522"
    },
    {
        "author": "劉摯",
        "paragraphs": [
            "五月暑雨過，緩轡來城陰。",
            "朝暉粲林莽，涼風弄衣襟。",
            "敢辭鞭策勞，邂逅得幽尋。",
            "斯人勤歲事，樂此膏澤深。",
            "芃芃黍稷壟，藹藹桑柘林。",
            "田翁可指食，蠶婦期織絍。",
            "稇儲與衣褐，卒歲無崎嶔。",
            "陶民帝有力，養物天之心。",
            "忘言樂其樂，此意良自諶。",
            "紓爲馬上句，比和擊壤吟。"
        ],
        "title": "縣北馬上",
        "id": "48be56bc-2933-4d24-9c02-ce1f1bacf03d"
    },
    {
        "author": "劉摯",
        "paragraphs": [
            "吾生本放浪，自比林壑人。",
            "謬此紲官組，試邑漳水濱。",
            "疆田占瀉鹵，户俗籍羸貧。",
            "驛涂搔左臂，河流齧西漘。",
            "役者動淪産，居者無儲稇。",
            "科求困府調，期會嚴吏文。",
            "儒生仕學古，志在膏斯民。",
            "慨歎適于此，踸踔徒自勤。",
            "亦嘗紓厚斂，粗自窮褐温。",
            "勞心米鹽屑，秉筆朱墨紛。",
            "尚賴厥俗古，椎然猶朴淳。",
            "因時罕訟訴，得以親舊聞。",
            "瞻言君子治，百里相依瀕。",
            "厨傳候使介，南北交歡忻。",
            "議和六十年，中國勞耡耘。",
            "脂膏瘠黔首，歲月如轉輪。",
            "寸金比寸土，石晉真自焚。",
            "祖宗赫大業，此願嘗經綸。",
            "遺憤鬱未泄，壯士常云云。",
            "天運無盛衰，吾民繫康屯。",
            "遠御在廊廟，勿憚躬觴飱。",
            "小官惠不耻，委吏孔所伸。",
            "我亦走除道，折腰邊馬塵。",
            "緣茲有境會，每得言笑親。",
            "代去各匪遠，木落秋風辰。",
            "知倦黎侯寓，來卜子騫鄰。",
            "東平我客久，蕃阜誠罕倫。",
            "齊魯儒學地，遺風今尚存。",
            "禮讓行比屋，弦誦傳里門。",
            "玉京輦路近，霏煙望氤氲。",
            "梁岑聳秀概，回源號通津。",
            "炊玉北陂稻，鱠霜南浦鱗。",
            "名園富夏果，冬山下寒薪。",
            "滋味閩越足，物色吳楚賓。",
            "人物盛著録，衣冠若雲屯。",
            "交朋三數子，英英鸞鶴羣。",
            "文章與言行，玉潔芝蘭薰。",
            "方舟洞庭雨，載酒樂郊春。",
            "羡君此謀吉，不必龜筮詢。",
            "我馬固已秣，君車亦宜巾。",
            "瑶音枉嘉問，凌紙天葩芬。",
            "聊兹締里社，愧匪金玉珍。"
        ],
        "tags": [
            "洞庭湖"
        ],
        "title": "答黄莘任道代書見寄",
        "id": "d8aed511-3c92-40db-847e-918450790054"
    },
    {
        "author": "劉摯",
        "paragraphs": [
            "浩然天地秋，涼風日蕭索。",
            "憲也固非病，回焉不改樂。",
            "公秫已堪釀，兵厨有近約。",
            "以此邀子車，主禮豈云薄。"
        ],
        "title": "中秋招趙湜",
        "id": "6aaede77-b1f4-4c52-bf90-00176d20338b"
    },
    {
        "author": "劉摯",
        "paragraphs": [
            "風霜日夜肅，關寒塞草白。",
            "之子倦蓬蒿，結束遠行役。",
            "尺劍有壯懷，短褐無寒色。",
            "禮臺多黄金，義橐富白璧。",
            "河山數千里，趙魏繚遺跡。",
            "大事今在邊，爲我盡覽歷。",
            "威懷用表餌，是非入奇策。",
            "豈如滎陽秀，出以屢空迫。"
        ],
        "title": "送趙湜遊邊",
        "id": "1740a291-0108-4614-b4ed-efceb7c67139"
    },
    {
        "author": "劉摯",
        "paragraphs": [
            "危亭跨城巔，因洲名白鷺。",
            "開軒二水上，寓目萬景赴。",
            "風濤豢魚龍，煙雲變汀渚。",
            "孤禽點鍾山，片席下吳浦。",
            "閑人得閑愁，憑欄歎今古。",
            "脈脈臨長江，寒潮自來去。"
        ],
        "tags": [
            "长江"
        ],
        "title": "白鷺亭",
        "id": "62a14ea9-ac8f-4209-b324-c7faae549814"
    },
    {
        "author": "劉摯",
        "paragraphs": [
            "孤舟倚彭澤，髙節懷淵明。",
            "缾粟曾幾許，忽歸無留情。",
            "士生于內外，貴識所重輕。",
            "山高暮寒聳，江闊春風平。",
            "弦歌絕遺響，秫田今誰耕。",
            "我方事奔走，嗚呼愧先生。"
        ],
        "title": "過彭澤",
        "id": "4fd97ccf-8644-4717-8b34-a597c8b36bd2"
    },
    {
        "author": "劉摯",
        "paragraphs": [
            "南都號多士，庾信乃辭客。",
            "承家富縑緗，摛文爛組織。",
            "應教來春坊，日坐學士席。",
            "翩翩宫體謠，江左變風格。",
            "巨盜掀臺城，狂飈鎩孤翮。",
            "南飛江陵宫，杖策赴王繹。",
            "經綸投中興，感憤補天隙。",
            "大厦豈一士，終此陽九厄。",
            "陸機趨洛陽，夷吾入齊國。",
            "濯足聊委蛇，懷邦已悲惻。",
            "惜哉不遭時，淟涊無偉績。",
            "王室與身世，淪離兩何益。",
            "暮齒哀江南，聊將賦心跡。",
            "楚郡故城陰，或云此遺宅。",
            "寥寥舊山川，莽莾新黍稷。",
            "是非不可求，秋風暮烟白。"
        ],
        "title": "庾信宅",
        "id": "c5f638d7-dc1b-4ec7-b180-0d8d0af197dd"
    },
    {
        "author": "劉摯",
        "paragraphs": [
            "東京尚經術，人皆挾師才。",
            "惜乎章句間，門户各異開。",
            "馬融號耆舊，太守南郡來。",
            "横經坐綘帳，自處何崔嵬。",
            "帳前列徒弟，帳後歌絃陪。",
            "書生貧賤志，遽以聲色回。",
            "于今數百年，巋然但髙臺。",
            "舊址半傾圮，欄檻生莓苔。",
            "溪光貯襟袂，南風熏樽罍。",
            "髙簷日向暮，燕雀亦徘徊。"
        ],
        "title": "馬融綘帳臺",
        "id": "0c26c99d-a6eb-4e10-94c5-1ce0c59d1f56"
    },
    {
        "author": "劉摯",
        "paragraphs": [
            "語默本無常，此道知者寡。",
            "君子默諸心，志氣納陶冶。",
            "至神所安潛，可使萬物化。",
            "精微與道契，密不見纖罅。",
            "世俗默在口，鈐若偶人者。",
            "至其中所騖，逐逐散萬馬。",
            "我來觀默庵，虚白非外假。",
            "天地冥毫芒，今古一晝夜。",
            "物至紛無窮，酬酢甚閑暇。",
            "清淨老聃燭，寂寞揚氏駕。",
            "養此將有行，性命妙天下。",
            "相對坐終日，心愜如嘬炙。",
            "賦詩尚何言，聊爲默庵謝。"
        ],
        "title": "題公安知縣柳應辰屯田默庵",
        "id": "b161875a-f82b-4a24-948f-04ae55abbefd"
    },
    {
        "author": "劉摯",
        "paragraphs": [
            "主人真愛客，留客徹歸路。",
            "清溪環醉堂，客起驚四顧。",
            "人生異智愚，所急隨所慕。",
            "僕僕聲利徒，晝夜無息慮。",
            "雖有此不樂，身留意已騖。",
            "惟同主人心，乃知此中趣。",
            "主人韻瀟洒，恬不役世故。",
            "對物心有忘，簡言理自悟。",
            "清風元紫芝，令德黄叔度。",
            "即之久益親，不知變朝暮。",
            "況復樽有酒，琴奕左右布。",
            "魚鳥馴不驚，孰與醉妖嫭。",
            "主人意于客，可謂甚無負。",
            "速應架溪流，坦坦堂下步。",
            "客至不須留，聽客自來去。"
        ],
        "title": "寄題柳郎中留客潏",
        "id": "a1d0c786-d458-4624-8c80-f7196d8a497b"
    },
    {
        "author": "劉摯",
        "paragraphs": [
            "與子一睽索，俄經百朝昏。",
            "塵勞觸新累，病懶荒舊聞。",
            "強之旋放失，殆若溝澮源。",
            "新吟妙思致，天葩發靈根。",
            "澹然體大雅，理惬如忘言。",
            "鼓旗締友社，壯志壓僅存。",
            "譬以趙魏弱，仰關支秦軍。",
            "君無疑敝橐，薏苡非珠琨。"
        ],
        "title": "次韻王潛江見索近詩",
        "id": "dc7493bb-9c6f-4d56-8823-61bb8a72fc22"
    },
    {
        "author": "劉摯",
        "paragraphs": [
            "人生寡會合，世路多穽機。",
            "吾得二三友，老鈍諧所依。",
            "澤民氣閎侈，詞筆如戈揮。",
            "狂鶚但思擊，生馬不可鞿。",
            "彦修韻寒苦，獨以經史肥。",
            "捩眼鄙俗調，攘臂談聖微。",
            "直夫名流子，學性無愆違。",
            "冰玉瑩表裏，芝蘭自芳菲。",
            "嗟吾實款段，騏驥安可希。",
            "清樽寫江海，日獲從西圻。",
            "吟鋒互矜軋，醉笑相嘲譏。",
            "方懷青蒿愧，忽見黄鵠飛。",
            "明哲慎所蹈，勿與矰繳幾。",
            "秋風病池榭，苦雨沾裳衣。",
            "行矣歲華晏，重感人事非。",
            "玉音儻無斁，時有北鴻歸。"
        ],
        "title": "送鄒澤民還灃陽",
        "id": "7ec88b6b-fa35-40eb-9032-1c5f73ba565d"
    },
    {
        "author": "劉摯",
        "paragraphs": [
            "予本疏野人，出處心已果。",
            "孔患四未能，嵇慵二不可。",
            "長年足憂勞，中懷幸安妥。",
            "風瘍臥疲軀，手足困攣跛。",
            "思君淳乎淳，處俗我爲我。",
            "玉軫黄金徽，手開萬古鎖。",
            "天地自然聲，聽者不敢惰。",
            "君有元氣舟，微風以爲柂。",
            "我亦薄外機，庶不攖世禍。",
            "儻伴荆州行，春江醉輕舸。"
        ],
        "title": "次韻晉陵吳秀才傳見貺",
        "id": "10e4a2a9-54e6-4fdc-bca9-8079845dfc52"
    },
    {
        "author": "劉摯",
        "paragraphs": [
            "蒼山抱西城，蒙泉發山麓。",
            "一泓養虚淨，大石坼巖澳。",
            "源脤潗潗來，星珠沸相續。",
            "何人瀦方池，不使聲瀑瀑。",
            "四圍疊琳琅，百丈蔭雲木。",
            "波底金蓮花，萬葉綠綺縟。",
            "畏清無魚蝦，因亦遠鷗鵠。",
            "俯視洞五臟，安敢濯兩足。",
            "循池隅西南，漸見泄泉滀。",
            "怒聲始可聽，勢如脱桎梏。",
            "涎沫卷飛練，潨鳴射碎玉。",
            "曲折谿路長，幽響遠連屬。",
            "安得朱絲弦，爲寫滄浪曲。",
            "派澤山下田，歲常稔麰穀。",
            "憧憧負缾盎，清入郡人腹。",
            "惠名由此歟，圖牒曾不錄。",
            "崔碣鑱文章，無數不暇讀。",
            "亦欲有佳句，恐爲惠泉辱。",
            "使君心自清，舘宫泉上宿。",
            "一勺蜕塵軒，豈比樽酒淥。",
            "磅礴壯士氣，常爲山水伏。",
            "天下幾林泉，無金買卜築。",
            "空兹嚼屠門，野人真碌碌。"
        ],
        "title": "荆門軍惠泉呈李使君舜卿",
        "id": "4b92d6f7-0367-48da-b294-c81d739506ad"
    },
    {
        "author": "劉摯",
        "paragraphs": [
            "飯後開都籃，旋烹今歲茶。",
            "雙龍碾圓餅，一槍磨新芽。",
            "石鼎沸蟹眼，玉甌浮乳花。",
            "詩思一坐爽，睡魔千里遐。",
            "茂陵病解渴，頓覺肺氣嘉。",
            "玉川風腋興，直欲凌煙霞。",
            "論功著爲經，宜得鴻漸誇。",
            "膏梁麯糵士，此物無與賒。"
        ],
        "title": "煎茶",
        "id": "193f68b9-5203-464b-8433-9f74bbc33135"
    },
    {
        "author": "劉摯",
        "paragraphs": [
            "石生蘭溪來，手提溪泉缾。",
            "謂言長官政，如此泉水清。",
            "歡然展北焙，小鼎親煎烹。",
            "一杯酌官壽，雲腴浮乳英。",
            "慚非百壺餞，真意不自輕。",
            "澗沼蘋藻細，王公享其誠。",
            "冠蓋豈不至，紛紛空涕横。",
            "珍重石子者，端有古人情。"
        ],
        "title": "石生煎茶",
        "id": "ef9b4eb8-caf1-48d9-aed7-de12b5b83fed"
    },
    {
        "author": "劉摯",
        "paragraphs": [
            "西山矜霽色，林嶺遡晨光。",
            "萬象露榮秀，熙然數盛陽。",
            "扶笻喜暄暖，更得春日長。",
            "迴阡互虧蔽，叢薄紛青黄。",
            "溪橋覺飛動，漲水起連航。",
            "杳杳巖壑步，翛翛松桂香。",
            "道人誦所聞，坐使身世忘。",
            "誰我共出處，閑人澹徊翔。",
            "風鈴有妙想，天樂浮圖傍。",
            "非徒愛石壁，行將營草堂。",
            "彼哉楚人子，記恨擷幽芳。"
        ],
        "title": "游白雲山",
        "id": "8ff8ddb8-8a06-415c-8f8d-20954247a0da"
    },
    {
        "author": "劉摯",
        "paragraphs": [
            "馬當天下險，崔嵬大江邊。",
            "翠碧倚千丈，峭立萬仞淵。",
            "其背領羣岫，其麓匯飛漩。",
            "欎葱巖間桂，窮冬華葉鮮。",
            "豈無神仙人，縹緲居其巔。",
            "猿猱肆健捷，攀躋到雲烟。",
            "揚帆過其下，瞥若飛鳥然。",
            "仰觀動精魄，但見揫青天。",
            "吾生愧仁智，而于山水便。",
            "終日叩舷坐，無暇窺塵編。",
            "有嗜固爲累，觸險不自憐。"
        ],
        "title": "馬當山",
        "id": "b8f60170-bbf6-4628-b056-cfd217bb415d"
    },
    {
        "author": "劉摯",
        "paragraphs": [
            "夜雨聲綿綿，朝雨勢未歇。",
            "行役良間關，炎歊暫祛遏。",
            "蘋藻香幽幽，陂池水活活。",
            "咫尺迷見聞，淋漓徹衣褐。",
            "坎泥甚膠凝，塍路無尺闊。",
            "饑僮與羸驂，十步九顛蹷。",
            "攲鞍髀欲僵，風蓋手屢脱。",
            "驚目不暇瞬，危魂亦已怛。",
            "處險貴能安，欲速或未達。",
            "聖禹嘗輴行，文公尚胡拔。",
            "彼勤事業大，吾勞簿書末。",
            "香城到長堤，軒眉解蹙頞。",
            "大道吾所歸，寧爲險途奪。"
        ],
        "title": "湖溪道中",
        "id": "b772040d-4647-4fc8-a08a-f79d4e055b56"
    },
    {
        "author": "劉摯",
        "paragraphs": [
            "江國多陰霖，雲氣所儲積。",
            "貫月仍彌旬，窮朝復竟夕。",
            "太陽暗經天，莫見黄道迹。",
            "風霏淋床帷，簷溜穴砌石。",
            "春澤農之瑞，太甚豈其益。",
            "人言雨有數，四時合均適。",
            "前多後將少，物理固明白。",
            "我居苦湫陋，安得爽塏易。",
            "棟梁生菌苔，書藥漬汗液。",
            "塞漏除泥塗，紛紛課奴獲。",
            "凌虚逃重膇，頗思兩鳧舄。",
            "坐觀久溟濛，風伯豈無責。",
            "慰彼望歲人，私我窮居客。",
            "茲事但置之，一觴聊自釋。"
        ],
        "title": "久雨次路韻",
        "id": "ed371626-71d9-4c08-aed9-a979b976424f"
    },
    {
        "author": "劉摯",
        "paragraphs": [
            "順風雖宜帆，顛暴亦難用。",
            "浪擁江逆流，雲狂日昏霧。",
            "天公容飛廉，橐籥大開弄。",
            "蛟鯨快乘時，驤首出洪洞。",
            "舟檝多深藏，灣浦投缺空。",
            "我行斯可時，要當審静動。",
            "況復舟弊鈍，羸師困僵凍。",
            "時止聖所藏，欲速禍或中。",
            "坐期天清明，連檣欣所縱。",
            "且傾淥酒樽，慰此清夜夢。"
        ],
        "title": "富池口",
        "id": "b758a90a-7fbf-4716-a7e5-daa970f2c7e0"
    },
    {
        "author": "劉摯",
        "paragraphs": [
            "湖光漾碧霄，飄然一方舟。",
            "綠窗屢還復，檀槳雙夷猶。",
            "雨色芰荷晚，風香蘋藻秋。",
            "鳧鷗解相信，隨橈過前洲。",
            "落落二三子，載酒相與遊。",
            "清言愜素尚，大笑忘幽憂。",
            "洞庭醉淵明，剡溪浮子猷。",
            "人生似飄瓦，所願非所求。",
            "濯纓漁父達，佩蘭騷人愁。",
            "不須吳姬婉，蓮間聽淫謳。",
            "鄙哉遁功業，方爲五湖遊。",
            "吾曹詩酒中，此樂爲最優。"
        ],
        "tags": [
            "洞庭湖"
        ],
        "title": "泛舟",
        "id": "badc5a20-6af8-460b-b043-f151e49e5dc0"
    },
    {
        "author": "劉摯",
        "paragraphs": [
            "昔者氣少鋭，狂走登泰山。",
            "東峰候海日，危磴躋天關。",
            "上攻秦漢事，遺文大碑頑。",
            "南浮九江會，廬阜幾往還。",
            "雙林到如家，瀑布聲潺潺。",
            "扁舟上湘水，南衡若屏環。",
            "巍閣坐杳靄，祝融費躋攀。",
            "幽尋恣所適，曾不虞辛艱。",
            "其餘林壑趣，可數皆班班。",
            "逮今歲十改，志氣日已孱。",
            "前時兩河吏，風埃走青綸。",
            "荆州乃澤國，自昔登臨慳。",
            "佳山到郢盡，平地千里閑。",
            "塵耳憶猿嘯，屐齒生苔斑。",
            "安得蒼翠姿，下落樽酒間。",
            "平生林丘志，未去心如瘝。",
            "去就不勇決，將見移文訕。"
        ],
        "tags": [
            "泰山"
        ],
        "title": "憶山",
        "id": "a521665c-3478-4e00-acbe-662c7e6c02a7"
    },
    {
        "author": "劉摯",
        "paragraphs": [
            "洞庭葉微脱，衡陽鴈未歸。",
            "秋雲招客思，偏向隴頭飛。",
            "風霜過商郢，飄泊遊子衣。",
            "行邁豈不遠，在彼渭水沂。",
            "早寒關草白，九月邊馬肥。",
            "西州風俗厚，長官民政稀。",
            "洪河繚勢勝，大山四蟠圍。",
            "登臨賦今古，壯志相發揮。",
            "宦遊子誠樂，孤陋予何依。",
            "念此性疏朴，動輒觸世機。",
            "相逢幸燭理，義愜不謂非。",
            "扶持失其直，曲逢嗟願爲。",
            "朋友日已削，道義誰與幾。",
            "離騷默自慰，但寄黄金徽。"
        ],
        "tags": [
            "洞庭湖"
        ],
        "title": "送吳雍平凉令",
        "id": "aec20ee7-ed27-4d0a-956d-65fce9f105ca"
    },
    {
        "author": "劉摯",
        "paragraphs": [
            "念君去南州，歲月忽已掃。",
            "豈無肺腑言，難爲音書道。",
            "客來自汝陰，盡說太守好。",
            "黄堂曰無事，仁政浹稚老。",
            "承顔奉親歡，甘旨富魚稻。",
            "時時過西湖，樽酒媚花鳥。",
            "兒童爭拍手，共笑玉山倒。",
            "都城亦何爲，風塵驚昏曉。",
            "投身非所謀，養氣安能浩。",
            "思君便便腹，中有無價寶。",
            "昔者定交分，我已愧枯槁。",
            "豈知鴻鵠飛，翩然異鶬鴇。",
            "人生出處間，得失不在早。",
            "君看松與桂，俱有歲寒操。",
            "何時臨清觴，爲子傾懷抱。"
        ],
        "tags": [
            "西湖"
        ],
        "title": "寄潁州顧子敦",
        "id": "0342b96d-c794-4d45-b272-5c3ce4cd49e2"
    },
    {
        "author": "劉摯",
        "paragraphs": [
            "吾師來曲江，落落偉丈夫。",
            "靈標峙松雪，清韻輝冰壺。",
            "談高文字間，欲趨仁義途。",
            "飄然跡無累，青天白雲孤。",
            "振衣下懷楚，遂欲游京都。",
            "京都貴人多，駢門耀金朱。",
            "仁義卜知已，誰不顧子廬。",
            "況子兼外學，妙達性命樞。",
            "言隨禍福應，名利惟所呼。",
            "一出玩世故，應憶舊山隅。"
        ],
        "title": "送僧常蔭",
        "id": "27acddee-2314-4a7c-872d-3501fcd025d1"
    },
    {
        "author": "劉摯",
        "paragraphs": [
            "塘頭買鮮鱗，戢戢楊柳貫。",
            "不憂一日饑，遂可支兩膳。",
            "北方貴窗魚，豈異此中窗。",
            "但求杯盌充，焉問名實眩。",
            "芼之薑芥蔬，雜以紫蓴綫。",
            "雖非梁肉豪，鄉思已過半。",
            "甘芳漬蒙茸，軟熟分片段。",
            "佐我新炊秔，珠琲光粲粲。",
            "春羮遠無慚，枯鮝不足羡。",
            "吾于饕餮衰，安此軟暖燕。",
            "昔人意不佳，多緣噉脯麵。",
            "聖賢親鼎俎，毋庸厭烹饌。"
        ],
        "title": "庖婢病跂自臨鼎俎有詩",
        "id": "253dfb54-e0a0-4329-b87f-3005bce8fef7"
    },
    {
        "author": "劉摯",
        "paragraphs": [
            "晝行苦炎蒸，秣馬戒夜發。",
            "清夢失歸路，微風弄纖葛。",
            "星疏天無雲，獨有亭午月。",
            "太空生白煙，浩蕩萬里闊。",
            "細碎草木香，淋漓露氣滑。",
            "戚戚寒蟲聲，逐馬不暫歇。",
            "我行何區區，無乃害慵拙。",
            "傳聞猛虎多，宵路時出沒。",
            "四顧林莽中，精靈動毛髪。",
            "求全得憂虞，禍毎乘所忽。",
            "君子審重輕，無勞避途暍。"
        ],
        "title": "夜發白碑",
        "id": "681bce3e-7baf-4f47-bb65-2fe243b9408f"
    },
    {
        "author": "劉摯",
        "paragraphs": [
            "偶來梁宋遊，得子共閑冷。",
            "杖藜古城陰，邂逅塵外境。",
            "怳思闤闠中，喧卑真坎井。",
            "晴霜蔽陰崖，朝暉潤陽嶺。",
            "田翁醉年豐，曉夕不知醒。",
            "園逕迎幽尋，林屋到深静。",
            "凍禽時自驚，古木坐移影。",
            "憶雪指寒荄，占春驗枯梗。",
            "求田計良難，旅食飽已幸。",
            "暫得酒中趣，詎須求酩酊。",
            "短景忽催歸，何時後期請。"
        ],
        "title": "冬日遊蔡氏園次孫元忠韻",
        "id": "76ea0537-79b4-487d-af1a-99d0ee2abd1c"
    },
    {
        "author": "劉摯",
        "paragraphs": [
            "西風日已肅，涼雨霏層陰。",
            "豐澤飽歲事，徂節驚壯心。",
            "寒蟲攪夜思，滄浪夢秋衾。",
            "欲謝茂陵病，誰憐莊舄吟。"
        ],
        "title": "次韻吳户曹師道秋雨",
        "id": "67979d0d-6955-46ac-bc73-e179e0ea7459"
    },
    {
        "author": "劉摯",
        "paragraphs": [
            "使君西州客，慣見海棠紅。",
            "彯纓出故里，揚馬來漢宫。",
            "醉當坐乖隔，年年夢春風。",
            "荆州蜀門户，脈脈風氣通。",
            "此花何從來，根本移化工。",
            "使君有新第，幽寓如山中。",
            "小軒面城麓，交柯植雙叢。",
            "年光錦官遠，顔色故園同。",
            "想當春苞麗，無日樽酒空。",
            "繁豔燒醉眼，顧眄增冶容。",
            "地勝不在大，意適物易充。",
            "雙輪粲兩朱，行將指炎封。"
        ],
        "title": "題句龍緯職方海棠軒",
        "id": "661928f5-d810-4e45-ab6a-6f9847d0b7b4"
    },
    {
        "author": "劉摯",
        "paragraphs": [
            "隱不在山壑，名園抱南城。",
            "梧竹有遠韻，泉石非世聲。",
            "林花品莫數，野鳥馴不驚。",
            "主人堂其間，對境心已清。",
            "舉遺笑錄錄，放言獨冥冥。",
            "新詩寫閑逸，其聲自和平。",
            "吾嘗攻風俗，燕趙義而誠。",
            "自古志慷慨，其人尚功名。",
            "苟非勝絕地，烏可奪其行。",
            "士于內與外，罕能權重輕。",
            "主人不待識，定無俗世情。"
        ],
        "title": "寄題定州楊君園亭",
        "id": "81e60c5d-52bb-4ca1-b571-a04b809aaa27"
    },
    {
        "author": "劉摯",
        "paragraphs": [
            "老柏寒昂藏，叢篠下紛列。",
            "未須論晦明，均敢犯霜雪。",
            "塵埃深蔽埋，蕪蔓困籠結。",
            "槁悴屈子容，饑癯伯夷節。",
            "殿中秉髙義，利刃勇分别。",
            "病穀除蒿稂，蝕月救吞齧。",
            "還君歲寒姿，清風自交徹。",
            "念昔繞荒欄，三嘆生慕悦。",
            "重來十五年，笑我壯心折。",
            "幽懷耿相對，欲語不得說。"
        ],
        "title": "御史臺柏下有叢竹久荒雜殿中劉中叟洗之監察孫君孚有詩知雜事劉某次韻",
        "id": "e3bc12d2-91ed-4196-8df0-72ac78375cb7"
    },
    {
        "author": "劉摯",
        "paragraphs": [
            "大梁三尺雪，冰泥變塵坌。",
            "千騶國西門，儼若鐘在簨。",
            "使君御之行，往殿股肱郡。",
            "玉符佩祥麟，車旟舞飛隼。",
            "去國雖所懷，而在百里近。",
            "朝方背象魏，暮已跨封畛。",
            "滎陽介兩京，左右事控引。",
            "咽喉半天下，客車日交軫。",
            "閉關非人情，飾傳古所哂。",
            "使君錦幖仙，才業苦清敏。",
            "故人毁譽忘，要使仁義盡。",
            "昔賢此爲政，遺愛浹微隱。",
            "國人賦緇衣，千載聲亦泯。",
            "二者在君興，無嗟設施窘。"
        ],
        "title": "觀音院餞送章子平出守鄭州探得近字",
        "id": "f4890d14-dea4-4db8-bcc1-58204d6630a3"
    },
    {
        "author": "劉摯",
        "paragraphs": [
            "東蜀老儒者，吳興新使君。",
            "前更四州守，風政超古人。",
            "歸來天禄閣，袖手隨衆羣。",
            "一毫不染指，世味從甘辛。",
            "謂柔未易招，謂剛可以親。",
            "渾然鎮冒器，承以繅率文。",
            "詞章謝剞劂，天葩出靈根。",
            "冥冥古咸池，衆聽所臥聞。",
            "外物了無累，獨愛霜中筠。",
            "應憐歲寒節，落筆收天真。",
            "七賢與六逸，林下仍溪濱。",
            "對之浪狂醉，顧豈知此君。",
            "比年不多寫，造化慳至珍。",
            "而我得二紙，毫素餘清芬。",
            "留當雪霜展，可慰思慕勤。",
            "煌煌鐘鼎具，未許刊名勳。",
            "聊復詠黄鵠，南國垂朱輪。",
            "拔足出埃壒，投身當水雲。",
            "人與境相得，長鯨臥天津。",
            "冰壺地千里，雲屏山四鄰。",
            "醉月若下酒，芼羮沼渚蓴。",
            "仕宦子雖適，孤陋予何伸。",
            "曲蓬誰與直，坐遠蘭蕙熏。",
            "臨風寫高興，願寄江南春。"
        ],
        "title": "送文與可同出守湖州",
        "id": "15b0b352-8d2d-424d-9595-edff45810041"
    },
    {
        "author": "劉摯",
        "paragraphs": [
            "粤嶺酒萬户，醖者無刑章。",
            "以茲于釀事，家家致其祥。",
            "羈人亦隨喜，聊自慰空觴。",
            "頗收諸家法，曹髙及張王。",
            "不復使鄰舍，更笑甕下狂。",
            "軟熟秋穤潔，芬烈吳秫香。",
            "堈頭沸珠螘，斝面燈玉漿。",
            "人情喜自譽，謂可官法當。",
            "方時見初菊，熠爚浮冷黄。",
            "頽然此中趣，不覺鄉路長。",
            "格髙氣淳聖，何至腸腐傷。",
            "區區美芹意，欲以酌后皇。",
            "餘醺到郡郭，恨無嘉賓將。",
            "增釀更加數，從今百憂忘。"
        ],
        "title": "天蘇酒成次路韻",
        "id": "abc5d188-74ce-474f-8039-9d1143389cc3"
    },
    {
        "author": "劉摯",
        "paragraphs": [
            "知幾張季鷹，歸懷託江鱠。",
            "鱸魚今不數，未若魴鯽最。",
            "橙韲擣椒蘭，蘆菔碎珠貝。",
            "盈盤玉葉鋪，千縷紅雲碎。",
            "佐以晚菘羮，玉飯香藹藹。",
            "飽行慚素餐，捫腹放衣带。",
            "昨來溪夏乾，市空無可奈。",
            "徒有彈鋏吟，何能飽幼艾。",
            "安得東海鯨，不憚生物害。",
            "揮刀滿金盤，對列酒池外。"
        ],
        "title": "食鱠",
        "id": "114af838-1b66-48c9-a316-0c9a0acad1b1"
    },
    {
        "author": "劉摯",
        "paragraphs": [
            "春花悦時人，賞玩紛僕僕。",
            "南園一夜風，地上紅盈掬。",
            "我似鹿皮翁，秖愛晚秋菊。",
            "團團綠玉叢，移趁煙雨斸。",
            "願言早芬敷，重陽日已促。",
            "煌煌想金葩，況此風露足。",
            "豈止插滿頭，服之明兩目。",
            "滋養溉清泉，圍護編翠竹。",
            "多開萬鈴奇，勿變桃花俗。",
            "酒熟落帽天，不作牛山曲。"
        ],
        "title": "植菊",
        "id": "385efcde-05de-4fb7-8f41-4720c8ff2b1a"
    },
    {
        "author": "劉摯",
        "paragraphs": [
            "洪池富水物，擘波收紫菱。",
            "春華雜青黄，夏蔓相牽仍。",
            "迨彼風露足，芒角秋實登。",
            "剛銛事利觜，扶挾如有朋。",
            "雙鋒尚可嘬，四出尤足憎。",
            "昌歜固有嗜，蒺莉非所憑。",
            "外觀乏婉軟，中質韜玉冰。",
            "取物取諸內，惟彼識者能。"
        ],
        "title": "菱角",
        "id": "d45a8ee1-94ab-4eb0-9d3c-1ea64387f9ca"
    },
    {
        "author": "劉摯",
        "paragraphs": [
            "珍果繁西園，登盤得朱李。",
            "白雪凋春花，縹丸結夏子。",
            "肉理漿包寒，膚衣粉凝紫。",
            "細碎輕菱芡，甘軟異瓜柿。",
            "不須論投報，聊復冰寒水。",
            "伯陽指仙宗，房陵詫遺美。",
            "鑽核乃獨善，王氏亦已鄙。",
            "味苦吾所幸，道旁豈云恥。",
            "君看齊物人，無用乃天理。"
        ],
        "title": "朱李",
        "id": "eec750a8-0f76-473f-ba4c-f9374d0dc91e"
    },
    {
        "author": "劉摯",
        "paragraphs": [
            "行年將七十，衰病乃其時。",
            "矧兹地氣沴，州在大澤陂。",
            "憶昨度炎暑，林莽居舍卑。",
            "山色不到眼，地無清泉滋。",
            "晴暘則鑪冶，陰濁則蒸炊。",
            "氣脘疲嘔洩，軀骸醉支離。",
            "節氣近寒露，生意稍可支。",
            "故人在秦晉，知我窮至斯。",
            "奩封衆藥品，皆自州土宜。",
            "形味紫團寶，苗窗西岳奇。",
            "靈如雪山草，秀比商嶺芝。",
            "是身本無有，疾病何用治。",
            "自愛聊爾爾，道人母我蚩。",
            "丸膏或㕮咀，何復求良醫。",
            "策杖行東圃，運動疏通之。",
            "收復我沖粹，驅散彼邪疵。",
            "養生固有道，一溉非難爲。",
            "千年鮑昭後，復有城東詩。"
        ],
        "title": "行藥",
        "id": "aca50f2f-a62c-470a-968f-1c9b15901b36"
    },
    {
        "author": "劉摯",
        "paragraphs": [
            "清泉黳石餅，南海寶洲香。",
            "下簾隱几坐，煙霏散央央。",
            "春雲乍凝聚，玉穗忽纖長。",
            "瑞鴨戲歕吐，雙臥不肯翔。",
            "佛國寶芬鬱，仙圃花氣芳。",
            "真靈格杳冥，邪厲敺幽荒。",
            "安得逍遙人，肯顧來此堂。",
            "說我無上道，德音斯不忘。"
        ],
        "title": "焚香",
        "id": "8b16d0d5-4305-4bec-b61e-ed65bef50238"
    },
    {
        "author": "劉摯",
        "paragraphs": [
            "耒陽得奇枕，狀比猛獸姿。",
            "呀吻目睛轉，中有機紐施。",
            "持鬚世所戒，羊質還可嗤。",
            "莫作邯鄲想，曲肱吾所師。"
        ],
        "title": "虎枕",
        "id": "1e5a66dc-01e5-4ae7-b978-5cfcbe9e46e7"
    },
    {
        "author": "劉摰",
        "paragraphs": [
            "屑霜飛空木葉脱，長河波光碧玉滑。",
            "江南仙客厭塵埃，歸夢寥寥向吳越。",
            "故溪時到春未還，正是梅花弄香雪。",
            "太湖寺下吟新詩，姑蘇臺邊醉寒月。",
            "江橙甘熟霜夜酣，吳酧香醇凍醅撥。",
            "遼東歸鶴悲是非，鍾阜曉猿驚契闊。",
            "嗟予不得從之行，兀若孤鷹歎韝紲。",
            "東南山水游子多，航深屐險無時絕。",
            "去非賈道百不一，寂無風詠十常八。",
            "君提吟筆尋鄉邦，詞源浩若天潢決。",
            "形容物象空鼇峰，搜摛秘怪窮禹穴。",
            "人生難足惟勝游，意適何勞計窮達。",
            "崢嶸歳律南浦寒，早晚歸艎櫓聲軋。",
            "不獨孤陋勤所思，雙白應須念親髪。"
        ],
        "tags": [
            "太湖"
        ],
        "title": "汶上送黄任道游吳",
        "id": "1e8c2710-d4b7-440a-8b93-0ba605f366fb"
    },
    {
        "author": "劉摰",
        "paragraphs": [
            "農家之富秋始見，十色田利皆豐登。",
            "擔贏車載上場圃，環舍隱積如高陵。",
            "園蔬林果不足數，山雉野兔霜未增。",
            "連村簫鼓謝神貺，糓黍換酒無斗升。",
            "田家之樂豈不好，胡爲不歸邀我朋。",
            "榜舟梁澤家汶北，咄哉反此如韝鷹。"
        ],
        "title": "秋收",
        "id": "9d45184e-2e46-40a0-951b-cdb9a7095808"
    },
    {
        "author": "劉摰",
        "paragraphs": [
            "楚鄉地薄氣不密，寒燠開閉無春冬。",
            "盛陽不効二月尾，日夜霰雪雨以風。",
            "社壇汙潦害展祀，奠獻蕝席移渚宫。",
            "層臺大廈禮少變，餼羊不去精享通。",
            "須臾巳事雲解駮，象緯落落天曈曨。",
            "起憑危欗久顧望，肅然羽翼開愁胸。",
            "恍疑身世此何地，蓬瀛岌岌三山宫。",
            "平湖無波萬籟息，但見橋影僵雙虹。",
            "豈無林花與嘉木，蕩搖摧折今一空。",
            "枝頭尖纖卷寒綠，水面狼藉浮殘紅。",
            "荆州獨此號勝地，經年未始來其中。",
            "夤緣陪祀幸一至，豈期端值青春窮。",
            "嗟吾老去少懽緒，況乃人事多怱怱。",
            "與君卻作避暑約，解衣岸幘看雲峰。",
            "攜壺挾策無不可，此樂豈特春游同。"
        ],
        "title": "社日陪祀渚宫退作長句呈聖鄰屯田",
        "id": "0dee79dd-d526-42c9-9d9e-1ed2d3832956"
    },
    {
        "author": "劉摰",
        "paragraphs": [
            "淵明田蕪猶未歸，胡爲簿領甘沈迷。",
            "樂時選勝豈無意，政值一春風雨淒。",
            "但宜夜几守黄卷，酸寒擁鼻燈火低。",
            "盛陽充發破陰沴，幾日天氣回慘悽。",
            "朝來送客過楚渚，平湖綠淨凝玻瓈。",
            "乍驚物象豁塵眼，亦有亭榭堪攀躋。",
            "草光浮浮古岸北，花氣靄靄層臺西。",
            "杯盤共坐蔭清樾，歌笑起行循大堤。",
            "鳧雛鷺子漾淺曲，絕勝乳燕巢深閨。",
            "幽尋踽踽不自覺，城陰步滑猶春泥。",
            "心閑漫隨流水遠，境靜卻憎幽鳥啼。",
            "何時短艇弄明月，安得巨筆凌長霓。",
            "歸來學舍坐搔首，外物何足干天倪。",
            "闊疏但愧事業淺，剛褊分與時俗暌。",
            "如君年少喜學問，青雲萬里端可梯。",
            "城頭新篇真自得，豈假朋友相招攜。",
            "我亦林泉偶尋勝，因君成詠初無題。",
            "登高能賦子之職，敢以城闕譏挑兮。"
        ],
        "title": "送客渚宫歸至學舍覽君佩獨登城樓詩次韻奉和",
        "id": "ef6e6e87-de0d-47ef-85d3-43a26e4da2d9"
    },
    {
        "author": "劉摰",
        "paragraphs": [
            "方城道中詩墨新，荆門山下有行人。",
            "同盟邇來無彷彿，傍馬欲去尚逡巡。",
            "荆門西行一百里，玉泉之境天下聞。",
            "諸君不能伴康樂，請賦黄鵠飛秋雲。"
        ],
        "title": "承牒荆門呈諸友",
        "id": "a311feb5-0326-4cf0-8b4c-e21d6e0ba8ec"
    },
    {
        "author": "劉摰",
        "paragraphs": [
            "雙鳧飛下王喬縣，别後緒言談未遍。",
            "君能有意齊是非，吾久無心恥貧賤。",
            "青袍塵滿高情倦，急索歸鞭重增眷。",
            "陶家池榭雖所懷，楚渚林亭應未見。"
        ],
        "title": "次韻王潛江馬上長句因招之",
        "id": "37ce29a9-be2f-4917-8c85-2ed4e1d4b932"
    },
    {
        "author": "劉摰",
        "paragraphs": [
            "南宫仙郎綠髪翁，歸來甲第荆城中。",
            "翁家祖世有名德，至今孫子傳清風。",
            "園亭繼繼事營治，增華到此窮智工。",
            "鋪張百物各有職，崢嶸一界疑壺宫。",
            "清明過去春事老，林叢暗綠陰相通。",
            "朱欄曲檻巧暉映，曉風夜露香溟濛。",
            "溪魚野鳥樂晴昊，碧蘿怪石依長松。",
            "方城清泚雖可濯，主人纓上塵久空。",
            "年年三日縱士女，觀遊思與鄉人同。",
            "及時娛樂日月邁，肯使蟋蟀悲晉公。",
            "閣書深藏一萬軸，牙籖錦带嚴編封。",
            "脱巾解屨游覽倦，燕坐自有黄卷功。",
            "三年羈客偶幸至，歸來搔首嗟蒿蓬。",
            "生涯適意最難事，安用勳業銘鼎鐘。",
            "鄉人勿笑翁不出，門外勢利方憧憧。"
        ],
        "title": "題致政朱郎中适園林",
        "id": "59de3402-5d96-46e6-a8bd-3a21e0c5e0c5"
    },
    {
        "author": "劉摰",
        "paragraphs": [
            "離石道士心跡間，學行已老猶少年。",
            "昔游京師友豪貴，聲名成就來淮山。",
            "恬然頗已厭俗累，靖館嚴密諧新安。",
            "朝真香火儼晝殿，步虚聲謠鏗夜壇。",
            "六甲星辰逆禍福，一鑪龍虎誰神仙。",
            "北州有客性疏野，誤爲世網相拘牽。",
            "時來與子款譚晤，閑心慰愜愁病蠲。",
            "曾將出處大計說，聞吾至論頷曰然。",
            "東風滿江春瀲灔，孤帆曉掛荆州船。",
            "他年會合未可約，訪子應在蓬萊顛。"
        ],
        "title": "贈穆道士",
        "id": "7175085c-9e27-4b43-b80f-6644ecab023c"
    },
    {
        "author": "劉摰",
        "paragraphs": [
            "道卿詩思清如水，披衣霜夜吟寒星。",
            "意深調苦悲萬古，平明寄與鍾子聽。",
            "北窗病客爽心骨，若飲甘露枯腸盈。",
            "嗟夫世故玩形器，智者營役奔風霆。",
            "區畛大小各爾志，不可慕者鴻冥冥。",
            "吾于世珍粗有覺，未逢燭理瘖不鳴。",
            "短篇講好聊寫意，弱趙安敢當秦兵。"
        ],
        "title": "次韻晉陵吳秀才傳見貺",
        "id": "73de35ad-fd63-4f34-ac9d-716e0b85dffa"
    },
    {
        "author": "劉摰",
        "paragraphs": [
            "萬山逶迤起彭澤，齊驅擁立江東隅。",
            "水西平地曠千里，惟此一峰高且孤。",
            "氣嚴勢峭鬰獨立，意不與彼爲朋徒。",
            "夾水對峙寡當衆，衆色愧慘驚頑麤。",
            "天公結融若有意，以此壯我淮甸無。",
            "青天長劍倚千丈，碧玉大筍巍一株。",
            "古今畫工昩好惡，峨眉鴈蕩爭爲圖。",
            "方言訛傳楚俗鬼，立廟更以孤爲姑。",
            "我行不暇諭父老，正是北風吹舳艫。"
        ],
        "title": "小孤山",
        "id": "075cd90d-002e-4ecb-b7df-b4fc1744aed8"
    },
    {
        "author": "劉摰",
        "paragraphs": [
            "一盂僧粥三鳴雞，漸望天角生晴曦。",
            "積陰凝靄不得肆，蕩滉破散爭紛披。",
            "清明物象各有職，如再開闢平艱危。",
            "游人襟韻廓以喜，曉指後洞都忘疲。",
            "小楚亭北望明滅，宛宛一徑微如絲。",
            "問云般舟道場路，從此亭背無險巇。",
            "寺久荒寂無足往，念有子厚彌陀碑。",
            "獨趨一里轉巖腹，剝粉敗赤逢門楣。",
            "村童門關語嘲哳，似云乞米僧未歸。",
            "亭亭故碑立青玉，覆以老屋疏且攲。",
            "常嗟古人不可見，尚喜書法存于斯。",
            "世言書字出心畫，體制類彼人所爲。",
            "子厚少年頗疏雋，字合飄逸狂不羈。",
            "胡爲氣質反端厚，至今觀者多有疑。",
            "或云彼以竄逐久，氣志軟熟非前時。",
            "又云高才尚薄世，故獨立法無所師。",
            "吾嗟世俗日無理，好惡不正論苦畀。",
            "臆決萬事豈獨此，此書何愧人不知。",
            "碑陰三百四十字，疏瘦勁麗何精奇。",
            "九十三人姓名具，陳纘寶歷元年題。",
            "云此柳書一碑者，元和三年刊厥辭。",
            "至是二月始建立，都其事者楊與倪。",
            "塵蒙壁礙世未見，自我訪尋初愛之。",
            "嗟物晦顯似有數，恨不從事氈與槌。",
            "巉巖西山邃無數，行及二寺方晨炊。",
            "東南谿磴斗孤絕，下及平壑如懸梯。",
            "南朝佛子謂慧海，卜庵于此存遺基。",
            "鬼神饋食以車運，石崖轍跡如在泥。",
            "智不足以盡萬物，敢決真僞論是非。",
            "老僧夜語亦有理，明發策杖猶遲遲。"
        ],
        "title": "自福嚴至後洞記柳書彌陀碑",
        "id": "de2fb1d8-490b-426e-935e-6647ec9bd272"
    },
    {
        "author": "劉摰",
        "paragraphs": [
            "白雲孤起飛杳冥，光如片玉輕如冰。",
            "出山歸山兩何意，行止偶然無滯凝。",
            "故人浮舟數百里，得得訪我湘江稜。",
            "二十年間四相遇，童顛疏鬢霜各增。",
            "寒齋笑語極微妙，共以身世均鷃鵬。",
            "瞥然去矣不我告，振錫忽借南風乘。",
            "聊一徘徊駐衡嶽，遂能放意窮臨登。",
            "崔嵬老骸不知倦，軟輿蠟屐勤躋升。",
            "窮巖險谷訪秘怪，往往清嘯猿鳥驚。",
            "長泉落石響寒玉，故意寫在朱絲繩。",
            "仰揮雲煙斂羽翼，俯聽譽毁真蚊蠅。",
            "書來所說謂如此，而惜攜手無友朋。",
            "又云吾廬已堪睡，況彼城市尤足憎。",
            "意若欺我在遷謫，故以勝事用夸矜。",
            "嗟如予者安足道，進退大計兩未能。",
            "平生雅志在林壑，誤落世紛親繳矰。",
            "悲吟黄鵠慕越客，謝病高居思茂陵。",
            "羡子徜徉類雲鶴，顧我拘窘如韝鷹。",
            "故應題詩遍崖壁，曷若寄我勤緘縢。",
            "山童癡立索書去，寫此安足傾愁膺。"
        ],
        "title": "代書寄文瑩道人",
        "id": "8f78a2f3-ffac-4767-a02c-1838571d1d90"
    },
    {
        "author": "劉摰",
        "paragraphs": [
            "祥風靈雨過二月，陳根新種苗爭抽。",
            "早蠶生齊漸如蟻，温飽指此無歳憂。",
            "春酒未盡社已過，節物又近清明頭。",
            "茜裙纈袖事來往，方盤小榼相餉酬。",
            "田家之樂世皆慕，貴仕難去賤易謀。",
            "行矣請謝茂陵病，一廛一耒歸先疇。"
        ],
        "title": "春日述懷",
        "id": "3c7f0b20-6d2d-44b1-ae7d-7e067195784c"
    },
    {
        "author": "劉摰",
        "paragraphs": [
            "綠髯滿頷光且修，紫石雙眼寒鋩浮。",
            "茫然襟韻自軒豁，見于聲貌非懦柔。",
            "昔隨羣衆退禮部，歸來便作滄浪遊。",
            "笑買漁艇出巧思，飾以丹白名鶴舟。",
            "長鬚赤腳分相與，鱸魚美酒他何求。",
            "高吟清風洞庭晚，一笛明月吳江秋。",
            "白雲無心伴疏散，丹經有訣窮秘幽。",
            "志非謗國慕處士，性欲避俗追浮丘。",
            "不山不淵隱無跡，時時飛棹來皇州。",
            "保康橋前艤清夢，峩冠爛醉都城樓。",
            "胸中有物齊出處，天下無方隨去留。",
            "太平取士有階陛，幾人年少能公侯。",
            "公侯未有君所樂，一時外物爲贅疣。",
            "束之簪紳豈其性，軋以利害仍相矛。",
            "媕婀稻粱効雞騖，馳逐羶穢爭蚍蜉。",
            "相逢感慨慕黄鵠，嗟我方以斗禄囚。",
            "賤官綬藍誰不爾，應書隨俗卑可羞。",
            "鶴舟之樂慎勿棄，勸君起者非良謀。"
        ],
        "tags": [
            "洞庭湖"
        ],
        "title": "崔仲岳鶴舟",
        "id": "5aed8d63-a2bb-4275-8ebc-c1d5d758b76b"
    },
    {
        "author": "劉摰",
        "paragraphs": [
            "屋角一夜羣枯號，曉來曠野風如刀。",
            "峩峩殘雪路摧馬，格格寒氣冰生袍。",
            "四支僵痺非我有，況彼鞭鞚難持操。",
            "天東朝日凍應澀，亦戀暘谷猶深韜。",
            "居常誰不事行役，我行適此時令遭。",
            "因思都府盛僚友，人物一一皆賢豪。",
            "想今酣寢夢方足，初離密幄驚寒朝。",
            "左承右侍各以職，氣語蘭臭顔如桃。",
            "奉持巾匜事盥櫛，傅唇澤面供香膏。",
            "不容髮綠一點變，亟以寶鑷爭除薅。",
            "炎爐卻坐日當卯，進酒爲壽傾葡萄。",
            "捋鬚束带欲出戶，問訊分付猶忉忉。",
            "體舒意適自穩暖，洋然盛氣虹霓高。",
            "此時豈復念寒旅，嗟我勞佚何相遼。",
            "入趨留守退幕府，坐据大案臨諸曹。",
            "曹司進若魚在貫，文書盈抱紛牛毛。",
            "爭前鬭敏請莅職，硏磨濃墨揮長毫。",
            "左手鈐前右摘尾，落紙葉葉如翻濤。",
            "逢姓書字且不給，何暇可否知根巢。",
            "坐中耳目已煩困，庭下敲扑仍喧囂。",
            "伏膺胝手腕疑脱，退食筆硯方能櫜。",
            "乘除賴有此事在，庶幾可以均吾勞。",
            "人生誤落世網內，區區係累安足逃。",
            "要之虚中日自靜，不使內外相鈎膠。",
            "無窮來物彼千萬，坐任變化無吾騷。",
            "崢嶸年華已遒暮，不日春意生蘭蒿。",
            "一樽相與莫相放，天下萬事從滔滔。"
        ],
        "title": "虞城早起道中寄公秉幕府諸友",
        "id": "e8386160-0a5e-4770-94b8-41d4e20dfddf"
    },
    {
        "author": "劉摰",
        "paragraphs": [
            "李杜酒死詩不作，風雅三百年來窮。",
            "世儒未必甘汩沒，才不迨志終無功。",
            "汾陽有人字功甫，歘然聲價來江東。",
            "當時未冠人已識，知音第一惟梅翁。",
            "翁主詩盟世少可，一見旗鼓欣相逢。",
            "當友不敢當師禮，呼以謫仙名甚隆。",
            "君亦自謂太白出，世姓雖異精靈同。",
            "姑蘇江水瑩寒鑑，江上碧玉排羣峰。",
            "壯吟豪醉售佳境，日題百紙傾千鍾。",
            "折腰藍綬豈所樂，養親斗粟曾未充。",
            "蓬萊幽夢掛寒月，青山歸思隨飛鴻。",
            "書來寄我三巨軸，華緘開破溪雲封。",
            "駭然按劍覽珠璧，悸若赤手勍蛟龍。",
            "長吟千言短數百，造語險怪神爲工。",
            "四明賀老忽去世，伯牙悲愴閑焦桐。",
            "嗟予逢子衆人後，今其所得何最豐。",
            "前日過我北池上，正是清露沾高松。",
            "涼軒坐聽哆宏辨，瀑布千丈懸秋風。",
            "謫仙有此願自重，世俗酣尚惟纖穠。",
            "彼其耳目不自信，滔滔誰樂聞鼓鐘。",
            "太上雅意興禮樂，一日鑒賞期至公。",
            "煌煌帝業子當頌，勿歎憔悴空山中。"
        ],
        "title": "還郭祥正詩卷",
        "id": "75931212-6761-4bdf-a528-e6705ba25dd7"
    },
    {
        "author": "劉摰",
        "paragraphs": [
            "新堤洛水東風峭，下入長淮春浩渺。",
            "淮南使者蓬萊仙，疊鼓鳴鐃畫船曉。",
            "旦時契闊慕聲名，晚歲綢繆親紵縞。",
            "磨鉛並直登瀛州，對案同廳佐京兆。",
            "青蒿長松慚異質，流水高山喜同調。",
            "雖當倥偬喧囂中，不廢罇罍與吟嘯。",
            "歲月撲面來紛紛，冠蓋送客聲擾擾。",
            "北園去歲賦紅梅，南浦今春歌碧草。",
            "黄金龍節使光華，白面書生才縹緲。",
            "世高臺閣與省府，偏歷從容譽清劭。",
            "投虚餘刃無足爲，澄清百城付談笑。",
            "時行有命又有義，所遇何多亦何少。",
            "未應刻意懷軒裳，知有高情在魚鳥。",
            "黄鵠千歲凌長風，奈此沙邊老鶬鴇。",
            "朝廷羽儀重人物，行聞追鋒賜嚴召。",
            "玉音寄我其無忘，時有歸鴻下雲表。"
        ],
        "title": "送蔡景繁赴淮南運使",
        "id": "6c3c5e8d-5cbc-4346-bb7b-9b92ef9fb364"
    },
    {
        "author": "劉摰",
        "paragraphs": [
            "趙郎趁我弛擔初，爲寄肘後楊炎書。",
            "盈編專備瘴嶺病，仁及來世功誰如。",
            "城南老廬有别舍，我來埽榻成燕居。",
            "坐忘不復一念起，寸田自治何須鉏。",
            "養生防患不知此，從事方藥亦已疏。",
            "飛鳶未妨隨溪水，黄茅正使侵庭除。",
            "玄膺晨潄已可飽，脯膳況復餘米魚。",
            "聊將此書一過讀，寄語庶不憂鄉閭。"
        ],
        "title": "酬寄",
        "id": "42191575-07ba-4530-ab38-db876f6bb007"
    },
    {
        "author": "劉摰",
        "paragraphs": [
            "窮不廢詩真技癢，筆硏風雲日相向。",
            "聖賢發憤乃有作，三千餘篇自古上。",
            "荒城誰我同此聲，惟有哀猿嘯青嶂。",
            "窮人所作誠已難，平淡豐腴乃嘉唱。",
            "横槊壯氣雖蕭蕭，擊鉢爭先猶行行。",
            "敢懷修門成怨騷，亦防飯顆嘲苦相。",
            "江湖千里山千重，朝夕供吟紛萬狀。",
            "閑適非以娛時人，可口甘酸勞醖釀。",
            "大兒歸不開卷軸，喜我窮通心已忘。",
            "種瓜頗欲學東陵，醉尉亦從呵故將。",
            "古人能輕萬戶侯，爲有千篇相等量。"
        ],
        "title": "跋覽前此唱和詩卷有詩次其韻",
        "id": "eab27c6c-9508-444d-8c66-82a90c10348f"
    },
    {
        "author": "劉摰",
        "paragraphs": [
            "何事勞心四愁望，側身泰山日東向。",
            "君子九夷猶可居，已謀築室金溪上。",
            "距江藍輿才兩舍，遶郭屏風列千嶂。",
            "門中翰墨傅風流，自爲師友相賡唱。",
            "曹氏聲名父子間，謝家文章弟兄行。",
            "古人至樂蓋在斯，得意未肯博公相。",
            "頓挫萬象歸毫端，雕刻丹青盡名狀。",
            "古風嚴重周廟鼎，小律軟美楚人釀。",
            "居人惻惻盈錦囊，游子篇篇出驚浪。",
            "苦心頗恨語不工，故實仍嗟老多忘。",
            "憊休矍鑠空據鞍，鋭勇終輸少年將。",
            "主盟定霸益勉旃，少陵勳名何可量。"
        ],
        "tags": [
            "泰山"
        ],
        "title": "再作",
        "id": "15152595-f506-45cf-95b2-049e087127de"
    },
    {
        "author": "劉摰",
        "paragraphs": [
            "前年東秦夏六月，望日拜恩初賜玦。",
            "降秩削職遷黄州，倉皇束裝三日發。",
            "故國東平不入城，北山一夜辭松栝。",
            "親朋問訊若夢寐，骨肉分留作胡越。",
            "論罪豈合有民社，抵讞正欲加鈇鉞。",
            "仇家之議不盡用，天地寛仁日月察。",
            "纔令分司置之蘄，上表謝恩秋已末。",
            "以御魑魅乃其分，欲居蠻夷聖猶屑。",
            "蘄也雖僻自善地，回環山溪富林樾。",
            "平生雅志在江湖，頗與蘄人相締結。",
            "收拾孥屬已團聚，南北無心更分别。",
            "白魚煮玉秔炊珠，佐以秋菘與春蕨。",
            "築室求田雖未就，典衣賣裝略無闕。",
            "大謬不然心已忘，笑人非工已愈拙。",
            "人生端若夢栩栩，事去何庸書咄咄。",
            "大兒調邑換江南，要雖分房無遠别。",
            "地劣兩舍不宿舂，晨起爲書午可達。",
            "邑四萬戶號難治，民雜江閩吏貪猾。",
            "鋤彊洗惡勿著意，魚逃至清人忌潔。",
            "化以誠心磨以久，教而後刑不怨殺。",
            "得聞無毁亦無譽，以慰蕭蕭雙白髪。"
        ],
        "title": "長句送跂之官蘄水",
        "id": "e3b82f60-9379-4d90-b879-6af6ad81a953"
    },
    {
        "author": "劉摰",
        "paragraphs": [
            "槲林秋葉青玉繁，枝間倒挂秋山猿。",
            "古面睢盱露瘦月，氄毛勻膩舒玄雲。",
            "老猿顧子稍留滯，小猿引臂勞攀援。",
            "坐疑跳躑避人去，彷彿悲嘯生壁間。",
            "巴山楚峽幾千里，寒巖數丈移秋軒。",
            "渺然獨起林壑志，平生願得與彼羣。",
            "吾知畫者古有說，神鬼爲易犬馬難。",
            "物之有象衆所識，難以僞筆淆其真。",
            "傳聞易生近已死，此筆遂絕無幾存。",
            "安得千金買遺紙，真僞常與識者論。"
        ],
        "title": "易元吉畫猿",
        "id": "a64483cd-8b78-40f5-bcf3-8059bbbbd763"
    },
    {
        "author": "劉摰",
        "paragraphs": [
            "節物秋將半，疏慵日益加。",
            "不爲投劾去，徒有折腰嗟。",
            "味酒懷江鱖，乘風憶海槎。",
            "東籬滿涼露，已約伴黄花。"
        ],
        "title": "秋日縣齋",
        "id": "7cd529c7-19e6-4092-8768-097ccde07814"
    },
    {
        "author": "劉摰",
        "paragraphs": [
            "夜露感庭鶴，秋風吹海槎。",
            "相思悲歲月，寂坐望雲霞。",
            "終夕孤蟾魄，重陽近落花。",
            "君無鄙貧令，金蘂徧陶家。"
        ],
        "title": "九日再招趙湜",
        "id": "7aedb0c4-cdf7-4c46-8633-b3d7016c8310"
    },
    {
        "author": "劉摰",
        "paragraphs": [
            "作邑風流在，新居卜築完。",
            "清懽橐書入，小隱奉親安。",
            "日淡城樓曉，霜深囿樹寒。",
            "吏塗何所得，試向靜中看。"
        ],
        "title": "和移居二首  其一",
        "id": "3cd662f0-18ba-4603-bd16-23d272a7251e"
    },
    {
        "author": "劉摰",
        "paragraphs": [
            "境物生新趣，蒿榛失舊墟。",
            "避塵深戶牖，待月廣階除。",
            "醉夢飛鴻外，吟懷晚雪餘。",
            "相思歲將晏，誰叩草玄居。"
        ],
        "title": "和移居二首  其二",
        "id": "4571ddec-8667-4ecf-9ccf-5b0aa485afd8"
    },
    {
        "author": "劉摰",
        "paragraphs": [
            "彭城樓上望，曠然今古懷。",
            "山形東負岱，河勢下通淮。",
            "白鳥孤雲並，荒煙萬木排。",
            "吾觀兹有得，興欲拍洪厓。"
        ],
        "title": "登徐州城樓",
        "id": "c6b28162-9294-4983-9c05-fd478b6b904c"
    },
    {
        "author": "劉摰",
        "paragraphs": [
            "古渡倚雙棹，蕭蕭秋色殘。",
            "山川南去遠，風雨北來寒。",
            "極望銷魂易，清吟得句難。",
            "依稀故園夢，千里下雲端。"
        ],
        "title": "山口",
        "id": "10ddc7f5-d722-4dbb-a07c-962934efc4aa"
    },
    {
        "author": "劉摰",
        "paragraphs": [
            "粹行完圭璞，譚經得聖真。",
            "青袍尚腰折，素藴喜民親。",
            "友益予孤陋，官閑子隱淪。",
            "風騷應賦古，亭下蜀江春。"
        ],
        "title": "送曾繹松滋令",
        "id": "28307459-1db2-4229-827a-b394e0d4effe"
    },
    {
        "author": "劉摰",
        "paragraphs": [
            "初作南冠至，隨聞墨綬來。",
            "猶憐百里遠，時見兩鳧回。",
            "江日披梅雪，春陽動琯灰。",
            "論文須太白，還憶一樽開。"
        ],
        "title": "次韻耒陽鄒明府庸",
        "id": "bc842b91-1452-4113-b8fc-21c1f4d35f22"
    },
    {
        "author": "劉摰",
        "paragraphs": [
            "大别山前晚，維舟望古津。",
            "孤烟漢川樹，長笛武昌人。",
            "珠曲今何地，蘭洲欲暮春。",
            "文王嘗美化，無復見遺民。"
        ],
        "title": "泊漢口",
        "id": "68de1b91-99e4-4b96-9609-57f98e522fda"
    },
    {
        "author": "劉摰",
        "paragraphs": [
            "舟泊古城下，重雲埋桂宫。",
            "舊期今夕負，清賞一年空。",
            "遠浦依微笛，陰崖斷續蟲。",
            "篷窗强樽酒，聊更約秋風。"
        ],
        "title": "舟次胡陵中秋不見月",
        "id": "b39733e9-f65a-4520-8a1f-0dc3dda79ff4"
    },
    {
        "author": "劉摰",
        "paragraphs": [
            "寂寞將軍港，船頭撞岸蘆。",
            "寒濤能灌口，幽鳥勸提壺。",
            "水漲江魚絕，秋深野菜無。",
            "如何晉張翰，歸思爲蓴鱸。"
        ],
        "title": "秋泊",
        "id": "7a5b09f4-3b36-47e8-bf81-40eaaa036fce"
    },
    {
        "author": "劉摰",
        "paragraphs": [
            "點細波鱗淺，聲繁客袂涼。",
            "山煙藏晚翠，水荇濯秋香。",
            "帆槳無聊國，蓑輪自在鄉。",
            "風騷已多感，更欲上瀟湘。"
        ],
        "title": "梁澤雨中",
        "id": "2449f8b0-3966-48ca-a48d-cfc744235199"
    },
    {
        "author": "劉摰",
        "paragraphs": [
            "病客疏慵甚，江城節物新。",
            "東風驚柳思，暖雪鬬梅春。",
            "老信來雙鬢，閑愁著一身。",
            "賤貧非士恥，漉酒有陶巾。"
        ],
        "title": "次韻楊郎中洙早春",
        "id": "9548f3e6-3b9d-494a-b17e-6efe5a372232"
    },
    {
        "author": "劉摰",
        "paragraphs": [
            "多病逢多事，窮年負物華。",
            "探春輸野客，騎馬看新花。",
            "南國稀江信，東風恨笛家。",
            "瓊枝心願見，行亦下堤沙。"
        ],
        "title": "次韻吕書記堤上見梅花",
        "id": "b939b111-5cb1-4ea3-b00b-c2445d9225cb"
    },
    {
        "author": "劉摰",
        "paragraphs": [
            "慶自前人積，堂因孝子成。",
            "惟時傳有後，于此事如生。",
            "喬木風煙老，佳城氣象明。",
            "謝庭蘭玉盛，知不負家聲。"
        ],
        "title": "潭州湘陰縣萬氏積慶堂",
        "id": "31b70619-caac-4b21-9970-666fde9e64fd"
    },
    {
        "author": "劉摰",
        "paragraphs": [
            "零陵古佳郡，山水楚南奇。",
            "太守逢康樂，佳賓得杲之。",
            "翩翩漸高陸，逐逐就新羈。",
            "别子東歸去，長沙風雨時。"
        ],
        "title": "送永州黄判官幷寄丁郎中",
        "id": "a268bff7-bee4-4f39-b9f9-905fa4cab4aa"
    },
    {
        "author": "劉摰",
        "paragraphs": [
            "唐生四方志，投筆慕前人。",
            "此日免魚腹，異時觀虎臣。",
            "茅柴酒亦美，玉縷鱠應珍。",
            "莫恨衣都典，歸來是早春。"
        ],
        "title": "唐誦甥二首  其一",
        "id": "0d51cd65-b37b-4da1-acaa-e3fa36b433c9"
    },
    {
        "author": "劉摰",
        "paragraphs": [
            "因滯江州久，謂爲千里遐。",
            "欣曾逢漂母，幾欲賣朱家。",
            "癡坐瞻雙櫓，東行負九華。",
            "歸須談旅瑣，勿作勝遊誇。"
        ],
        "title": "唐誦甥二首  其二",
        "id": "af491d1b-af20-4dc9-936c-2796a22d71c9"
    },
    {
        "author": "劉摰",
        "paragraphs": [
            "綠桂西風老，金波玉氣明。",
            "清霜酣夜色，羣籟息秋聲。",
            "毛骨無遺照，關河共遠情。",
            "十年吟塞曲，畫角厭悲鳴。"
        ],
        "title": "次韻聖和秋夜對月",
        "id": "24b8baae-2f65-4f59-a763-b43b6515fdbf"
    },
    {
        "author": "劉摰",
        "paragraphs": [
            "安佚失于恃，病邪乘所虚。",
            "遂嬰漳浦卧，便憶茂陵居。",
            "幸爾筋骸立，頽然鬢髪疏。",
            "煩君山柏句，慰此不材樗。"
        ],
        "title": "病起酬聖和",
        "id": "b4eb918c-93bb-4291-97ca-7822198724a1"
    },
    {
        "author": "劉摰",
        "paragraphs": [
            "先隴封楸後，羈臣賜玦時。",
            "放舟初草草，去國合遲遲。",
            "珠滑新粳粒，金酣早蟹脂。",
            "南遷真不負，屈子獨何知。"
        ],
        "title": "留符離待鄉信未至",
        "id": "97ce8023-7d41-4e82-8cbe-889908756ca2"
    },
    {
        "author": "劉摰",
        "paragraphs": [
            "路遠程難計，人慵馬自遲。",
            "草蛛横布網，桑蠖亂垂絲。",
            "村落黄梁飯，牆籬紫菊枝。",
            "時豐物皆好，客思在青旗。"
        ],
        "title": "豐齊道中",
        "id": "5bbcf78b-a9f0-4da0-904e-ca939354ad01"
    },
    {
        "author": "劉摰",
        "paragraphs": [
            "君仕本儒雅，故宜京國游。",
            "官趨廷尉府，心異法家流。",
            "白草侵寒驛，清霜拂曉裘。",
            "行行句應好，雲日望神州。"
        ],
        "title": "送王子正寺祥斷",
        "id": "bef5554c-fa79-43d8-9fe3-cf1865338dc9"
    },
    {
        "author": "劉摰",
        "paragraphs": [
            "老馬久勞力，主人真寡情。",
            "知非換妾去，頗作戀軒鳴。",
            "楚豆不爲薄，江芻無限生。",
            "誠能懷舊德，時借爾山行。"
        ],
        "title": "小駟送錢中道",
        "id": "9c84e211-9032-4725-b928-777d1c9f2410"
    },
    {
        "author": "劉摰",
        "paragraphs": [
            "常慕詩之學，今逢將者才。",
            "諷吟真嘬炙，畏默若銜枚。",
            "天地秋風老，江湖醉夢回。",
            "韶英方合奏，難使擊轅陪。"
        ],
        "title": "次韻王仲達龍圖",
        "id": "40932fe1-e499-46ed-8b56-80f354b5a947"
    },
    {
        "author": "劉摰",
        "paragraphs": [
            "鞍馬三更夢，江湖萬里心。",
            "辨途聽犬吠，占曉望横參。",
            "浩露濡衰鬢，微風動醉襟。",
            "輸君正酣寢，鼾鼻沸雷音。"
        ],
        "title": "早行寄田七",
        "id": "2189a983-dd73-41b4-aefe-ed9a993a4ded"
    },
    {
        "author": "劉摰",
        "paragraphs": [
            "原子貧非病，張生心不肓。",
            "興隨緣自足，嬾與拙相成。",
            "竹葉疑無分，金徽尚有聲。",
            "幽懷誰晤語，空此望東城。"
        ],
        "title": "簡定國",
        "id": "bcd9ec02-b3f5-4494-a48f-3fbb64f4b9e6"
    },
    {
        "author": "劉摰",
        "paragraphs": [
            "得子固已晚，嗟予材滯頑。",
            "義合乃朋友，不在疏密間。",
            "江闊東風冷，梅披臘雪慳。",
            "扁舟共春色，相約到淮山。"
        ],
        "title": "送席汝明",
        "id": "92573b9c-6f7b-4532-af0e-ec0a4392ea09"
    },
    {
        "author": "劉摰",
        "paragraphs": [
            "翩翩遠遊子，驅馬亂山岑。",
            "丹穴飛鳴處，高堂日夜心。",
            "春風巴峽曉，晝霧楚城陰。",
            "家世文章事，仙臺紫桂林。"
        ],
        "title": "送計希顔",
        "id": "b5d739e8-8275-4735-9321-37ae66284172"
    },
    {
        "author": "劉摰",
        "paragraphs": [
            "一夜山南雪，清寒江上州。",
            "年華隨水去，客興爲魚留。",
            "聞鴈思湖表，看梅寄隴頭。",
            "檣烏風信好，紞鼓洞庭舟。"
        ],
        "tags": [
            "洞庭湖"
        ],
        "title": "題貴池亭次蹈韻二首  其一",
        "id": "4710296b-eaa9-4f9a-8832-05078448f350"
    },
    {
        "author": "劉摰",
        "paragraphs": [
            "魚味年年美，何須問舊池。",
            "江山清不改，陵谷變難知。",
            "節物驚冬至，蕭條使客悲。",
            "謫仙游賞地，空有白猿詩。"
        ],
        "title": "題貴池亭次蹈韻二首  其二",
        "id": "b24a0675-a68e-4bf6-9ae4-10f3c6c0005f"
    },
    {
        "author": "劉摰",
        "paragraphs": [
            "瑞歷開三朔，祥風驗八方。",
            "年華恨催老，節物喜隨鄉。",
            "鬱壘須時設，屠蘇獨後嘗。",
            "佳辰誰與醉，夢繞故溪傍。"
        ],
        "title": "丙子元日三首  其一",
        "id": "da0259de-5722-487f-afc3-cf43d1c9e600"
    },
    {
        "author": "劉摰",
        "paragraphs": [
            "爆竹驚山鬼，雕幡戴楚冠。",
            "祝延千歳酒，練氣五辛盤。",
            "江冷東風外，天回北斗端。",
            "羌城霖雨甚，從此看春寒。"
        ],
        "title": "丙子元日三首  其二",
        "id": "aa36bf69-8301-4a70-88ca-b877f2e1516a"
    },
    {
        "author": "劉摰",
        "paragraphs": [
            "遙想千冠佩，朝元太極天。",
            "鳴鞘開殿戶，索扇起鑪煙。",
            "慶事通祥表，和聲入樂懸。",
            "江湖祝堯意，仁壽萬斯年。"
        ],
        "title": "丙子元日三首  其三",
        "id": "f27e6698-9af7-4fbc-812a-63fadd4406c1"
    },
    {
        "author": "劉摰",
        "paragraphs": [
            "舊學驚心在，窮居惜鬢華。",
            "詩書憑淨几，水竹抱鄰家。",
            "霜雪巴西夢，風波楚北嗟。",
            "知君厭留滯，我亦正塵沙。"
        ],
        "title": "和吳端甫書懷",
        "id": "f708d40d-f019-47cd-bc78-684e6db7b10b"
    },
    {
        "author": "劉摰",
        "paragraphs": [
            "江鄉春值閏，二月似深冬。",
            "雪濕妨挑菜，雷寒未起龍。",
            "雞蟲閑得失，蠻觸小交攻。",
            "稍覺雲天霽，西山上翠峰。"
        ],
        "title": "二月二日",
        "id": "705fefea-6cb5-429b-ae88-ba8283ff9b28"
    },
    {
        "author": "劉摰",
        "paragraphs": [
            "獨鶴翩無累，孤雲晚倦飛。",
            "羣山带江處，一錫背塵歸。",
            "妙學窮神秘，高懷熟世機。",
            "漳濱多病客，空此望巖扉。"
        ],
        "title": "送僧懷善",
        "id": "8184d826-545f-4857-8039-a57c1d3da10a"
    },
    {
        "author": "劉摰",
        "paragraphs": [
            "夫子能詩者，寒吟四十年。",
            "于今傳好句，無處訪遺編。",
            "古意哀東野，窮愁死玉川。",
            "惟餘北山塜，松柏鎖秋煙。"
        ],
        "title": "過桑八墓",
        "id": "26e3b209-085f-4021-bb25-1acf3927544a"
    },
    {
        "author": "劉摰",
        "paragraphs": [
            "别爾忽經歳，言歸欣好音。",
            "神清率更瘦，學苦鄭玄心。",
            "竹徑依山遠，沙溪過雨深。",
            "世科思汝父，即已御祥琴。"
        ],
        "title": "寄長吉孫二首  其一",
        "id": "1adaac60-16bb-41ca-8310-d98253252624"
    },
    {
        "author": "劉摰",
        "paragraphs": [
            "賞罷盧溪菊，來尋楚澤春。",
            "蘭舟逾百日，椒酒值佳辰。",
            "勉爾青箱學，寛吾白髪人。",
            "小園遊息地，松竹更相親。"
        ],
        "title": "寄長吉孫二首  其二",
        "id": "0e237cf4-aaef-4814-aa98-ae621c4a6fb8"
    },
    {
        "author": "劉摰",
        "paragraphs": [
            "近就陶家舍，扶疏草木周。",
            "頗移蘭就水，已計竹爲樓。",
            "飲食隨宜足，光陰任自流。",
            "爾曹來伴老，日問下江舟。"
        ],
        "title": "次長庚孫自汶寄詩韻",
        "id": "8d14d29f-9b26-492f-9910-9d0c66be4056"
    },
    {
        "author": "劉摰",
        "paragraphs": [
            "四紀坤儀正，三宫冊號尊。",
            "蚤還明辟子，坐見太平孫。",
            "治誥遺神几，廞衣出寢門。",
            "如何天下養，難駐白雲軒。"
        ],
        "title": "輓慈聖光獻皇后二首  其一",
        "id": "c7308a0b-a4dc-4f81-b515-4374403fc670"
    },
    {
        "author": "劉摰",
        "paragraphs": [
            "聖孝心崇報，宫庭詔屢頒。",
            "喪期逾易月，陵兆改因山。",
            "已想天人樂，猶睎藥使還。",
            "蟠桃舊亭上，時節壽觴間。"
        ],
        "title": "輓慈聖光獻皇后二首  其二",
        "id": "d92cf520-2fc8-4a5b-87a2-7e0812477150"
    },
    {
        "author": "劉摰",
        "paragraphs": [
            "自昔商任貴，于金慶裔光。",
            "來嬪周季歷，有子漢宣皇。",
            "柙玉輝幽竁，車雲擁畫裳。",
            "哀榮無所憾，新廟五陵旁。"
        ],
        "title": "輓濮安懿王任夫人二首  其一",
        "id": "73588039-4eec-4fc4-a452-633681ab09ac"
    },
    {
        "author": "劉摰",
        "paragraphs": [
            "鹵簿三川晚，佳城一品尊。",
            "翟衣新襚命，神寢舊王園。",
            "淒斷風鈴遠，青蒼霧蓋昏。",
            "從今知聖作，大義稱私思。"
        ],
        "title": "輓濮安懿王任夫人二首  其二",
        "id": "04b6bd88-ce38-4186-b3f9-5cd04ff262c9"
    },
    {
        "author": "劉摰",
        "paragraphs": [
            "四裔柔懷外，羣生惠澤中。",
            "簾闈九年政，覆載一心公。",
            "馬鄧徒聞儉，姜任詎有功。",
            "風雲黄道靜，杲日上天東。"
        ],
        "title": "輓大行太皇太后三首  其一",
        "id": "ab8af60f-fbaa-4a96-b569-73d1487eb041"
    },
    {
        "author": "劉摰",
        "paragraphs": [
            "典禮辭先后，恩私杜外門。",
            "虚心延衆正，損上益羣元。",
            "仙路山川近，徽音四謚尊。",
            "賓天去何恨，聖孝託神孫。"
        ],
        "title": "輓大行太皇太后三首  其二",
        "id": "3c235ca4-80f7-4429-9be4-ecbda0b4de29"
    },
    {
        "author": "劉摰",
        "paragraphs": [
            "夕月沈金殿，秋風冷玉衣。",
            "臨當復明辟，忽自厭繁機。",
            "藥使來何暮，嵩呼數已非。",
            "孤臣恩未報，泣望國西畿。"
        ],
        "title": "輓大行太皇太后三首  其三",
        "id": "98b5a1dc-fc61-411e-9bef-74809f74c57f"
    },
    {
        "author": "劉摰",
        "paragraphs": [
            "里閈推前輩，臣鄰接近班。",
            "深心語默外，大節險夷間。",
            "付託龜趺字，哀榮馬鬛山。",
            "遙知濟源第，風月草堂閑。"
        ],
        "title": "輓中書侍郎懿獻傅公二首  其一",
        "id": "d82560dc-65c9-4f5c-ac14-c28ce2829e95"
    },
    {
        "author": "劉摰",
        "paragraphs": [
            "公昨初移疾，予方丐一麾。",
            "尋聞升屋告，適是出關時。",
            "零落孤龍友，綢繆記鳳池。",
            "白頭懷抱事，西望不勝悲。"
        ],
        "title": "輓中書侍郎懿獻傅公二首  其二",
        "id": "2d461a4e-d0e6-458a-bf3f-7a9ba199785c"
    },
    {
        "author": "劉摰",
        "paragraphs": [
            "岑令神情竭，裴公柱石衰。",
            "國貪黄髪舊，身負赤松期。",
            "人也將安仰，天乎不憗遺。",
            "延和聽詔語，深見兩宫悲。"
        ],
        "title": "輓右光禄大夫知樞密院事贈開府儀同三司孫公二首  其一",
        "id": "b22eed2c-edb0-45ae-82ec-4ec104b22815"
    },
    {
        "author": "劉摰",
        "paragraphs": [
            "樞極元豐議，人猶記話言。",
            "載來籌廟幄，遂見偃戎軒。",
            "一品哀儀重，三司錫命尊。",
            "綢繆承晚契，揮涕望西原。"
        ],
        "title": "輓右光禄大夫知樞密院事贈開府儀同三司孫公二首  其二",
        "id": "a657eb82-d542-4300-b94c-42450739055d"
    },
    {
        "author": "劉摰",
        "paragraphs": [
            "德業文章事，公乎取數多。",
            "雖驚壞梁夢，會有望門歌。",
            "人贖心徒爾，舟移古奈何。",
            "青編如可託，後世看巍峩。"
        ],
        "title": "輓司空文定張公二首  其一",
        "id": "37236b86-a521-4707-8320-1b25855e9349"
    },
    {
        "author": "劉摰",
        "paragraphs": [
            "澹泊環中妙，超遙物外仙。",
            "百年從委蜕，一匶戢彌天。",
            "晚契承知已，遺風在象賢。",
            "東橋松柏路，不得望新阡。"
        ],
        "title": "輓司空文定張公二首  其二",
        "id": "56368a30-7c3c-4ea9-94f3-87e0689feebd"
    },
    {
        "author": "劉摰",
        "paragraphs": [
            "元祐飛龍日，淮南卓馬歸。",
            "周人瞻赤舄，鄭國賦緇衣。",
            "曠度銷羣異，清言析萬微。",
            "方依泰山重，俛仰失巍巍。"
        ],
        "tags": [
            "泰山"
        ],
        "title": "輓司空贈太師申國吕公四首  其一",
        "id": "ada2f528-2aeb-42c0-a11b-c2dd4e673c93"
    },
    {
        "author": "劉摰",
        "paragraphs": [
            "衡鏡公多士，蓍龜信兩宫。",
            "羣生遂耕織，四海戢戈弓。",
            "奪去天何速，藏深壑已空。",
            "潭潭新府第，東閣閉春風。"
        ],
        "title": "輓司空贈太師申國吕公四首  其二",
        "id": "b66b221b-7cf1-4cd2-a63b-d560e44c93ce"
    },
    {
        "author": "劉摰",
        "paragraphs": [
            "玉輦躬臨奠，金錢詔治喪。",
            "襚宫周尚父，世爵漢扶陽。",
            "位席虚羣望，松阡竁舊藏。",
            "門中蘭玉盛，有以慰思皇。"
        ],
        "title": "輓司空贈太師申國吕公四首  其三",
        "id": "8dd8b071-1b33-4681-93ad-5af1c3c94f46"
    },
    {
        "author": "劉摰",
        "paragraphs": [
            "歳有懸車表，新聞曳杖嗟。",
            "風雲四朝仕，公相百年家。",
            "故國山川近，西郊鼓吹譁。",
            "旂常難盡記，膏澤徧幽遐。"
        ],
        "title": "輓司空贈太師申國吕公四首  其四",
        "id": "4f89f247-d2de-4072-8f04-574b5fd236f9"
    },
    {
        "author": "劉摰",
        "paragraphs": [
            "柱石三朝重，軒裳五紀榮。",
            "忠勳等張霍，善慶似韋平。",
            "光氣收辰象，儀型失老成。",
            "易名宣合靖，千古詔幽明。"
        ],
        "title": "哀魯國宣靖曾公三首  其一",
        "id": "185a6f38-6941-479d-96d3-4e8858ccd3fd"
    },
    {
        "author": "劉摰",
        "paragraphs": [
            "鼎鉉調元久，貂冠就第閑。",
            "朝廷方憲老，夢寐忽頽山。",
            "白日佳城啟，東園秘器頒。",
            "深宫那可見，桃李在人間。"
        ],
        "title": "哀魯國宣靖曾公三首  其二",
        "id": "0f41cb76-a2a5-4a3a-acc3-5f3f73e44800"
    },
    {
        "author": "劉摰",
        "paragraphs": [
            "不憗天何理，云亡國所嗟。",
            "還應騎列宿，但說去流沙。",
            "清廟陪烝享，鴻樞見世家。",
            "悲風溱洧路，哀咽滿簫笳。"
        ],
        "title": "哀魯國宣靖曾公三首  其三",
        "id": "8aaef98b-08c1-49df-87c2-1a173d066be0"
    },
    {
        "author": "劉摰",
        "paragraphs": [
            "天驥騰長坂，秋鴻御順風。",
            "俄從絳衣使，不待黑頭公。",
            "志藴留家集，光華掩竁宫。",
            "惟餘善人報，流慶在無窮。"
        ],
        "title": "哀光禄王卿二首  其一",
        "id": "bda468b4-ddc2-433b-baeb-2d501db1a419"
    },
    {
        "author": "劉摰",
        "paragraphs": [
            "義直中能恕，才高氣不矜。",
            "衆人疑白璧，吾道信朱繩。",
            "勳業無天命，文章有子興。",
            "冥冥何可詰，萬古一丘陵。"
        ],
        "title": "哀光禄王卿二首  其二",
        "id": "188e40c5-eda6-4ff0-a1a9-d67bf700c9e7"
    },
    {
        "author": "劉摰",
        "paragraphs": [
            "弈世承圭衮，三朝侍冕旒。",
            "臨邊晉羊祐，坐幄漢留侯。",
            "樂易門多士，幾深廟有謀。",
            "那知天不憗，俛仰一山丘。"
        ],
        "title": "哀太尉惠穆公三首  其一",
        "id": "c4ae6aa1-29c2-4b00-832f-b10fd3c30e55"
    },
    {
        "author": "劉摰",
        "paragraphs": [
            "四塞宣皇武，殊庭遠世機。",
            "如何梁木夢，不待衮衣歸。",
            "門戶傳蘭玉，忠勳載鼎旂。",
            "空餘殿楹字，鸞鳯五雲飛。"
        ],
        "title": "哀太尉惠穆公三首  其二",
        "id": "6aa713de-de78-425b-b250-56bff3352d97"
    },
    {
        "author": "劉摰",
        "paragraphs": [
            "望履鴻樞府，熙寧始識公。",
            "容無高位氣，語有大臣風。",
            "感慨方山仰，驚悲已壑空。",
            "緇衣國人意，轉入薤歌中。"
        ],
        "title": "哀太尉惠穆公三首  其三",
        "id": "850af98c-f247-4c75-bec8-bb1b093c3bb4"
    },
    {
        "author": "劉摰",
        "paragraphs": [
            "名教心爲樂，逍遙志自求。",
            "遂成君子隱，初異道家流。",
            "風月閑三楚，巾裳付一丘。",
            "空餘清泰院，雲蘚舊巖秋。"
        ],
        "title": "哀應真李先生三首  其一",
        "id": "c6028433-3842-4044-bb3f-8cc0988dcde9"
    },
    {
        "author": "劉摰",
        "paragraphs": [
            "節行幽人正，林泉隱者居。",
            "忽歌東魯夢，未上茂陵書。",
            "世變還舟壑，門宏待駟車。",
            "衆哀無以致，爲託輓聲紓。"
        ],
        "title": "哀應真李先生三首  其二",
        "id": "04cba857-d2d1-4384-a0d0-b09340dbda79"
    },
    {
        "author": "劉摰",
        "paragraphs": [
            "生死心先達，康寧壽亦遐。",
            "令威成白鶴，老子去流沙。",
            "妙意傳琴祖，徴言補易家。",
            "試觀餘慶後，簪紱已光華。"
        ],
        "title": "哀應真李先生三首  其三",
        "id": "736f626b-7e68-48ff-9603-34c37e684644"
    },
    {
        "author": "劉摰",
        "paragraphs": [
            "久被三宫眷，誰知五福純。",
            "脂田天府國，綵服斗樞人。",
            "枕夢華堂晚，仙期碧海春。",
            "尋常居養地，悄悄繡簾塵。"
        ],
        "title": "輓秦國夫人三首  其一",
        "id": "1d7a5d8a-a135-4dac-94c4-513225fb8a20"
    },
    {
        "author": "劉摰",
        "paragraphs": [
            "賻襚來中禁，簫笳去國門。",
            "素冠空列鼎，白髪但歌盆。",
            "彤管音徽盛，甘泉像貌尊。",
            "所傳天下勸，豈獨慰兒孫。"
        ],
        "title": "輓秦國夫人三首  其二",
        "id": "133d2867-911d-4655-84dd-a4cb18e9aa80"
    },
    {
        "author": "劉摰",
        "paragraphs": [
            "夫榮子方貴，全慶獨乖離。",
            "晝靜蘭羞歇，秋高薤曲悲。",
            "晴雲縈壽隴，霜日照銘旗。",
            "無復升堂拜，空餘執紼詞。"
        ],
        "title": "輓秦國夫人三首  其三",
        "id": "ec625c9e-c4f8-44d7-b01a-0a83dbdc6e1c"
    },
    {
        "author": "劉摰",
        "paragraphs": [
            "西北東南邑，相望歎索居。",
            "音塵路千里，契闊歲三除。",
            "薄宦隨羣衆，平生愧拙疏。",
            "茂陵將謝病，中散不便書。",
            "燕澤歸鴻盡，東山晚雪餘。",
            "江湖勞夢寐，風土污簪裾。",
            "塵卷吾成癖，囊詩子富儲。",
            "孤懷吟劍鍔，舊跡夢崑墟。",
            "今古看毫髪，功名賸贅疽。",
            "何時拂衣去，相與醉鱸魚。"
        ],
        "title": "縣齋歲晚寄萊蕪田同年",
        "id": "3a6cc22d-2d74-4852-9ad6-1d119f7237dd"
    },
    {
        "author": "劉摰",
        "paragraphs": [
            "坤腹疏靈境，蓬宫抱故城。",
            "清風百年內，芳草幾番平。",
            "樹色埋危屋，湖光泛彩楹。",
            "真游三島近，仙界一壺清。",
            "外慮隨塵隔，虚懷敵水明。",
            "松筠烟翠老，臺榭綠苔生。",
            "攲枕巫雲近，披襟楚吹輕。",
            "舟横疏柳靜，橋卧晚波晴。",
            "事往空歌嘯，人閑自醉醒。",
            "我來真漫興，魚鳥莫多情。"
        ],
        "title": "渚宫",
        "id": "29ffb658-4278-4804-9a4a-b2605915508a"
    },
    {
        "author": "劉摰",
        "paragraphs": [
            "侯景淪江左，湘東復有梁。",
            "經綸鍾厄會，禍亂發諸王。",
            "忍死瞻姑熟，尋戈起岳陽。",
            "車書千里蹙，符數百洲亡。",
            "二主非神武，開基挾北强。",
            "中興乖晉睿，慚德肖吳光。",
            "歷閏天餘氣，蛙鳴井底鄉。",
            "快心真噬腊，覆手已牽羊。",
            "臣妾隨三紀，圭裘隘一方。",
            "故都終契闊，宗祀各悲凉。",
            "雙塜留衰楚，遺孫盛有唐。",
            "神靈依古刹，雲木抱回岡。",
            "野火穹碑斷，秋風蔓草黄。",
            "樵童雍門歎，繐帳魏臺荒。",
            "天地雙車轂，興亡一酒觴。",
            "冥然無足弔，幽思漫徜徉。"
        ],
        "title": "梁宣明二帝陵",
        "id": "c1504589-1d5d-4de1-9245-7c823a27b4b7"
    },
    {
        "author": "劉摰",
        "paragraphs": [
            "天聖旁求盛，明公射策賢。",
            "三朝推國器，一節到華顛。",
            "卵翼千餘士，冰霜四十年。",
            "至誠忘畛域，端已笑韋弦。",
            "政愛偏東土，民謳戴兩川。",
            "旄飄外臺節，貫朽大農錢。",
            "松柏風霜後，蓍龜禍福前。",
            "求開建封幕，又泛馬融船。",
            "士望儒林丈，官儀秘府仙。",
            "仁能化鴞泮，明不浚魚淵。",
            "蔽芾人人頌，京坻歲歲田。",
            "吟春西渚殿，醉月北樓天。",
            "卓馬周侯覲，三公漢守遷。",
            "蜀江飛大斾，魏闕望非煙。",
            "賤子何爲者，名途秖偶然。",
            "世高劉表幕，才愧杲之蓮。",
            "願借今難及，遺恩久自傳。",
            "鄰哉拱堯舜，天下俟陶甄。"
        ],
        "title": "送李秘監代還",
        "id": "51a37144-12bc-4177-96ed-926fa9dc221e"
    },
    {
        "author": "劉摰",
        "paragraphs": [
            "大雨餘炎洗，清秋爽氣回。",
            "人情醒委頓，物象救低徊。",
            "窗岫滋乾翠，田禾起旱栽。",
            "雲空明復晦，風縷密還開。",
            "草合門三徑，蛩緣壁四隈。",
            "藥奩烘潤幞，書几拂陰霾。",
            "蓑底漁情樂，沙邊客意催。",
            "簾幃晨氣濕，蕉竹夜聲來。",
            "想見天開月，行期菊滿杯。",
            "端居聊可喜，不用拂莓苔。"
        ],
        "title": "秋雨用唐誦韻",
        "id": "bec68b90-31aa-4a4e-814d-8da26c11a9a7"
    },
    {
        "author": "劉摰",
        "paragraphs": [
            "楚國元卑濕，炎天更鬱蒸。",
            "風吟同倦虎，霄望劇愁鷹。",
            "渴肺塵將岔，流膚汗不勝。",
            "噆肌紛暗蟆，遶鬢閙飛蠅。",
            "六月常難雨，三湘不識冰。",
            "爐烘一天地，火藥萬川陵。",
            "氣候金初伏，襟懷水未澄。",
            "高明尋偶得，林麓遠同登。",
            "此地聊幽遁，危亭更上層。",
            "泉聲懸嵽嵲，松影轉觚稜。",
            "汲井沈圓李，緣池摘翠菱。",
            "涼清生洞壑，秀綠動溝塍。",
            "佳氣西頻望，鄉欄北屢憑。",
            "有期羣野鹿，無法問山僧。",
            "雲石逢如舊，巾裾見若憎。",
            "聊堪優卒歲，不愧俯捫膺。"
        ],
        "title": "六月六日避暑山寺次蹈韻",
        "id": "219ce7da-98a6-4239-8439-c5717219c044"
    },
    {
        "author": "劉摰",
        "paragraphs": [
            "天地炎氛退，江湖顥氣凉。",
            "西風來沆碭，久客興徜徉。",
            "夜匝鳥南樹，心驚鴈北方。",
            "乍因鱸感慨，肯爲鵩憂傷。",
            "縱步青笻杖，投詩古錦囊。",
            "精熒籬下蓓，狼籍沼中香。",
            "妙理晞莊達，衰歌笑楚狂。",
            "是非來衮衮，光景去堂堂。",
            "别浦丹楓老，閑園碧草芳。",
            "林顛蟬嘒急，霄路鳥飛長。",
            "曉露清饒月，晴雲暖護霜。",
            "琴中知水意，樓上得山光。",
            "桂長金波外，槎沿玉漢傍。",
            "江天晚搖落，澤國少凶荒。",
            "竭作趨川壟，歡言治圃場。",
            "神祠鼓遞響，社甕酒初嘗。",
            "自昔悲時節，閑愁滿肺腸。",
            "宋生辭辨屈，寧子意歌商。",
            "代謝惟寒暑，平均彼昊蒼。",
            "放情羣鹿豕，度德負簪裳。",
            "致主深慚尹，汪陂又愧黄。",
            "無功可銘鼎，有學不鍼肓。",
            "賦興須潘子，詩懷勗謝郎。",
            "雖欣去酷吏，更憶舞商羊。",
            "不解葵傾日，寧忘鶴返鄉。",
            "錦封西澤鯉，珠剖北山梁。",
            "塞馬難前慮，江鷗肯下翔。",
            "無爲澤邊悴，更賣橐中裝。",
            "朝野多閑暇，洪纖遂樂康。",
            "何時放歸櫓，大艑水中央。"
        ],
        "title": "和路秋懷三十韻",
        "id": "c6825732-84c2-4c12-a50a-c084fe8c5ec6"
    },
    {
        "author": "劉摰",
        "paragraphs": [
            "昔泊銅陵縣，重來跡可尋。",
            "洞巖一指顧，花谷記登臨。",
            "歲月回秋棹，江湖入醉襟。",
            "魚籃腥邑市，俚語雜山禽。",
            "紫笋抽薑圃，朱丸綴柿林。",
            "長官誇樂歲，游子足悲吟。",
            "眺望春思曩，疏慵老嘆今。",
            "篷窗把書卧，空此望澄心。"
        ],
        "title": "次韻跂蹈登護法院澄心亭",
        "id": "6f80e901-3a65-439b-a169-e88a2f1b0f9e"
    },
    {
        "author": "劉摰",
        "paragraphs": [
            "古木無年歲，新亭托隱棲。",
            "交涂寒纛整，垂蔭亂雲低。",
            "明暗蒼烟合，深沈綠幄齊。",
            "雨回陰徑外，日隔畫簷西。",
            "涼露緣虚滴，珍禽占密啼。",
            "仙家青桂洞，隱士碧蘿谿。",
            "覆冐均松蓋，妖穠笑李蹊。",
            "坐疑秋色早，境與世塵暌。",
            "地惜開軒晚，名因寓意題。",
            "還當推大蔭，天下一民黎。"
        ],
        "title": "題和州雲蔭軒",
        "id": "b600cae5-fe64-4ad5-8208-28e64ec4e7f7"
    },
    {
        "author": "劉摰",
        "paragraphs": [
            "邊草連沙白，燕雲擁漢青。",
            "將軍眠塞壘，使者拜王庭。",
            "金帛三千乘，和親七十齡。",
            "豺狼甘血肉，騏驥老林坰。",
            "秋色榆將落，書生涕但零。",
            "邊塵何日靖，願一震皇靈。"
        ],
        "title": "城北庭",
        "id": "fff52728-eee0-4780-b0e1-6b31d09e901e"
    },
    {
        "author": "劉摰",
        "paragraphs": [
            "寄隱無懷土，爲文倦解嘲。",
            "地閑從草徧，門靜絕人敲。",
            "螳伏尋蟬捕，鶯斜趁蝶捎。",
            "楚冠誰問事，越鳥自知巢。",
            "罇酒欣常滿，鄰書得借鈔。",
            "援琴意流水，彈劍恨空庖。",
            "蘭徑深添菊，蔬畦淨拔茅。",
            "殷勤謝老圃，善惡不相殽。"
        ],
        "title": "次韻輅氏東亭書事四首  其一",
        "id": "8d1ea207-2117-4646-bbfe-7b127c1c8f2a"
    },
    {
        "author": "劉摰",
        "paragraphs": [
            "幽懷樂所遇，且任北山嘲。",
            "世事棋秤變，年光石火敲。",
            "松筠陰自冷，蘿葛蔓相捎。",
            "草密蛇横徑，簷低燕露巢。",
            "楚醪無再設，蘄紙不重鈔。",
            "旋買秔留客，親科筍付庖。",
            "靈山瞻二祖，歸路近三茅。",
            "塞上藏憂喜，人心浪自殽。"
        ],
        "title": "次韻輅氏東亭書事四首  其二",
        "id": "be80edb3-6e5f-4bb3-a30a-f21ca4afb327"
    },
    {
        "author": "劉摰",
        "paragraphs": [
            "朝夕此疏傲，東亭無我嘲。",
            "並城田鼓作，鄰寺食魚敲。",
            "樹密日先暝，竹長雲可捎。",
            "遠書惟鴈足，小隱是鳩巢。",
            "茶憶新團碾，琴繙舊譜鈔。",
            "懟時常笑屈，投間實慚庖。",
            "霜雪期松柏，風雲富草茅。",
            "周郎晚菘近，有以代嘉殽。"
        ],
        "title": "次韻輅氏東亭書事四首  其三",
        "id": "3b7df7e5-8b18-4909-bbf6-f2ffb5f58f84"
    },
    {
        "author": "劉摰",
        "paragraphs": [
            "自有逃虚樂，徒興尚白嘲。",
            "晚槐嘶意急，蠧木啄聲敲。",
            "犬傍青籬卧，童尋赤棗捎。",
            "微茫枕間夢，安穩睫邊巢。",
            "困憶石泉弄，渴思冰蜜鈔。",
            "襲香蘭入佩，益氣芑充庖。",
            "疏洗王家竹，誅鉏宋宅茅。",
            "東亭真可樂，萬事付紛殽。"
        ],
        "title": "次韻輅氏東亭書事四首  其四",
        "id": "610ee441-6e87-45ad-b76b-4806f2e51723"
    },
    {
        "author": "劉摰",
        "paragraphs": [
            "境與人相得，長鯨宅海宫。",
            "香花六時會，心跡萬緣空。",
            "地恐諸天接，江從九澤通。",
            "潮噴寺門冷，霞拂殿簷紅。",
            "暮鴈來淮北，朝帆下浙東。",
            "千重蒼桂霧，萬頃碧蘆風。",
            "衲擁山雲暖，缾函水月融。",
            "當年約蓮社，何日謝塵籠。"
        ],
        "title": "寄長蘆福禪師",
        "id": "a5da045f-bbef-490a-9ebc-e4eb39e5127a"
    },
    {
        "author": "劉摰",
        "paragraphs": [
            "馬蹄輕滑背城闉，廣陌朝暉健醉魂。",
            "暑氣泛清憐小雨，木陰環翠羨名園。",
            "宦遊淹薄風塵熟，時事侵凌耳目昏。",
            "獨有空愁慵病客，肯來吟嘯伴南轅。"
        ],
        "title": "離冀州馬上示趙湜",
        "id": "77e503a8-9595-46be-87b4-06641ac4c74f"
    },
    {
        "author": "劉摰",
        "paragraphs": [
            "地經三國鬭龍蛇，江勢天形控蜀巴。",
            "藏雨鳥歸荒冢樹，採金人聚淺壕沙。",
            "子囊城廢今秋草，高氏宫遺昔井蛙。",
            "倦客詩情真劫刼，得于鞌馬似曹家。"
        ],
        "title": "紀南道中望荆渚",
        "id": "47cf1285-40f1-4dd1-93cc-35abaa70fa52"
    },
    {
        "author": "劉摰",
        "paragraphs": [
            "危橋相向翼高堂，步步行空跨石矼。",
            "漢外夜驚靈鵲度，雨中秋臥綵虹雙。",
            "烟開從此瞻瀛島，路遠何時過楚江。",
            "記得扁舟綠楊岸，畫欄朱柱對篷窗。"
        ],
        "title": "雙橋",
        "id": "714e12e1-a710-4db0-b34d-5606b9c69ddc"
    },
    {
        "author": "劉摰",
        "paragraphs": [
            "屈指中秋六曉昏，大堤叢竹見霜筠。",
            "未乾醉月題牋墨，隨躡還家走馬塵。",
            "撫景敢嗟經歷倦，軒眉頻喜笑言親。",
            "明年各是東歸客，羊酪蓴羮萬里人。"
        ],
        "title": "將至監利先寄王令",
        "id": "1ede1313-7feb-4404-805e-1c31361746c2"
    },
    {
        "author": "劉摰",
        "paragraphs": [
            "淼淼平湖闊楚江，方舟兩槳破秋光。",
            "罾風釣月嘉魚國，飛雨翹煙白鷺鄉。",
            "故老昔能悲岸谷，騷人今但愛滄浪。",
            "北州更有忘歸處，寺壓蘋花千里香。"
        ],
        "title": "監利泛化丘湖遂至北洲寺",
        "id": "667c6f8e-fd98-4e5a-93a0-79d071c56c3f"
    },
    {
        "author": "劉摰",
        "paragraphs": [
            "憶昨西歸春未窮，重來堤竹已成叢。",
            "川塍足水稻齊插，霖雨漲江河欲通。",
            "一馬久期均物理，雙鳧安得快仙風。",
            "故人況有瀟湘約，應喜樽前笑語同。"
        ],
        "title": "馬上和王監利見寄兼簡鄒澤民",
        "id": "907442ce-f3cb-4d85-a806-1f4783f13879"
    },
    {
        "author": "劉摰",
        "paragraphs": [
            "公幹方吟簿領迷，浩然詩句慰相思。",
            "壯懷已有潘毛歎，陳迹猶懷漢佩奇。",
            "塞下書音稀鴈足，江南秋味憶蓴絲。",
            "祝君多種官田秫，欲趁淵明釀酒期。"
        ],
        "title": "高唐孟延年明府見招",
        "id": "d27ec266-1d6a-4214-b3b7-12f81471beb0"
    },
    {
        "author": "劉摰",
        "paragraphs": [
            "日借西園放客愁，忘機魚鳥分相投。",
            "水深碧沼前時雨，風滿高臺六月秋。",
            "蟬嘒已驚移節物，鷗羣何事亦沈浮。",
            "煩君試拔塵埃足，來伴元生漫浪遊。"
        ],
        "title": "招鄒澤民",
        "id": "10340961-ec88-44e1-aa80-c46458c4a726"
    },
    {
        "author": "劉摰",
        "paragraphs": [
            "河湟蟣虱玩天恩，餉饋驅馳不足論。",
            "陛下至神收廟算，諸公何術偃戎軒。",
            "凱歌計日登宗祀，歸將驚秋望故園。",
            "賤士江湖真碌碌，狂吟無以謝乾坤。"
        ],
        "title": "次韻鄒澤民感事",
        "id": "d204da33-4950-417e-8a71-374eff37db82"
    },
    {
        "author": "劉摰",
        "paragraphs": [
            "桃花飄泊萬紅英，獨佩詩囊傍水行。",
            "二月東風撩霰雪，峭寒天氣作清明。",
            "病懷敢有賢勞嘆，壯志徒因節物驚。",
            "罇酒喜親陶靖節，經幃仍近董先生。"
        ],
        "title": "清明日至潛江馬上先寄王炳之陳子正",
        "id": "a7f1751a-93b5-49be-bee0-58d97dccad12"
    },
    {
        "author": "劉摰",
        "paragraphs": [
            "雨過長風吹野塘，水深川路白泱泱。",
            "人如澤畔窮吟客，天似江南八月涼。",
            "陂下臥輪車乍歇，田間鳴鼓稻齊秧。",
            "長官應爲斯民喜，准備新詩賦萬箱。"
        ],
        "title": "五月十日發俞潭先寄王潛江",
        "id": "8be97f76-0bf7-4d6a-8576-4e7566ae73a3"
    },
    {
        "author": "劉摰",
        "paragraphs": [
            "郢樓吟倡近蕭疏，椽筆貪抄未見書。",
            "拙客懶同嵇叔夜，少年文愛馬相如。",
            "夜涼燈火心親古，秋老江湖興起予。",
            "欲整羸師尋戰地，清風無使舊壇虚。"
        ],
        "title": "戲呈詩會諸友",
        "id": "8d572102-efa2-41e9-aebc-951c94fa0c62"
    },
    {
        "author": "劉摰",
        "paragraphs": [
            "天帳空虚碧玉寒，露華應滿漢宫盤。",
            "十分月上星光掩，四坐詩成醉語闌。",
            "楚渚鴈歸驚客恨，庾樓風靜足清懽。",
            "一年惟有中秋賞，銀闕鼇山夜未殘。"
        ],
        "title": "月夜即席次韻",
        "id": "b76f0fe2-379e-4478-8195-4130f96edab9"
    },
    {
        "author": "劉摰",
        "paragraphs": [
            "莫悲人事轉秋蓬，但使樽中酒不空。",
            "尺蠖屈身今我倦，南鵬飛化昔君同。",
            "天晞殘雨偏宜晚，堂壓寒溪賸占風。",
            "合繼回源書讌籍，楚山堅石盡堪礱。"
        ],
        "title": "次韻直夫喜與炳之會",
        "id": "fb0238a3-ed8f-48f3-8a3f-16c8dcfa4de3"
    },
    {
        "author": "劉摰",
        "paragraphs": [
            "風拂藍溪舞翠綃，庾郎池樹旋誅茅。",
            "春蘋初見香生葉，夏果重來子滿梢。",
            "淥酒不空期霰雪，清談爲樂敵弦匏。",
            "塵埃久負江湖志，徙倚朱欄祇自嘲。"
        ],
        "title": "次韻炳之河亭",
        "id": "ec25fb1c-7491-4517-9842-94820c0af858"
    },
    {
        "author": "劉摰",
        "paragraphs": [
            "去年樽酒共論文，一别西園跡已陳。",
            "終日城頭憶王粲，清吟澤畔似靈均。",
            "懶書已負交朋責，滿秩初湔耳目塵。",
            "萬里江風秋思近，歸心聊復借鱸蓴。"
        ],
        "title": "寄鄒澤民秘校",
        "id": "d9c41ee6-3f97-4895-a7a6-5d880f7164cf"
    },
    {
        "author": "劉摰",
        "paragraphs": [
            "大檣雙櫓換巴船，美滿西風水接天。",
            "蘇子意飛黄鵠外，梁公心在白雲邊。",
            "蟹肥采石秋霜足，酒滑湓江夜月圓。",
            "綵服拜親無限樂，幾多幽思入新篇。"
        ],
        "title": "送楊秘校",
        "id": "d18e6612-2807-4337-a30c-72469d909e0d"
    },
    {
        "author": "劉摰",
        "paragraphs": [
            "才非王粲入荆州，淹簿三年已倦游。",
            "疏世自甘時不與，論交有得子相求。",
            "學知所樂輕文繡，言至無瑕絕悔尢。",
            "大舜簫韶方九奏，佇看靈鳳出丹丘。"
        ],
        "title": "别田延年王潛江",
        "id": "6fa6ce03-490b-429d-be4e-b474f8c26cf6"
    },
    {
        "author": "劉摰",
        "paragraphs": [
            "雨晴涼意日相親，物物秋容絕點塵。",
            "滄海誰期泛槎客，西風先傍憶鱸人。",
            "收還志業圍棋局，分付光陰漉酒巾。",
            "欲約一罇清夜話，月中涼露滿松筠。"
        ],
        "title": "次李秬新秋韻二首  其一",
        "id": "413a6fb6-459e-421b-b434-cb6c17f60bb9"
    },
    {
        "author": "劉摰",
        "paragraphs": [
            "風驚梧葉覺秋還，萬丈歸心到北山。",
            "已許生平江海上，坐求功業簿書間。",
            "頗聞都護刊銅柱，更喜將軍入玉關。",
            "朝野清明無一事，相從那使酒罇閑。"
        ],
        "title": "次李秬新秋韻二首  其二",
        "id": "3b9de5a5-977c-417c-834f-bfdc09315c39"
    },
    {
        "author": "劉摰",
        "paragraphs": [
            "三伏方中火欲流，陰霖匝月氣爭秋。",
            "坐愁屋底須持蓋，聞說田間可漾舟。",
            "狂草滿庭泛戢戢，濕蟲侵戶聽啾啾。",
            "獨于水部添詩思，坐滴空堦興未休。"
        ],
        "title": "次韻李中舍秬秋雨",
        "id": "367ddacb-2e63-4284-b396-9149cf55d116"
    },
    {
        "author": "劉摰",
        "paragraphs": [
            "公幹長迷簿領書，渥言那似阮元瑜。",
            "闇投子有夜光璧，次報吾無明月珠。",
            "急景壯懷悲劍鍔，西風高興夢蓬壺。",
            "勉强豈使今慚古，元白鄒枚亦此都。"
        ],
        "title": "次韻酬李秬",
        "id": "1529e1f6-0e03-494d-afa9-65b2458841cb"
    },
    {
        "author": "劉摰",
        "paragraphs": [
            "兩槳東飛下大梁，樽罍漂泊過重陽。",
            "江湖常恨連年隔，羈旅寜爲萬里傷。",
            "淮寺月寒蘆颺白，楚林霜早菊迎黄。",
            "篋中諫紙餘多少，盡寫新詩入錦囊。"
        ],
        "title": "出都二首  其一",
        "id": "de24dd13-8d9f-4e21-9c4e-c01aaf3acdf9"
    },
    {
        "author": "劉摰",
        "paragraphs": [
            "重入修門甫歲餘，又攜琴劍反江湖。",
            "乾坤浩浩何由報，犬馬區區正自愚。",
            "緣熟且爲蓮社客，伻來喜對草堂圖。",
            "西箱屋了吾真足，高枕看雲一事無。"
        ],
        "title": "出都二首  其二",
        "id": "a3a3ffc5-b1b6-464d-a3a8-78e0c3381a01"
    },
    {
        "author": "劉摰",
        "paragraphs": [
            "蒲側荷翻小雨收，鱸蓴高興滿扁舟。",
            "雲稀樹色偏宜晚，天借湖光賸占秋。",
            "孤鶩落霞閑上下，紅蓮白鷺各風流。",
            "此行說與同樽酒，南國江山盡舊遊。"
        ],
        "title": "初發梁澤",
        "id": "5251083f-c629-403b-9700-4b27b4eaf94c"
    },
    {
        "author": "劉摰",
        "paragraphs": [
            "月滿扁舟久客懷，石頭城下暮潮迴。",
            "霸王基業從吳始，人物風流自晉來。",
            "大抵險深輸道德，于今榛莾蔽樓臺。",
            "吟毫千百年間事，賸寫江南庾信哀。"
        ],
        "title": "金陵",
        "id": "b2d7e841-ca55-4ac3-ae71-e6f239fccab0"
    },
    {
        "author": "劉摰",
        "paragraphs": [
            "天監禪僧此結廬，石頭高士有遺居。",
            "樓飛縹緲巖腰峻，庵靜崢嶸閣道虚。",
            "雪後桂花香澗谷，春寒松霧滴巾裾。",
            "山中物色吟雖苦，盡是詩翁掇拾餘。"
        ],
        "title": "南喜寺",
        "id": "0a8b25b4-0ce0-46c4-b1a1-281f65979342"
    },
    {
        "author": "劉摰",
        "paragraphs": [
            "先望巖端金碧明，久穿葱蒨踏崢嶸。",
            "山疑圖畫曾經見，地喜生平所未行。",
            "隨處石泉春渇解，上方雲屋夜寒生。",
            "主人著意開佳境，無負千年四絕名。"
        ],
        "title": "靈巖寺",
        "id": "8992a444-2f0b-4f69-9e9f-d9cd1e17550f"
    },
    {
        "author": "劉摰",
        "paragraphs": [
            "亥宫驛馬歲翩翩，又作離鄉路數千。",
            "拔宅今爲大去國，出災休算小行年。",
            "訪尋前日停舟地，催迫窮陰舞雪天。",
            "屈指還家已無事，便應調拂武城弦。"
        ],
        "title": "連年往返水陸萬餘里今自鄉中挈家南來已至江州行徹險阻喜而作詩寄之",
        "id": "080c1c6f-707e-4612-b9ad-feabf7055c4f"
    },
    {
        "author": "劉摰",
        "paragraphs": [
            "小孤風順水安流，湓浦欣聞已繫舟。",
            "幾日亭中折奇樹，從今江上解離憂。",
            "客心歲晚驚催櫓，雪意天寒入倚樓。",
            "東圃梅開酒更美，團圓無復越鄉愁。"
        ],
        "title": "舟次再寄",
        "id": "08cb5b19-08e0-41b0-b292-1873ff81b4bd"
    },
    {
        "author": "劉摰",
        "paragraphs": [
            "武昌江口見江梅，紫蕚瑤芳取次開。",
            "窮臘雪寒新霽後，滿枝春色爲誰來。",
            "坐嗟隴首無人寄，莫使城樓有角哀。",
            "猶喜東風慰岑寂，暗香時許度蒿萊。"
        ],
        "title": "岸次見梅花不果折",
        "id": "a09b6858-9000-4daf-924e-4c38e0220acd"
    },
    {
        "author": "劉摰",
        "paragraphs": [
            "曉指禪關入翠屏，烟嵐金碧旋疏明。",
            "旁看陰壑溟濛失，斗上雲梯傴僂行。",
            "漫興獨于元子愜，詩懷容與謝公評。",
            "區區出處勞分别，朝市山林各有情。"
        ],
        "title": "自衡嶽至福嚴寺二首  其一",
        "id": "daf11556-8ba5-4bd2-aed8-6379a179456a"
    },
    {
        "author": "劉摰",
        "paragraphs": [
            "俯仰巖谿萬仞臨，恨輸飛鳥極高深。",
            "青雲平地人難到，流水殘花路可尋。",
            "稍覺衣裾侵小雨，漸聞鐘磬下遙岑。",
            "丈人不厭頻來往，欲作香山得二林。"
        ],
        "title": "自衡嶽至福嚴寺二首  其二",
        "id": "259ddaba-5623-4e7f-a173-39e5eb99256e"
    },
    {
        "author": "劉摰",
        "paragraphs": [
            "眼熟林巒認舊緣，耆關峰北入霏煙。",
            "雲房直上三千尺，蠟屐重來十五年。",
            "山奥坐能朝萬象，地靈深自接諸天。",
            "暫游久住均如夢，社客何須約白蓮。"
        ],
        "title": "福嚴寺呈貫之少卿并諸禪老",
        "id": "1b72ae62-cef3-40ac-9fa0-0c337fc21f60"
    },
    {
        "author": "劉摰",
        "paragraphs": [
            "盡室攀蘿入五峰，峰前金碧寺飛空。",
            "山當星鳥離方鎮，地闢天龍海上宫。",
            "喜我徜徉泉石外，憶君辛苦簿書中。",
            "登臨樽酒無因共，半夜題詩寄北風。"
        ],
        "title": "至福嚴寺得鄒耒陽書因寄",
        "id": "d37f2cf2-0972-43ac-9dbf-4c7ef6cbbca8"
    },
    {
        "author": "劉摰",
        "paragraphs": [
            "霧雨陰冥萬壑蒸，五峰當面失雲層。",
            "愁如藥使迷蓬島，路似仙溪隔武陵。",
            "已認神靈憎俗客，欲將魔障問巖僧。",
            "勞公爲我祈昭聖，暫借扶桑白日升。"
        ],
        "title": "欲登祝融峰阻雨呈少卿",
        "id": "416538e0-0ac5-41b4-a503-025760c857b3"
    },
    {
        "author": "劉摰",
        "paragraphs": [
            "身在南山非隱淪，閑中官貴異風塵。",
            "清泉白日預何事，華髪綵衣今幾人。",
            "虚室圖書忘歲月，壽筵香火祝君親。",
            "朝廷不以忠移孝，又說恩函拜命新。"
        ],
        "tags": [
            "衡山"
        ],
        "title": "贈南嶽董少卿二首  其一",
        "id": "bb5e85a9-d899-433a-99a2-72aad560b17c"
    },
    {
        "author": "劉摰",
        "paragraphs": [
            "世人行止兩怱怱，公獨榮親禄隱中。",
            "清職正同香案吏，曠懷都似漆園翁。",
            "南陵蘭茂晨羞潔，內鼎丹靈老頰紅。",
            "雖喜論心慰遷客，區區安足識冥鴻。"
        ],
        "tags": [
            "衡山"
        ],
        "title": "贈南嶽董少卿二首  其二",
        "id": "9aa493d9-34cf-43a1-a4c4-26059dd2603f"
    },
    {
        "author": "劉摰",
        "paragraphs": [
            "仙翁來自太常班，再乞林泉捧詔還。",
            "養志秖爲華髪戲，無心宜共白雲閑。",
            "一樽未厭塵中客，雙屐同躋雨後山。",
            "爲寄東宫舍人語，五峰新句兩難攀。"
        ],
        "title": "贈黄少卿二首  其一",
        "id": "aecc9b01-c870-4e56-a6b8-ba9fcd8ccfe8"
    },
    {
        "author": "劉摰",
        "paragraphs": [
            "攜笻得得訪雲關，恰值東湖賀監還。",
            "泉石主人元好事，塵埃游子暫偷閑。",
            "心輕齊組知靈運，文滿浯溪服次山。",
            "秖恐東風喚歸棹，江頭楊柳已堪攀。"
        ],
        "title": "贈黄少卿二首  其二",
        "id": "b33787b4-4211-45c0-a52b-6cf85da9975a"
    },
    {
        "author": "劉摰",
        "paragraphs": [
            "十里傳書厚意將，珍肴醇酹寄山房。",
            "定知僧舍饜疏食，更欲雲巖有酒鄉。",
            "一飯常聞淮上報，獨醒徒使楚人傷。",
            "攜持明日到峰頂，試揖浮丘共此觴。"
        ],
        "title": "少卿送酒肴至山中",
        "id": "10c7138a-d520-4d94-8752-116615b44312"
    },
    {
        "author": "劉摰",
        "paragraphs": [
            "狂電驚雷曉未收，春雲能護洞天游。",
            "徘徊已盡剡溪興，秘怪難探禹穴幽。",
            "彊勉更須勞屐齒，龍鍾何憚過山頭。",
            "從今功德應圓滿，厚意成人豈易酬。"
        ],
        "title": "次韻貫之見勉冐雨至後洞",
        "id": "95535701-b93d-4d87-ab10-b1b274836896"
    },
    {
        "author": "劉摰",
        "paragraphs": [
            "已踏雲梯上翠岑，洞中聞說更幽深。",
            "夜驚寒雨生瀟洒，愁起孤猿助嘯吟。",
            "白日昔傳仙可學，青天今笑夢難尋。",
            "故應清興無時盡，肯爲淹留折此心。"
        ],
        "title": "又次韻",
        "id": "7d532488-7c68-447b-8fad-50460a7fec2a"
    },
    {
        "author": "劉摰",
        "paragraphs": [
            "磴險梯危路忽窮，勝遊須到祝融峰。",
            "九千丈外雲間寺，一萬年餘石上松。",
            "引手莫高疑觸斗，臨池毋久恐興龍。",
            "此山惜與中都遠，未得君王檢玉封。"
        ],
        "title": "登祝融峰題上封寺二首  其一",
        "id": "21d960f6-7db0-4da1-80c2-cd8068c6f6bd"
    },
    {
        "author": "劉摰",
        "paragraphs": [
            "寒風吹腦赤霄邊，飛鳥猶難到絕巔。",
            "下見人間又成海，恍驚身世此何天。",
            "巖腰半白春留雪，僧面多黔日冐煙。",
            "我亦淮南宗姓後，舉家應合到神仙。"
        ],
        "title": "登祝融峰題上封寺二首  其二",
        "id": "e1d77e57-c89a-4478-9a6b-36d883de5067"
    },
    {
        "author": "劉摰",
        "paragraphs": [
            "雲壑登臨杖屨隨，狂歌清醉樂忘疲。",
            "拍肩正賦遊仙曲，回首還吟陟屺詩。",
            "春草便驚南浦别，壽觴應慰北堂慈。",
            "區區流水高山意，常有孤音託子期。"
        ],
        "title": "貫之自嶽先還衡陽示詩見别次韻奉和",
        "id": "df7c5ae6-003a-4ea7-9edc-d16c5cecaabe"
    },
    {
        "author": "劉摯",
        "paragraphs": [
            "小雪崢嶸變曉寒，舊年殘臘破新年。",
            "明生月魄初三夜，氣動春灰五九天。",
            "蓼甲韭黄隨綠酒，綵幡羅勝上華顛。",
            "故園欲告西疇事，思我楓林楚木邊。"
        ],
        "title": "春日",
        "id": "b0981916-d8d6-40a1-8637-17ac01cac780"
    },
    {
        "author": "劉摯",
        "paragraphs": [
            "籃輿微風迎曉涼，細碎草木無數香。",
            "千巖雲歸雨未足，幾衝水淺禾難秧。",
            "松下陰森石橋冷，竹邊曲折溪路長。",
            "西家又得避暑地，翠微亭在山中央。"
        ],
        "title": "游白雲山二首  其一",
        "id": "b446f21a-5b23-4529-ac52-17b96908724a"
    },
    {
        "author": "劉摯",
        "paragraphs": [
            "行窮葱蒨坐清涼，隱几川原一炷香。",
            "小雨徑從前嶺去，高禾移就下田秧。",
            "禽聲不見山情悄，江影新生客思長。",
            "政使歸期猶遠在，白雲游樂未渠央。"
        ],
        "title": "游白雲山二首  其二",
        "id": "6ca80eaa-f0e6-4c65-8534-162352494b29"
    },
    {
        "author": "劉摯",
        "paragraphs": [
            "舟伏盤渦傍淺沙，北風寒日氣清嘉。",
            "初從磯口詢漁舍，漸入雲林問酒家。",
            "萬里欲飛愁若絮，小爐危坐眼生花。",
            "筋骸養作衡山力，坐擁肩輿聽譟譁。"
        ],
        "tags": [
            "衡山"
        ],
        "title": "次韻跂蹈山行",
        "id": "05757f22-bbab-414d-82e3-5dea0d840d5e"
    },
    {
        "author": "劉摯",
        "paragraphs": [
            "青斾不見山雲深，何以慰此二子心。",
            "阮修杖頭故應在，黄公舊壚無處尋。",
            "求有不得事當戒，興盡必返愁難任。",
            "仙家竹葉未必美，舟尾茅柴還可斟。"
        ],
        "title": "二子訪酒家不遇次其韻作",
        "id": "ec8b8c4b-0e2a-47f0-a183-3e773d6e1508"
    },
    {
        "author": "劉摯",
        "paragraphs": [
            "佳山逶迤抱故國，危觀突兀凌長波。",
            "仰憑飛景赤霄近，下瞰萬木蒼烟多。",
            "三閣繁華芳草在，七朝風物一禽過。",
            "後人未見興亡本，秪笑陳家玉樹歌。"
        ],
        "title": "賞心亭",
        "id": "5d21c6fa-e67a-42a2-8ab0-1168ca48f352"
    },
    {
        "author": "劉摯",
        "paragraphs": [
            "碧波瀰漫起春湖，草色黄深岸四隅。",
            "新謝小桃雙燕至，從南微雨好風俱。",
            "暫來秪是林泉客，長見須憑水墨圖。",
            "無數鳧鷗記相識，近人浮泛滿青蒲。"
        ],
        "title": "涵輝閣",
        "id": "5778be69-eef1-4dda-b725-23409ba5eb27"
    },
    {
        "author": "劉摯",
        "paragraphs": [
            "阿母宫前阿母池，池光清滑瀉玻璃。",
            "岸擎黼座涵佳氣，影上仙衣潤彩霓。",
            "靈液發源來海谷，飛花隨泛出桃谿。",
            "羽車鳯蓋無消息，寒月沈沈寶殿西。"
        ],
        "title": "王母池",
        "id": "0cc88d97-9f1d-4ffe-a11b-418f1a581173"
    },
    {
        "author": "劉摯",
        "paragraphs": [
            "禮局仙人兩俊流，高才相敵異商周。",
            "北溟風水初登化，南楚江山晚並遊。",
            "契闊歳華歸大笑，留連騷雅入冥搜。",
            "江邊一醉驚離散，應有功名約白頭。"
        ],
        "title": "次韻王太博關太丞同遊石鼓山",
        "id": "84899cbd-b9d1-4fa2-8e5e-6be202d788e5"
    },
    {
        "author": "劉摯",
        "paragraphs": [
            "山頭雲木鬱青蒼，山下江流淨鑑光。",
            "亭閣瞰臨慚舊句，巖溪開築想前良。",
            "心甘水石忘羈宦，耳冷弦歌歎土鄉。",
            "寂寞先生與叢竹，相看孤節幾秋霜。"
        ],
        "title": "次韻陳秀才胄遊石鼓山書院",
        "id": "b6d901b5-bcf6-414f-8756-4e5f3febe346"
    },
    {
        "author": "劉摯",
        "paragraphs": [
            "元日江湖萬里身，四方南北等埃塵。",
            "莫悲天地如行客，還喜瀟湘見故人。",
            "渌酒桂盤催獻歳，小花羅勝寫宜春。",
            "淵明秖向東風醉，應笑窮吟浪苦辛。"
        ],
        "title": "元日寄耒陽",
        "id": "10019c65-2b2a-41f8-96d2-048036198626"
    },
    {
        "author": "劉摯",
        "paragraphs": [
            "夢比光陰一鳥過，四年江渚負長哦。",
            "逢君舊眼青猶在，驚我寒鬚白已多。",
            "言偃政聲方浹洽，茂陵歸思獨蹉跎。",
            "何時又見揮吟筆，快若輕丸下峻坡。"
        ],
        "title": "次韻耒陽鄒明府庸",
        "id": "7f8576c9-517c-467e-87a6-b6c1c65437b5"
    },
    {
        "author": "劉摯",
        "paragraphs": [
            "楚雪飄殘四望間，江山晴氣撲衣冠。",
            "曉餘霜日明崑嶺，清極人家在廣寒。",
            "賸琢瓊瑶君句巧，相當旗鼓我才難。",
            "青天寂寞浮雲盡，最愛春風幾鶴盤。"
        ],
        "title": "承以舊韻示喜霽詩次和",
        "id": "edfce6a6-81a5-4b23-8fe0-3c4576ade722"
    },
    {
        "author": "劉摯",
        "paragraphs": [
            "當年蓬館近儲胥，紅璧東西對直廬。",
            "綿蕝同參臺曲議，芸籖分校御前書。",
            "朅來憔悴騷人國，隨見光華使者車。",
            "莊舄有吟皆病思，賞音徒欲慰頑疏。"
        ],
        "title": "簡提刑朱仲隱初玉學士",
        "id": "3740c8ac-60ba-405b-83e5-fb678aa82393"
    },
    {
        "author": "劉摯",
        "paragraphs": [
            "猛脫塵勞厭競馳，歸來不著楚騷辭。",
            "江家有宅能依竹，陶令臨流秖賦詩。",
            "簷北嶽雲供顧望，水西州市隔喧卑。",
            "康强八十人難者，此外窮通各一時。"
        ],
        "title": "次韻朱仲隱寄鄭寺丞",
        "id": "2f366c98-21d0-4639-8bec-84a3970f1d2a"
    },
    {
        "author": "劉摯",
        "paragraphs": [
            "玉府文華異俗氓，丹山毛羽盡祥珍。",
            "伊臯相業光前史，王謝家風世有人。",
            "好學少年忘貴胄，摛詞奇藻敵陽春。",
            "如今四海皆桃李，曾見槎通萬里津。"
        ],
        "title": "送吕雅寺丞",
        "id": "2107a895-cd4e-4308-bdad-39567d793f0b"
    },
    {
        "author": "劉摯",
        "paragraphs": [
            "東風楊柳認春天，轣轆車音向郢山。",
            "久客不知游宦樂，五年方喜取書還。",
            "邊兵近日屯湟水，漢將何時入玉關。",
            "自古詩人多慷慨，功名無使壯圖間。"
        ],
        "title": "路虞部得代還",
        "id": "bb5a990c-0cb0-4ffc-8eb0-ed62844c8577"
    },
    {
        "author": "劉摯",
        "paragraphs": [
            "郊原新雨静纖埃，路下霏煙白玉臺。",
            "遼鶴應悲里中舊，仙鳬今自日邊迴。",
            "雲端心望髙堂喜，馬上詩尋故社來。",
            "牢落不才疏世者，尚貪斗粟變蒿萊。"
        ],
        "title": "次韻聖和還自京師途中見寄",
        "id": "970feb19-4efb-497b-bbc9-452b494426b0"
    },
    {
        "author": "劉摯",
        "paragraphs": [
            "春郊寒食歎淹留，巧映鞦韆樹色柔。",
            "杏蕚離披翻白雪，柳花輕薄聚圓毬。",
            "風光無賴撩歸思，節物相逢眷昔遊。",
            "塞下塵埃侵夢想，何時仙袂揖浮丘。"
        ],
        "title": "次韻李聖和寒食郊居二首  其一",
        "id": "89ebc5e2-2951-48a3-bebd-f6b69256ae18"
    },
    {
        "author": "劉摯",
        "paragraphs": [
            "林梢黄綠野禽鳴，泱漭春陽泛地平。",
            "禁火人家甘冷淡，浴蠶天氣趁清明。",
            "誰将馬絡尋春去，獨佩詩囊傍水行。",
            "稚女弄花田叟醉，笑歌真是太平聲。"
        ],
        "title": "次韻李聖和寒食郊居二首  其二",
        "id": "d5eeeb0b-caad-4131-bd9d-add035d580de"
    },
    {
        "author": "劉摯",
        "paragraphs": [
            "燕鴈南來久客驚，寥寥風色試寒輕。",
            "吟殘紅葉詩無味，歸識滄洲夢有情。",
            "歳晚壯懷同劍冷，樓高愁思共雲生。",
            "淵明無酒重陽近，幾日東籬繞竹行。"
        ],
        "title": "次韻李沖聖和秋懷",
        "id": "9d25fc9b-acb7-4b06-8b59-e7b63d033211"
    },
    {
        "author": "劉摯",
        "paragraphs": [
            "枉尺誠非聖賢事，守道固與時俗違。",
            "難哉仕者行已志，况復儒生疏世機。",
            "喜聞傳告令尹政，應歸湔拂塵土衣。",
            "快君高舉歎留滯，把酒爲歌黄鵠飛。"
        ],
        "title": "聖和受代",
        "id": "fa85302c-9001-46f2-89f6-c54c68c32abf"
    },
    {
        "author": "劉摯",
        "paragraphs": [
            "林雨幽深止秀奇，中間寧有大顛師。",
            "漫勞雪客乘舟去，郤是雲僧採藥時。",
            "歸興忽同分嶺水，餘懷誰共一枰棋。",
            "故應重作春游約，已覺東風傍柳枝。"
        ],
        "title": "次韻王太傅同陳長史訪僧不遇陳君先歸",
        "id": "ce0b925e-fdf7-45c4-b828-36e3c37e1e6e"
    },
    {
        "author": "劉摯",
        "paragraphs": [
            "西城十里入溪林，頓覺塵埃脱醉襟。",
            "淺渚敗荷縈白曉，淡雲疏木抱清陰。",
            "陶潛但有思歸賦，韓愈殊無善吏心。",
            "遺照主人應念我，試將秋思寫瑶琴。"
        ],
        "title": "謁金鑾瑩襌師",
        "id": "c657b5df-0c30-49a0-a842-26c5b43d6244"
    },
    {
        "author": "劉摯",
        "paragraphs": [
            "子雲寂寞歳將回，門静因逢載酒開。",
            "白雪雅歌郵置去，紅泥仙榼印封來。",
            "親闈即日先稱壽，賓席何人伴倒罍。",
            "莫作獨醒孤遠意，杜郎親撥凍膠醅。"
        ],
        "title": "次韻王太傅答周郎中寄酒",
        "id": "e52849de-85c6-4c91-a4a9-8a86d3eea7d6"
    },
    {
        "author": "劉摯",
        "paragraphs": [
            "曲臺仙客苦能詩，思入風雲學有師。",
            "楚國大夫吟澤日，江州司馬愛山時。",
            "年華悄悄還杯酒，塵事紛紛付奕棋。",
            "想得懷歸心似我，越禽常自記南枝。"
        ],
        "title": "再酬王太傅",
        "id": "1af8fd84-db24-4d80-aa23-06ded28f5283"
    },
    {
        "author": "劉摯",
        "paragraphs": [
            "錢家書橐盛儒林，禹穴時容探萬尋。",
            "嗜好自同皇甫癖，寫傳應慰獻王心。",
            "此于取與無傷義，盍以幽奇付賞音。",
            "猶說冬官未通借，覽之安得有千金。"
        ],
        "title": "次韻王弱翁借書錢君",
        "id": "ba63b800-a69d-45c5-97e3-e35a94c496b2"
    },
    {
        "author": "劉摯",
        "paragraphs": [
            "換骨欣逢九轉丹，東風迎歳雪梅殘。",
            "玉良試火增虹氣，鶴老經春怯露寒。",
            "詩就越聲驚惻惻，夢回天樂記珊珊。",
            "故應有德神明相，寧事祈禳叩夜壇。"
        ],
        "title": "次韻弱翁早春病起",
        "id": "4ff80a62-1c79-420c-a4b2-8753438434da"
    },
    {
        "author": "劉摯",
        "paragraphs": [
            "楚雨亷纖無盡時，園亭惟有草菲菲。",
            "桃花泛水飄紅去，燕子貪泥带濕飛。",
            "潤徹玉琴春氣弱，聲侵羅幕夜寒微。",
            "東陽病骨疏慵甚，留取清樽待霽暉。"
        ],
        "title": "次韻弱翁春中久雨",
        "id": "324bb751-af3c-443c-ac51-2be24075a7ae"
    },
    {
        "author": "劉摯",
        "paragraphs": [
            "左右青林抱邃深，徑隨蒼蘚上煙岑。",
            "陵遷漸失三湘事，春遠閑傷萬里心。",
            "我愛白雲親鳥道，誰臨滄海較蹄涔。",
            "北欄曾指鴻歸處，杳邈鄉山不可尋。"
        ],
        "title": "次韻王弱翁題承天寺萃景亭二首  其一",
        "id": "d72f16ed-711a-4c07-805c-71d7fedb812e"
    },
    {
        "author": "劉摯",
        "paragraphs": [
            "四臨千里一危軒，灑脫塵中兩耳喧。",
            "隱几風波隨客棹，對江金碧露僧門。",
            "數峰煙老靈妃國，三月花殘杜宇村。",
            "不得相從嗟筦庫，新詩猶喜慰冥昏。"
        ],
        "title": "次韻王弱翁題承天寺萃景亭二首  其二",
        "id": "a84a5c93-b448-4852-b11e-4fc72f4700f6"
    },
    {
        "author": "劉摯",
        "paragraphs": [
            "公遊何似拙翁巖，盤磴先經釋子庵。",
            "視聽稍遺塵種種，高名聊換府潭潭。",
            "時驅萬象歸吟几，盡洗叢荒破暝嵐。",
            "更有風華入春望，名園都在面東南。"
        ],
        "title": "次韻孫景修題萃景亭",
        "id": "5c6c650a-b73c-4a65-808f-96176bb1567e"
    },
    {
        "author": "劉摯",
        "paragraphs": [
            "于此登臨稱謝公，湘南奇觀欲吟窮。",
            "天沈暮鳥煙氛外，山抱春城霧雨中。",
            "陂岸放車看宛轉，寺簷飄鐸送玲瓏。",
            "老僧已許炎蒸日，爲借清風解簟筒。"
        ],
        "title": "又次韻四首  其一",
        "id": "0996452b-7cd6-4b00-a20f-05bb88be42b3"
    },
    {
        "author": "劉摯",
        "paragraphs": [
            "縹緲飛亭倚半空，景來酬對不知窮。",
            "天開雲嶂輪環外，地蹙林丘尺寸中。",
            "時有桂花飄馥烈，恨無泉玉瀉玲瓏。",
            "楚人不識靈均意，江上年年費粽筒。"
        ],
        "title": "又次韻四首  其二",
        "id": "f70d7d4d-8f74-4dfe-954a-16cf2541da06"
    },
    {
        "author": "劉摯",
        "paragraphs": [
            "背倚叢岡面佛宫，登臨酸足喜途窮。",
            "白紅花意生洲曲，紫翠山姿落酒中。",
            "寒鷺見魚行歷刺，珍禽驚客語玲瓏。",
            "亭前雨足農知歳，免卜靈龜灼腐筒。"
        ],
        "title": "又次韻四首  其三",
        "id": "a6727dcc-5ffa-417e-9a46-a0511ea516f4"
    },
    {
        "author": "劉摯",
        "paragraphs": [
            "隱几憑虛萬景空，浯溪能使決山窮。",
            "于今川隴民歌處，曾是干戈覇業中。",
            "蘋末起風香細碎，水光浮日影玲瓏。",
            "苟能適意茅簷足，何必鴛鴦碧瓦筒。"
        ],
        "title": "又次韻四首  其四",
        "id": "b461d424-da24-4e45-9462-5fae83c1d2b0"
    },
    {
        "author": "劉摯",
        "paragraphs": [
            "鐃鼓催船下洞庭，幾灘冰澁滯雙旌。",
            "崢嶸霰雪暮寒重，早晚瀟湘春水生。",
            "君意喜先湖鴈去，我懷方共夜烏驚。",
            "明年奏課趨雲陛，拜罷當如漢仲卿。"
        ],
        "tags": [
            "洞庭湖"
        ],
        "title": "送衡州王仲和郎中代還",
        "id": "73857fe2-62e0-49ae-a58e-c89538d4b709"
    },
    {
        "author": "劉摯",
        "paragraphs": [
            "曾伴籃輿入翠微，杪齋終日醉春暉。",
            "親烹林筍班犀大，旋膾溪魴白玉肥。",
            "歳月幾經鴻北去，風雲應有夢南歸。",
            "猶令猿鶴無驚怨，聞說頻年見錦衣。"
        ],
        "title": "寄湖北運使孫景修朝議",
        "id": "8cf65bcb-cf24-4083-9da3-5d0c8bc5c097"
    },
    {
        "author": "劉摯",
        "paragraphs": [
            "湘城風物向秋新，興入羮蓴與鱠鱗。",
            "葉舞霽紅楓映寺，蓓含霜紫菊迎人。",
            "瞻望河漢乘槎客，歌詠倉箱擊壤民。",
            "欲放幽懷到滄海，徘徊黄鵠更傷神。"
        ],
        "title": "秋日即事",
        "id": "23886b40-55ef-4734-bbee-8c07bb17efef"
    },
    {
        "author": "劉摯",
        "paragraphs": [
            "平昔名場氣吐虹，青袍霜鬢老湘東。",
            "舊交半在雲霄上，壯志都銷水石中。",
            "樓上買魚乘酒熟，舍邊秧稻指年豐。",
            "清風令德人胥化，合使鄉閭號鄭公。"
        ],
        "title": "偶吟",
        "id": "c5c2da5e-3a34-4851-9a45-12327c158992"
    },
    {
        "author": "劉摯",
        "paragraphs": [
            "楚雪三經橘柚天，君恩新許出湘川。",
            "雖非殿席虚中夜，且勝臺郎謫九年。",
            "歳晚病懷孤劍外，江寒歸思亂雲邊。",
            "妻兒莫恨歸裝薄，賸得諸公錦繡篇。"
        ],
        "title": "被旨還闕訓答諸公韻三首  其一",
        "id": "ed3d9333-1199-4724-96a4-0f3179777a6d"
    },
    {
        "author": "劉摯",
        "paragraphs": [
            "湘南竊食漢鹽官，長記靈煙魏闕端。",
            "隙過白駒三歳月，萍漂滄海一孤寒。",
            "九重寛宥環初賜，萬里歸心斗欲干。",
            "常愧主恩深未報，慨然真喜脱囚冠。"
        ],
        "title": "被旨還闕訓答諸公韻三首  其二",
        "id": "7767be4a-1288-4895-a297-1b2bfe09b08f"
    },
    {
        "author": "劉摯",
        "paragraphs": [
            "幾年南楚聽哀猿，自昔江湖憶帝閽。",
            "粉骨何禆天下事，賜環難報聖君恩。",
            "餘光久記仁人里，引重仍慚長者言。",
            "安得新官來棹速，更隨春色到鄉園。"
        ],
        "title": "被旨還闕訓答諸公韻三首  其三",
        "id": "2b628563-6773-49d2-98ec-5e03cbbf8ed3"
    },
    {
        "author": "劉摯",
        "paragraphs": [
            "祖門儔子又詒孫，善慶儒科燕後人。",
            "雁塔繼題三世字，桂林仍見兩枝春。",
            "稽山照邑天如畫，霅水浮州地絕塵。",
            "我亦浩然歸思起，明年雙棹趁吳蓴。"
        ],
        "title": "喜跂蹈登科注官",
        "id": "d617a498-c319-4fc5-a329-193f8b208b5f"
    },
    {
        "author": "劉摯",
        "paragraphs": [
            "相逢相别立湖邊，幾見罇罍換歳年。",
            "簿領初離仲宣幕，政聲猶屈武城弦。",
            "歸舟落晚惟荒寺，病枕驚秋聽早蟬。",
            "咫尺松風亭下路，可憐雲霧隔青天。"
        ],
        "title": "倚舟崇福寺寄臨湘衡文叔秘丞",
        "id": "1b0007d5-36c3-47f4-94c6-ef088b7fa815"
    },
    {
        "author": "劉摯",
        "paragraphs": [
            "一夜風聲海沸騰，束衣寒屋赴晨興。",
            "雲吹惨澹天西月，馬踏玲瓏雪底冰。",
            "吏事不堪年老大，歸懷那復病侵凌。",
            "遥知宴息庵中夢，正在仙門第八層。"
        ],
        "title": "行虞城縣早起寄公秉",
        "id": "9ba58a90-8c63-46b4-90fe-9226dbff0004"
    },
    {
        "author": "劉摯",
        "paragraphs": [
            "二月晴霜冷逼人，深紅桃蕚爛繽紛。",
            "寒中悄悄春强半，湖上悠悠水十分。",
            "心厭留書期謝病，跡疏罇酒憶論文。",
            "東風留著芳華在，何日仙鳧下白雲。"
        ],
        "title": "寄公秉李郎中",
        "id": "1c0d134a-c34f-48c2-99e4-72676778697a"
    },
    {
        "author": "劉摯",
        "paragraphs": [
            "君來惟有岸蒲青，落寞羈懷獨此行。",
            "遠浦自迷眷草色，綠陰初變夏禽聲。",
            "龜毛兔角知何物，鵬海鷦枝各有情。",
            "且共論文一樽酒，吳霜從向鬢間生。"
        ],
        "title": "次韻王定國湖上",
        "id": "2a496890-527a-4bb7-9c85-05cbb3a59211"
    },
    {
        "author": "劉摯",
        "paragraphs": [
            "地遠城東得得來，正如湖畔共含杯。",
            "眼中故舊青常在，鬢上光陰綠不迴。",
            "歸去汴橋三鼓月，相思梁苑一枝梅。",
            "我閑時欲尋君醉，爲備芎醪更滿罍。"
        ],
        "title": "和王定國",
        "id": "c62adb58-90db-4382-9a0c-b8789c76c069"
    },
    {
        "author": "劉摯",
        "paragraphs": [
            "年來高興滿蓴絲，寒薄春風駘蕩時。",
            "稍愛燕脂開杏蕚，已驚香雪爛梅枝。",
            "老于樂事心猶壯，病得新詩和獨遲。",
            "何日華鑣向金谷，擬追仙翼到瑶池。"
        ],
        "title": "次韻定國約過李氏園池",
        "id": "d7aea6bd-e013-4dc3-a04e-f0e9aa84c3cb"
    },
    {
        "author": "劉摯",
        "paragraphs": [
            "江州居士赴東城，旬月相忘不寄聲。",
            "閉戶邇來能避謗，求田何處欲歸耕。",
            "筆端浩蕩詞逾壯，胸次崔嵬氣未平。",
            "我有白羊新賜酒，澆愁聊可一杯傾。"
        ],
        "title": "次韻答王定國",
        "id": "da2480cb-d426-4f52-9755-3dbdf1a19826"
    },
    {
        "author": "劉摯",
        "paragraphs": [
            "九陌無塵夜霽天，兩都風物故依然。",
            "車馳馬逐燈方閙，地静人閑月自妍。",
            "佛館醉談懷舊歳，齋宫詩思鎖今年。",
            "傳聞公子微行處，門外驊騮立繡韉。"
        ],
        "title": "次韻王定國懷南都上元",
        "id": "76188838-bfe9-4c3c-9b09-c1637709036c"
    },
    {
        "author": "劉摯",
        "paragraphs": [
            "時哉風物媚郊原，無賴禽聲對客喧。",
            "山色带煙屏依漢，春陽凝日浪浮坤。",
            "河功田利兹爲重，士賤民勞豈足論。",
            "仙老不妨持道氣，朝餐華景望朝暾。"
        ],
        "title": "同孫推官廸李郎中鈞督役河上叙懷三首  其一",
        "id": "74015e26-ca2a-461c-952e-d507c9443fb4"
    },
    {
        "author": "劉摯",
        "paragraphs": [
            "平湖勝勢抱南城，花氣濛濛馥近坰。",
            "黄變柳條歸老綠，紅殘桃葉换尖青。",
            "春乘病後成多感，事向閑中見未形。",
            "日日攜茶喚賓友，吳泉烹盡惠山瓶。"
        ],
        "title": "同孫推官廸李郎中鈞督役河上叙懷三首  其二",
        "id": "78b3c513-f441-4aab-9853-95a14007e7ea"
    },
    {
        "author": "劉摯",
        "paragraphs": [
            "車馬傳聞漸欲還，河邊陳迹棄春灣。",
            "暌離心恨三秋月，積累功成九仭山。",
            "從事獨賢公弗歎，散材無用我宜閑。",
            "放夫急趁蘭洲賞，寒食光陰俛仰間。"
        ],
        "title": "同孫推官廸李郎中鈞督役河上叙懷三首  其三",
        "id": "2d566a50-2e8b-4fef-b784-937e280ca977"
    },
    {
        "author": "劉摯",
        "paragraphs": [
            "大夫才業帝都俞，清潔寒冰在玉壺。",
            "流馬阜財求八使，鑄龍班節重三吳。",
            "海門曉日迎飛鷁，笠澤秋風趁鱠鱸。",
            "亦欲東遊聞米賤，行臺還可庇疏愚。"
        ],
        "title": "送許敏修使二浙二首  其一",
        "id": "b77c6a8a-dbfc-4eb6-ac4c-3e0d4a0b9bd5"
    },
    {
        "author": "劉摯",
        "paragraphs": [
            "蒹葭曾愧倚瑶瓊，京兆經年共左廳。",
            "屢喜足音臨病几，獨何才力致虚囹。",
            "閩山近部榮鄉繡，越客何人識使星。",
            "隨看鋒車下江海，歸來人物重朝廷。"
        ],
        "title": "送許敏修使二浙二首  其二",
        "id": "a3372271-796d-4a64-98f2-0d872b3af9ef"
    },
    {
        "author": "劉摯",
        "paragraphs": [
            "名花多自洛城傳，物色春工十指間。",
            "漸買姚黄并左紫，恨無伊水對嵩山。",
            "主人妥妥多材藝，俗客悠悠幾往還。",
            "惟有萬竿亭背竹，霜青偏解照衰顔。"
        ],
        "title": "題泰定小雒亭",
        "id": "65e901f5-7b16-4f6c-b1ad-b01cc7603e6e"
    },
    {
        "author": "劉摯",
        "paragraphs": [
            "秋水瀰漫山翠微，西風恰好坐吹衣。",
            "濃雲將雨東西去，白鳥窺人下上飛。",
            "陵谷是非詢野老，滄浪懷抱負魚磯。",
            "遲留莫聽嚴城鼓，待得雙橈弄月歸。"
        ],
        "title": "八月十二日同楊誠之馬全玉王似之泛舟至舊州塔下作",
        "id": "0374a230-ec40-4454-a950-cbe7ae04a693"
    },
    {
        "author": "劉摯",
        "paragraphs": [
            "芳叢百朵爛紅雲，曾倚西軒醉兩春。",
            "夢雨一驚巫峽曲，佩香常記漢江濱。",
            "病懷日負杯中物，花意今看檐上塵。",
            "回首東風君自問，欄邊更有後來人。"
        ],
        "title": "次韻趙伯堅令鑠郎中憶南都牡丹兼寄子由",
        "id": "131e781c-8626-487d-9ead-60f74477b18a"
    },
    {
        "author": "劉摯",
        "paragraphs": [
            "寒門秋色陣雲飛，雉堞烟青畫角悲。",
            "河坼波濤含趙魏，星分畢昴半華夷。",
            "太原玁狁當征日，瀚海單于欲戰時。",
            "六十萬兵閑飽死，誰憐山後八州兒。"
        ],
        "title": "城北",
        "id": "d6facc7f-a6ef-408f-b2e9-c7b9778fa864"
    },
    {
        "author": "劉摯",
        "paragraphs": [
            "今見黄州慶有餘，侍郎門戶已容車。",
            "風流地望烏衣巷，瀟灑仙人碧落居。",
            "三畝江家須種竹，一區揚子獨藏書。",
            "東平我久猶如客，何日菟裘近里閭。"
        ],
        "title": "喜王彦祖新居",
        "id": "c723706a-de6e-49a4-8e43-160fb8f2e871"
    },
    {
        "author": "劉摯",
        "paragraphs": [
            "隨馬盧泉碧玉流，野林春鳥語鈎輈。",
            "桃飄殘蕚紅堆水，麥換新苗綠滿疇。",
            "世味淺深聊爾爾，生涯消息强悠悠。",
            "不如收拾詩千首，要似張家萬戶侯。"
        ],
        "title": "北山道中",
        "id": "d05ba913-4836-427d-9bf1-cc302b3554e0"
    },
    {
        "author": "劉摯",
        "paragraphs": [
            "茅剪幽廬小圃東，葛巾藜杖稱高風。",
            "守方固恐形爲累，內照應知色即空。",
            "出入有虚還有實，輝光無外亦無中。",
            "世人欲識圓明事，盍問名庵隱几翁。"
        ],
        "title": "題所居圓明庵",
        "id": "0debd895-ef82-4794-a5d1-c17b7d2e7aae"
    },
    {
        "author": "劉摯",
        "paragraphs": [
            "誰識斯文久寂寥，希聲杳杳思滔滔。",
            "氣無外物纖毫累，才有靈光萬丈高。",
            "誤借鼓鐘娛海鳥，自堪奴僕命離騷。",
            "啞鐘亦欲煩君手，能爲孤音解鬱陶。"
        ],
        "title": "還句龍緯化文詩卷",
        "id": "da08d954-7e69-495c-9cf6-4ae5e728aa94"
    },
    {
        "author": "劉摯",
        "paragraphs": [
            "往歳仙遊白玉臺，拍肩曾喜得洪厓。",
            "高門已覺陰功在，古獄猶嗟寶氣埋。",
            "風竹夜聲清醉枕，雨峰秋色滴吟齋。",
            "大夫未老無多嘆，會見勳名與願諧。"
        ],
        "title": "贈汪汾同年",
        "id": "f0bcd3aa-01d3-4332-b573-e8ba7f9ef491"
    },
    {
        "author": "劉摯",
        "paragraphs": [
            "帝所圖書歳一開，及時冠蓋滿蓬萊。",
            "發函鈿軸輝唐府，散帙芸香馥漢臺。",
            "地富秘真疑海藏，坐傾人物盡仙才。",
            "獨憐典校來空久，始得今年盛事陪。"
        ],
        "title": "秘閣曝書畫次韻宋次道",
        "id": "4ee08ea5-ac56-4171-980d-3d5d9f9c21b4"
    },
    {
        "author": "劉摯",
        "paragraphs": [
            "士譽民謳楚粤間，相逢傾蓋問南冠。",
            "吟餘候館春風峭，病後湖天霰雪寒。",
            "應喜白雲瞻望近，獨憐滄海去歸難。",
            "雅歌贈我琅玕意，欲報慚無兩玉盤。"
        ],
        "title": "病起次和何温甫秘丞雪琬中見寄",
        "id": "61f36a48-1e32-43d9-9aca-34a1dacc42e3"
    },
    {
        "author": "劉摯",
        "paragraphs": [
            "大雪填虚翻海波，袁安門戶可張羅。",
            "寒驚春絮因風早，病覺空花向眼多。",
            "梁苑喜開陳桂酒，郢人誰已唱蘭歌。",
            "少年撫景應須醉，莫學衰翁著睡魔。"
        ],
        "title": "聞東園諸學生雪飲寄之",
        "id": "e88a3187-dc6c-4ce4-9a43-cd8087bbe099"
    },
    {
        "author": "劉摯",
        "paragraphs": [
            "天歷開祥歳屢登，命元頒號繼熙寧。",
            "春風寒色猶燒臘，北斗杓端已轉星。",
            "初退賀班東上閣，郤觀郊樂太常廳。",
            "便期節物尋樽酒，莫問吳霜換鬢青。"
        ],
        "title": "元日示彭器資御史",
        "id": "dadaeac3-2f83-4eff-90b1-28d5b3a8f687"
    },
    {
        "author": "劉摯",
        "paragraphs": [
            "大禘新元詔太平，萬方承慶日神寧。",
            "壽觴别殿稱山嶽，治象端門燦日星。",
            "放伏暫騎歸舍馬，束衣還就致齋廳。",
            "史官不用占風瑞，從此豐年紀汗青。"
        ],
        "title": "再和",
        "id": "5fb90ecb-c257-41b0-b4ed-3df84a8e4024"
    },
    {
        "author": "劉摯",
        "paragraphs": [
            "一鶚将從北海飛，豈如窮翼老差池。",
            "方嗟簿領迷公幹，尚喜琴音得子期。",
            "别思俄聞賦南浦，殘花猶可醉東籬。",
            "留連且此同罇酒，歸去鱸魚未過時。"
        ],
        "title": "次林御史次中韻",
        "id": "cc86f136-5484-40cf-ba7a-0619478472e8"
    },
    {
        "author": "劉摯",
        "paragraphs": [
            "昔歳相從向此都，重來風物變南湖。",
            "莊生達觀嘗齊鷃，張翰歸懷豈爲鱸。",
            "世事不窮勞强勉，官期猶遠盍躊躇。",
            "新詩易得皆精好，真似元和咳唾珠。"
        ],
        "title": "再次韻",
        "id": "9e0bed33-eec2-4818-b97b-7c89a495aa80"
    },
    {
        "author": "劉摯",
        "paragraphs": [
            "濉園文雅久湮淪，居守今逢紫禁臣。",
            "右客游梁似司馬，主人開閣等平津。",
            "不才亦預門生舊，承乏來趨幕府新。",
            "共喜風騷壇将在，簫韶時許擊轅親。"
        ],
        "title": "次和次中簡留守蘇子容",
        "id": "4891b92b-0555-4844-8d9a-73507e947124"
    },
    {
        "author": "劉摯",
        "paragraphs": [
            "公歸真足慰儒林，雲日重瞻帝闕金。",
            "聚散可驚陳跡事，行藏誰見古人心。",
            "春還漢省苔新舊，霜逼吳船水淺深。",
            "坐憶茂陵猶未去，悠悠徒有病中吟。"
        ],
        "title": "次韻次中喜子容還朝",
        "id": "9f0a1e76-3e99-4733-b82d-723bd428b579"
    },
    {
        "author": "劉摯",
        "paragraphs": [
            "凛凛英風數百齡，舍生知與義相形。",
            "莓苔老澀穹碑暗，雲木疏寒古殿扃。",
            "自許孤城摧虎兕，至今遺事炳丹青。",
            "二公死所真難處，獨恨臨淮有遁刑。"
        ],
        "title": "次韻次中題雙廟",
        "id": "9c2405da-5fc6-4fba-bd01-d9eaf270aa6c"
    },
    {
        "author": "劉摯",
        "paragraphs": [
            "積雨亷纖氣已淒，暝雲凌亂四天低。",
            "吟懷摵摵聲侵竹，歸思澐澐水拍堤。",
            "東海可能均霽日，北風曾未逆陰霓。",
            "應須更問淮南米，莫厭留連鷁首西。"
        ],
        "title": "次和次中久雨阻行而聞浙中旱乾",
        "id": "2e011159-e886-48c1-8f18-0381d549257a"
    },
    {
        "author": "劉摯",
        "paragraphs": [
            "錦繡龍鸞仗衞新，絳袍黄繖拜行宸。",
            "天開雲日端闈曉，歳謁衣冠别廟春。",
            "歸輦順風傳鼓吹，廣街嚴蹕静音塵。",
            "上元咫尺瞻游豫，更慰都城望幸人。"
        ],
        "title": "正月十一日迎駕大慶殿次曾子固韻",
        "id": "39e0cef8-c792-4cbe-a88b-66bb01143fe7"
    },
    {
        "author": "劉摯",
        "paragraphs": [
            "詔移清蹕下齋房，訪道天臨舜上庠。",
            "正坐横經開鳯扆，衮袍接武照鵷行。",
            "雍宫故事收炎漢，闕里斯文盛素王。",
            "宜有諸生知聖作，勉趨賢路起東堂。"
        ],
        "title": "次韻和門下相公從駕幸太學",
        "id": "f439889e-ea23-49dd-b09b-f8acb54df4fd"
    },
    {
        "author": "劉摯",
        "paragraphs": [
            "走馬東郊春早時，宿雲容與澹朝暉。",
            "溪邊水暖魚初上，塞北風柔鴈欲歸。",
            "君賞已誇梅白早，我來仍見柳黄微。",
            "年華恰恰催吟醉，從此朝回日典衣。"
        ],
        "title": "立春後泰祠東郊呈器資二首  其一",
        "id": "f7596abc-0f18-4143-a384-41b4fde7e24d"
    },
    {
        "author": "劉摯",
        "paragraphs": [
            "漠漠陰雲曉蔽空，稍看疏霧泛冥濛。",
            "郊原脈起新春雨，簾幙寒生半夜風。",
            "縱步杳難尋舊苑，習儀聊復望祠宫。",
            "霜臺監察心宜喜，聞有精誠禱歳豐。"
        ],
        "title": "立春後泰祠東郊呈器資二首  其二",
        "id": "6712995c-ca9e-43a4-b202-269643761a83"
    },
    {
        "author": "劉摯",
        "paragraphs": [
            "霜意雲情曉欲寒，城南驅馬面晴川。",
            "路尋紅皺黄團舍，興入丹茱紫菊天。",
            "摵摵園林驚晚歳，紛紛場圃見豐年。",
            "君恩未報歸何日，空使荒蕪靖節田。"
        ],
        "title": "奉祀南郊九日馬上口占",
        "id": "fa396732-3f9e-4b05-ba4a-50e7efe89bc4"
    },
    {
        "author": "劉摯",
        "paragraphs": [
            "漢燭青煙下九閽，東風瑶圃燕元臣。",
            "詔馳御斝深行酒，露剪宫葩别賜春。",
            "不爲夢魂聞廣樂，許留光景緩嚴闉。",
            "曲江冠蓋華林客，未有三師解組人。"
        ],
        "title": "清明日玉津園奉陪賜宴文太師",
        "id": "c8620a4c-f9bd-463b-8a1d-7a06f9d97b9c"
    },
    {
        "author": "劉摯",
        "paragraphs": [
            "膺門早歳預登龍，儉幕中間托下風。",
            "敢謂彈冠煩貢禹，毎思移疾避胡公。",
            "論文青眼今猶在，報國丹心老更同。",
            "夜直沈迷坐東省，齋居清絕望南宫。"
        ],
        "title": "夜直中書省寄左省子容公",
        "id": "7214b6bc-78cd-438c-8c84-0185ee1c278f"
    },
    {
        "author": "劉摯",
        "paragraphs": [
            "一庭春桂與秋蘭，元禮龍門笑閉關。",
            "不以使臺嚴陛級，盎然和氣見聲顔。",
            "平生懷抱風塵外，終日圖書几席間。",
            "天下蒼生瞻世德，東山寧許乞高閑。"
        ],
        "title": "次韻謝師厚齋中有感",
        "id": "19a016d4-d386-4925-a77c-3b0e1734d0dd"
    },
    {
        "author": "劉摯",
        "paragraphs": [
            "錦花香浸碧琉璃，誰折芳叢下帝闈。",
            "横裊正疑豪客纜，雙垂曾見婦人衣。",
            "長條臥蘂勝繁李，密葉攢英似紫薇。",
            "繫取東風留節物，還家猶及醉春暉。"
        ],
        "title": "殿廬次韻趙元考錦带花",
        "id": "3f1e4b11-5ca1-4f36-8d4f-9dc678ed73d1"
    },
    {
        "author": "劉摯",
        "paragraphs": [
            "天園節物見芳華，春暮重開白錦葩。",
            "鬭葉淺深瓊散蘂，封條勻閙雪團花。",
            "玉翹無日真仙國，月帔垂欄上帝家。",
            "若向閬都論品第，可容滄海碧桃誇。"
        ],
        "title": "次韻錢純老密學白錦带花",
        "id": "14cb6a8a-35a1-458d-b853-1f3ada52dda9"
    },
    {
        "author": "劉摯",
        "paragraphs": [
            "四紀翺翔覽太平，三朝出入盛勳名。",
            "對敭徽省官儀重，謁欵殊庭使事清。",
            "桃李春風多惠政，鸞皇雲路半門生。",
            "少貪嵩洛鄉邦好，人望巖巖在老成。"
        ],
        "title": "宣徽王公太乙宫使還洛二首  其一",
        "id": "66761bc7-fb7c-4402-8218-93ae89afde52"
    },
    {
        "author": "劉摯",
        "paragraphs": [
            "位並樞庭今四貴，官升太尉古三公。",
            "壽眉仙骨風塵外，琳館真都禄隱中。",
            "治第頗聞齊綠野，放心寧遂伴冥鴻。",
            "滿懷霖雨功猶未，勉起行看謝傅東。"
        ],
        "title": "宣徽王公太乙宫使還洛二首  其二",
        "id": "87708a01-5920-4abf-8f9f-e0a08d0bc82a"
    },
    {
        "author": "劉摯",
        "paragraphs": [
            "元豐天子賜安車，黄髪翩翩翊聖初。",
            "坐省故攜靈壽杖，會朝仍駕虎賁輿。",
            "平泉花木眷常在，遼水城池鶴自如。",
            "身是赤松無一事，乳桐孫竹看扶疏。"
        ],
        "title": "送致政太師歸洛",
        "id": "e9b889b9-96e1-4e5b-9177-fa4048ec71f0"
    },
    {
        "author": "劉摯",
        "paragraphs": [
            "慶歷承平已廟堂，三朝勳業徧旂常。",
            "昔雖郭令曾憂畏，今比留侯更壽康。",
            "賜餞饔人移玉食，寵行天藻爛雲章。",
            "想公賸覺西都樂，門外逍遥綠野鄉。"
        ],
        "title": "上洛都文太尉二首  其一",
        "id": "d2545c56-ccdd-4652-95c6-5e15d1d8c966"
    },
    {
        "author": "劉摯",
        "paragraphs": [
            "詔書新出未央宫，始識謀深别有功。",
            "就第願陪唐九老，臨軒方册漢三公。",
            "翩翩雛鳯仙山上，兩兩階星祖帳中。",
            "貴齒尚賢聖朝事，可須歸興羡冥鴻。"
        ],
        "title": "上洛都文太尉二首  其二",
        "id": "c9dc5229-cf9c-4f62-8e0b-18f7db37777d"
    },
    {
        "author": "劉摯",
        "paragraphs": [
            "風霜烏府不謀身，丞掾鴻樞號得人。",
            "九轉已欣丹換骨，一麾聊免甑生塵。",
            "時今關隴烟雲静，地古岐周氣俗淳。",
            "正恐暫均勞逸去，肯容文酒戀朱輪。"
        ],
        "title": "薛景庸太丞昌朝守邠州",
        "id": "a30da45e-e656-460c-9a05-93c555b50780"
    },
    {
        "author": "劉摯",
        "paragraphs": [
            "得郡同時下帝闉，相聞雞犬再冬春。",
            "名場步驟元希久，官牒推移愧積薪。",
            "一笑醉餘雙白髪，千騶南去兩朱輪。",
            "勸公少樂淮陽臥，來伴林邊杖履人。"
        ],
        "title": "次韻新陳州太守王彦祖侍郎",
        "id": "29ae6b90-5aca-4958-92d4-2df906dc3ee6"
    },
    {
        "author": "劉摯",
        "paragraphs": [
            "左符初作魯山行，便有蕭然物外情。",
            "出入宦游金馬舊，平生風望玉壺清。",
            "秋花黄紫羅千本，宴豆甘珍聚百名。",
            "談笑揮毫得佳句，從容聊喜暫班荆。"
        ],
        "title": "九月十日趙韓王園同舍餞送王微之晳出守汝州即席次其韻二首  其一",
        "id": "5c107fe2-129a-4753-840a-706a999efc5c"
    },
    {
        "author": "劉摯",
        "paragraphs": [
            "雲木疏寒天未霜，一塵清不點衣裳。",
            "白鱸南國歸懷壯，黄鵠西風去路長。",
            "攬轡便看紅旆轉，銜杯聊共紫萸香。",
            "相思肯惜瓊瑶寄，時有樓邊鴈北翔。"
        ],
        "title": "九月十日趙韓王園同舍餞送王微之晳出守汝州即席次其韻二首  其二",
        "id": "c963544c-9435-4b9c-ab29-6370710a61e4"
    },
    {
        "author": "劉摯",
        "paragraphs": [
            "瀛州日日聚華紳，舊德如公更幾人。",
            "寂寞窮經甘白首，風流投老就朱輪。",
            "光陰不負圍棋局，談笑須還漉酒巾。",
            "朝議雖知弱翁久，不如方國慰斯民。"
        ],
        "title": "重送微之二首  其一",
        "id": "d9e95980-d3ef-4d23-bd7b-242ba09fb22a"
    },
    {
        "author": "劉摯",
        "paragraphs": [
            "曩昔清襟江上開，九華山色照樽罍。",
            "中間世故何勝道，晚歳仙都幸一陪。",
            "康樂又從滄海去，次公曾自潁川來。",
            "春秋墜學應猶在，聞說新書勝玉杯。"
        ],
        "tags": [
            "九华山"
        ],
        "title": "重送微之二首  其二",
        "id": "d5d1adb4-23eb-4325-9089-73dc5b973117"
    },
    {
        "author": "劉摯",
        "paragraphs": [
            "神標人慕紫芝眉，襟韻誰量叔度陂。",
            "相與論心惟有竹，未能無意獨于詩。",
            "東風臘尾消冰雪，南浦船頭轉鼓旗。",
            "想及下車春恰恰，汀洲煙雨白蘋時。"
        ],
        "title": "重送文與可",
        "id": "8abd981b-88bd-479e-9bc3-92435aa473f4"
    },
    {
        "author": "劉摯",
        "paragraphs": [
            "鼇闕崑峰路不賒，單車聊復向襃斜。",
            "東山行止繄民望，康樂文章自世家。",
            "政在冰壺人畏慕，詔移金節使光華。",
            "百城争欲扳遺愛，豈獨諸生戀帳紗。"
        ],
        "title": "送益路提刑謝師厚郎中三首  其一",
        "id": "5fc2d8d7-aacb-4ae5-a326-b4cbccc1d001"
    },
    {
        "author": "劉摯",
        "paragraphs": [
            "叱馭靈關萬里行，爰書丹筆刺祥刑。",
            "過家舊社瞻卿繡，入蜀何人識使星。",
            "梅福上封推變異，望之雅意在朝廷。",
            "華陰道過行臺路，共醉西湖賦鶺鴒。"
        ],
        "tags": [
            "西湖"
        ],
        "title": "送益路提刑謝師厚郎中三首  其二",
        "id": "bc54b1be-7283-4917-adab-099b3b4419bf"
    },
    {
        "author": "劉摯",
        "paragraphs": [
            "歳晏風雲劍外天，故宫形勢舊山川。",
            "地環錦繡三千里，兵後歌鐘一百年。",
            "金馬已陳公子賦，海棠應補少陵篇。",
            "官私侈忲斯民病，可賀于今使者賢。"
        ],
        "title": "送益路提刑謝師厚郎中三首  其三",
        "id": "3a74c4b0-cc26-4e41-a5ce-887d0bdc820a"
    },
    {
        "author": "劉摯",
        "paragraphs": [
            "文人家世積清芬，二許遺風見子孫。",
            "學問共推元凱庫，衣冠争望李膺門。",
            "西垣潤色文還古，東土留居政有恩。",
            "歸奉漢皇前席對，豈無今士所難言。"
        ],
        "title": "送子容二首  其一",
        "id": "850539b7-e712-45ae-9487-bac5606e12b1"
    },
    {
        "author": "劉摯",
        "paragraphs": [
            "傾都冠蓋擁西圻，一節移歸四牡馳。",
            "魏闕雲烟天近處，隋河冰雪歳窮時。",
            "行藏粗識賢人志，疲拙難當國士知。",
            "妄欲與公論異日，區區何用召棠詩。"
        ],
        "title": "送子容二首  其二",
        "id": "e194d408-1025-4884-91de-b2f4835dc8a7"
    },
    {
        "author": "劉摯",
        "paragraphs": [
            "肯與衰頽論久要，愛君才健氣飄飄。",
            "聲名桂苑曾晞冀，風節霜臺愧續貂。",
            "分落江湖驚幾歳，喜同文酒駐雙橈。",
            "天寒不奈隋河淺，又使清談付寂寥。"
        ],
        "title": "送次中",
        "id": "84e51f62-b285-47ac-9013-fa5a142985df"
    },
    {
        "author": "劉摯",
        "paragraphs": [
            "文章盈篋幾千篇，去有山濤吏部賢。",
            "梅意向人冬至後，雲陰含雪北風天。",
            "非今是古俗皆爾，歎老嗟卑誰不然。",
            "知子已能操學誼，行藏吾欲看他年。"
        ],
        "title": "送吕戶曹仲敏",
        "id": "73a51209-38fa-4869-9d71-d041585127c2"
    },
    {
        "author": "劉摯",
        "paragraphs": [
            "使旗獵獵櫓呀呀，齋舫飄如上漢槎。",
            "待得江南鱸作鱠，暫從遼海鶴歸家。",
            "清談揮麈臨千里，隱几看山過兩衙。",
            "零落謫仙遺跡在，爲尋荒冢弔雲霞。"
        ],
        "title": "送虞元叟大熙出守當塗",
        "id": "43a0adda-1e89-4a91-856a-30997bfa38d4"
    },
    {
        "author": "劉摯",
        "paragraphs": [
            "浩然歌笑脫青綸，高調冥冥綵服還。",
            "智達能遺名跡去，英雄宜爲泰平閑。",
            "秋風酒榼攜寒野，春雨蘭芽長舊山。",
            "養已奉親心兩得，世人行止是非間。"
        ],
        "title": "徐程致仕寄之",
        "id": "2ae52cba-6d47-4426-89d2-8a3d13ba1c07"
    },
    {
        "author": "劉摯",
        "paragraphs": [
            "去國身隨濁汴傾，瞥然雙漿若孤鷹。",
            "不知堤木藏金谷，但見漁人說武陵。",
            "已許生平倠水石，坐看名利僅蚊蠅。",
            "從今所至停舟問，詩酒雖衰亦强能。"
        ],
        "title": "宿州靈璧張氏園亭舟過始知之",
        "id": "fa9f50b4-d8cf-4599-9d87-075cacae15e7"
    },
    {
        "author": "劉摯",
        "paragraphs": [
            "去秋今夕艤歸船，雨濕湓江歎隔年。",
            "幸此一輪開霽魄，郤嗟千里共秋天。",
            "更爲來歳悠悠約，安得清光夜夜圓。",
            "孤館悄然誰晤語，滿庭寒露濕蒼烟。"
        ],
        "title": "八月十五日宿平原寄跂蹈",
        "id": "9930829f-d7a4-4c7b-a4a9-f210c5c00592"
    },
    {
        "author": "劉摯",
        "paragraphs": [
            "半月徘徊去魯遲，二年樽酒奉音徽。",
            "又貪聖寵移金節，還使鄉人笑錦衣。",
            "天地中間真遠客，田園蕪沒盍來歸。",
            "東州不擬多時住，已傍蘆溪作釣磯。"
        ],
        "title": "離汶馬上寄鄉中親舊",
        "id": "ea7f9dd2-5ea6-4139-acfc-d4afb0b5670a"
    },
    {
        "author": "劉摯",
        "paragraphs": [
            "京雒塵埃各未湔，古城瀟灑向秋天。",
            "今朝屈指終三伏，此地銜杯已六年。",
            "老喜交朋頻把臂，拙無材力可求田。",
            "君當記得鱸魚約，何日相從上釣船。"
        ],
        "title": "至金鄉先寄田直孺",
        "id": "4fa95ef8-d0fc-49bd-9ad5-9e3822664f89"
    },
    {
        "author": "劉摯",
        "paragraphs": [
            "三月鵬雲接翼飛，歳窮飄泊動相思。",
            "獨臨谿檻看山處，正是江天欲雪時。",
            "連轡都門君不至，合簪秋浦我來遲。",
            "明年尚好方舟去，醉倒春風有舊期。"
        ],
        "title": "秋浦寄田同年鯁",
        "id": "f1cfadef-0f81-4878-9a04-7e5f99f04324"
    },
    {
        "author": "劉摯",
        "paragraphs": [
            "古邑東風桃李殘，故人高臥白雲間。",
            "我知原子貧非病，誰識蕭生志抱關。",
            "相遇正逢春事晚，已衰難伴醉鄉閑。",
            "卜鄰慚愧當年約，依舊無錢買北山。"
        ],
        "title": "過任城謁田直孺",
        "id": "b66c2502-32b0-4d77-b5fe-f2c43edefdef"
    },
    {
        "author": "劉摯",
        "paragraphs": [
            "都城分袂下長淮，聞說靈槎犯斗回。",
            "天上夜蟾千里共，江南秋雁尺書來。",
            "莫悲琴劍猶羈客，豈有英雄老俗埃。",
            "此去玉皇恩澤異，龍飛新榜看風雷。"
        ],
        "title": "寄尹元佐",
        "id": "87a69061-4ef1-4101-9414-161ee0770211"
    },
    {
        "author": "劉摯",
        "paragraphs": [
            "胸中奇藴入天淵，平昔英遊夢寐間。",
            "寶劍早因靈氣識，臥龍今惜壯圖閑。",
            "匈奴尚敢乘黄屋，漢騎新聞戍玉關。",
            "應共將軍話功業，酒酣朝夕望燕山。"
        ],
        "title": "寄高陽陳鎬",
        "id": "f5b41e3a-9bae-40c6-b36a-89699aea954a"
    },
    {
        "author": "劉摯",
        "paragraphs": [
            "湘水衡山冠楚西，逢君曾與勝游期。",
            "橋躋危蹬尋僧去，月滿歸舟載酒時。",
            "歳律别來驚易改，琴徽空自寄相思。",
            "試看湖上梅應老，不解東風贈一枝。"
        ],
        "tags": [
            "衡山"
        ],
        "title": "寄長沙王源祖",
        "id": "0224cb45-86f4-4ebb-b306-fff974d9f2a6"
    },
    {
        "author": "劉摯",
        "paragraphs": [
            "到此翛翛欲羽翰，長簷危檻壓潺潺。",
            "高低步障千花磴，遠近屏風四境山。",
            "興爲南樓雖不淺，倦如飛鳥亦知還。",
            "偷閑擬上三年計，寧願齊侯五月間。"
        ],
        "title": "表海亭",
        "id": "04987a21-e5f7-4daa-bd7b-2dc0ce057241"
    },
    {
        "author": "劉摯",
        "paragraphs": [
            "春皇消息到人間，屈指年華笑側冠。",
            "梅蘂暗黄初過雪，蘭芽淺紫未離寒。",
            "時哉物逐東風樂，老矣心于勝事難。",
            "惟有林泉隨處好，可須巖谷隐歸盤。"
        ],
        "title": "早春書呈温甫用前韻",
        "id": "7f96a31c-aa75-4fbb-b215-f4483e5a20a6"
    },
    {
        "author": "劉摯",
        "paragraphs": [
            "記着蓬瀛向此開，清明簾幕望高臺。",
            "老慚蒼鬢親花蕚，病負眷風厭酒杯。",
            "青蓋綺羅尋徑去，畫船簫鼓轉溪來。",
            "不知好事樓前客，便有嘲吟倚馬才。"
        ],
        "title": "登照碧亭次韻燕若水",
        "id": "dbb3f648-a8cd-4816-a664-0f6c172a99e7"
    },
    {
        "author": "劉摯",
        "paragraphs": [
            "不到靈房二十年，背依叢嶺面平山。",
            "風吹檜柏周遭雨，地蹙岡巒寸尺煙。",
            "合有高亭臨綠篠，恨無長甃引清泉。",
            "攜笻占得頻來往，誰似香山白樂天。"
        ],
        "title": "憶靈泉山寄龔輔之諫議丈",
        "id": "74bf10f3-7811-4363-8d6d-6361a0d699a8"
    },
    {
        "author": "劉摯",
        "paragraphs": [
            "變化洪纖付一陶，中楹瞻望赭紗袍。",
            "有才元子名爲污，失意劉蕡策自高。",
            "青史異時觀壯士，黄衣何日調南曹。",
            "居閑更覺新詩好，詞力還堪僕命騷。"
        ],
        "title": "次韻余翼贈陳長史繪",
        "id": "c72c7920-2a67-40d0-8650-63390696c4bb"
    },
    {
        "author": "劉摯",
        "paragraphs": [
            "晝永風閑玉局平，機心相軋掌中兵。",
            "敵家只欲乘虚奪，完地何勞用刧成。",
            "縱使仲宣强記在，枉將陶侃寸陰争。",
            "旁觀有訣君須信，大抵驕貪悔吝生。"
        ],
        "title": "次韻觀棋",
        "id": "8d1076ad-3325-400a-ab75-c6b87ecea8f0"
    },
    {
        "author": "劉摯",
        "paragraphs": [
            "太白谿邊思會遇，九華峰下共登臨。",
            "高樓一别江南醉，幾歳同爲塞北吟。",
            "漳浦舊懷多感慨，建安遺響未銷沈。",
            "言雖窮苦君能聽，試寫孤音入夜琴。"
        ],
        "title": "盛陶索詩録近作數篇以長句將之",
        "id": "5793720e-d33b-42ce-b4f6-d301ec989569"
    },
    {
        "author": "劉摯",
        "paragraphs": [
            "清門令德江南吳，三紀蘭洲心自娱。",
            "明時中林隱君子，蚤歳東門賢大夫。",
            "老去笑談惟玉塵，病餘風韻更冰壺。",
            "世于出處罕無意，兩忘未見斯人徒。"
        ],
        "title": "二月二日過吳德仁二首  其一",
        "id": "81ab90eb-81ad-41b6-afae-04fe603efa56"
    },
    {
        "author": "劉摯",
        "paragraphs": [
            "三徑長籬依斷崖，築堂能向紫溪開。",
            "案頭日有青精飯，堈面常浮白玉醅。",
            "坐對雲山飛鳥沒，笑看花木早春回。",
            "高情不厭城中客，更許時時杖履來。"
        ],
        "title": "二月二日過吳德仁二首  其二",
        "id": "0b0c967d-03c2-41d2-a6cf-588ae7e092b1"
    },
    {
        "author": "劉摯",
        "paragraphs": [
            "四十懸車三十年，白雲山下古溪邊。",
            "松姿鬱鬱霜中壽，鴻意冥冥物外天。",
            "歸爲田園陶令達，化行鄉黨鄭公賢。",
            "我慚出處今如此，應得高人一粲然。"
        ],
        "title": "貽致政吳德仁朝請",
        "id": "caa12690-27ea-4e25-aba3-42b8e4b7f6b9"
    },
    {
        "author": "劉摯",
        "paragraphs": [
            "卜築南城三徑開，寛恩容此養衰頽。",
            "舟從灔澦堆中出，人是邯鄲道上回。",
            "憔悴幸非蘭澤去，因緣如爲祖山來。",
            "江湖本是忘機地，笑許殘年付酒杯。"
        ],
        "title": "初到蘄州",
        "id": "20c3e48a-58cb-448c-8e37-02bb2ac1fe57"
    },
    {
        "author": "劉摯",
        "paragraphs": [
            "詩壇曾識舊將軍，新寄長編慰俗塵。",
            "夢到鈞天醉聞樂，心疑明月暗投人。",
            "誰悲正雅全忘古，自是滛哇毎亂真。",
            "安得高門占旂鼓，與公吟嘯武陵春。"
        ],
        "title": "寄鼎州陶使君商翁",
        "id": "10a312fa-0e1d-4308-bf37-f5d2487bf485"
    },
    {
        "author": "劉摯",
        "paragraphs": [
            "江南太守畫船飛，湘水羈鴻病翼遲。",
            "歳晏風霜時易失，人生離合事難期。",
            "相思坐歎瓊枝隔，寓意徒令玉軫悲。",
            "遥想翠屏山下望，樓中還有謝公詩。"
        ],
        "title": "舟次潯陽寄興國李使君舜卿",
        "id": "38dc15f1-434f-459e-b57d-d7701fbd5365"
    },
    {
        "author": "劉摯",
        "paragraphs": [
            "斯文復古魏郊東，落落名孫祖氣同。",
            "待詔方探採蘭舍，最書催見受釐宫。",
            "十年罇酒瞻燕碣，幾日歌吟笑郢中。",
            "天下求才君必用，莫悲長劍匣秋風。"
        ],
        "title": "送柳判官引對次鄒主簿韻",
        "id": "58bf8c95-e4cc-48fa-bdab-dd0572b4dffb"
    }
]