[
    {
        "author": "陈师道",
        "paragraphs": [
            "软熟羞盘馔，芳辛实枕帏。",
            "候晴先晒席，占湿预烘衣。",
            "易粟鸡皮皱，难培鹤骨肥。",
            "头颅虽若此，虚白日生辉。"
        ],
        "title": "病中六首  其三",
        "id": "4997b070-98c5-430e-b8b2-e96442776172"
    },
    {
        "author": "陈师道",
        "paragraphs": [
            "叹息憎晨凊，伸眉惬晚晴。",
            "隙虚浮日影，窗穴啸风声。",
            "扪蝨天机动，驱蚊我相生。",
            "偶然成一笑，栩栩暂身轻。"
        ],
        "title": "病中六首  其四",
        "id": "d7317f98-1a9f-4812-bd99-7c726e5da67f"
    },
    {
        "author": "陈师道",
        "paragraphs": [
            "日眚浮珠珮，声尘籁玉箫。",
            "晚秋潘鬓秃，午梦楚魂消。",
            "注水瓶花醒，吹薪药鼎潮。",
            "南柯何处是，斜日上廊腰。"
        ],
        "title": "病中六首  其五",
        "id": "885b7dd3-f8e0-4af1-a570-a92e11232e9f"
    },
    {
        "author": "陈师道",
        "paragraphs": [
            "静里秋光到，闲中昼自长。",
            "闭门宜泄柳，尸祝谩庚桑。",
            "腹已枵经笥，身犹试药方。",
            "强名今日愈，勃窣负东墙。"
        ],
        "title": "病中六首  其六",
        "id": "34fc84c9-9118-4fce-8918-ac7e995cd6fe"
    },
    {
        "author": "陈师道",
        "paragraphs": [
            "松树倒影半溪寒，数个沙鸥似水安。",
            "曾买江南千本画，归来一笔不中看。"
        ],
        "title": "诗一首",
        "id": "183b67d1-5fa0-4c85-9b0e-24c9e74ca936"
    },
    {
        "author": "陈师道",
        "paragraphs": [
            "南朝官纸儿女肤，玉版云英比不如。",
            "乞与此公原不称，他年留与大苏书。"
        ],
        "title": "诗一首",
        "id": "af87901e-3f4b-40cc-847e-5279358f8f07"
    },
    {
        "author": "陈师道",
        "paragraphs": [
            "闻道新文能入样，相州红缬鄂州花。"
        ],
        "title": "句  其一",
        "id": "bb5d788f-92d1-451d-87da-a2d7a21b6151"
    },
    {
        "author": "陈师道",
        "paragraphs": [
            "磊落金盘荐糟蟹，纤柔玉指破霜柑。"
        ],
        "title": "句  其二",
        "id": "10091da2-543a-433d-bd70-39648781123a"
    },
    {
        "author": "陈师道",
        "paragraphs": [
            "墙头霜下草，又作一番新。"
        ],
        "title": "句  其三",
        "id": "d145e72d-b208-4fd1-b032-97abfb8f837c"
    },
    {
        "author": "陈师道",
        "paragraphs": [
            "白鸟过林分外明。"
        ],
        "title": "句  其四",
        "id": "c7c2681c-333a-48c3-85e3-e6257672af9e"
    },
    {
        "author": "陈师道",
        "paragraphs": [
            "早晚望夫能化石，尽分人世作支机。"
        ],
        "title": "句  其五",
        "id": "5a7e9627-f82c-4fc5-80d8-dc7536156380"
    },
    {
        "author": "陈师道",
        "paragraphs": [
            "日来霜露后，更觉天宇浄。"
        ],
        "title": "句  其六",
        "id": "039549de-8080-4fc0-a528-c66c04eeefaa"
    },
    {
        "author": "陈师道",
        "paragraphs": [
            "熊儿投□骥子扶。"
        ],
        "title": "句  其七",
        "id": "1343af87-6d4c-4341-9694-8704ecf7b3f9"
    },
    {
        "author": "陈师道",
        "paragraphs": [
            "江清风偃木，霜落雁横空。"
        ],
        "title": "句  其八",
        "id": "20230780-f9e7-4e88-a364-459681c63b91"
    },
    {
        "author": "陈师道",
        "paragraphs": [
            "势不可使尽，福不可享尽。",
            "事不可做尽，话不可说尽。",
            "人生如此耳，文字已其闰。"
        ],
        "title": "句  其九",
        "id": "eddc8de6-e9dc-4bda-8bfc-03c5c5615687"
    },
    {
        "author": "陈师道",
        "paragraphs": [
            "吴音未至慢，楚语不假些。"
        ],
        "title": "句  其一○",
        "id": "0f3462bc-7770-422e-86ba-503f3c8d0bc0"
    },
    {
        "author": "晁补之",
        "paragraphs": [
            "望涡流兮浼浼，势南折兮东还。",
            "水冲隈兮岸圮，嗟龙去兮几年。",
            "俛余进兮藂祠，俨帝服兮神冠。",
            "墙壁缋兮怪奇，泯蛇穴兮蜗盘。",
            "列缺鞭兮雷辀，卫两鳗兮骖鳣。",
            "老龟起兮雾游，跂瑇瑁兮鼈鼋。",
            "或若马兮非人，纷陪后兮导前。",
            "木阴阴兮藻长，科斗舞兮下颠。",
            "鯈羣出兮旅嬉，忽俱去兮不还。",
            "意土国兮无龙，恐逃桷兮藏{木边}。",
            "帝有命兮时乘，亦隠隠兮填填。",
            "世铄石兮流金，将谁职兮此愆。",
            "包之水可揭也，涣之水可厉也。",
            "前汝足其暨也，后汝跗其踬也。",
            "江有鲵兮横渊，海有鲲兮翔天。",
            "汝隘此兮往争，滔淫水兮八埏。",
            "重曰：望其厓若有宅于隈。",
            "不汝争于厓，汝安其隈，泽不必施也。"
        ],
        "title": "望涡流辞",
        "id": "4faaf855-2382-4002-ba51-bea10d5ab5c8"
    },
    {
        "author": "晁补之",
        "paragraphs": [
            "归去来兮，吾无以归奚以归。",
            "既身不足以任责，畏首尾而心悲。",
            "慕往昔之经世，嗟吾力之莫追。",
            "彼辞位而灌园，岂吾今之独非。",
            "雨冥冥而荷笠，榛莽莽而褰衣。",
            "我行野而视天，觉宇大而身微。",
            "乃矜虻蚷，止驱息奔。",
            "背隍筑室，面坂植门。",
            "三绶从褫，图书尚存。",
            "忘瓠落之可忧，比浮海之为樽。",
            "跞太初而游意，弊无极而彫颜。",
            "反国蜗而自足，俯巢幕而亦安。",
            "解予辔之沃濡兮，脱予舝之间关。",
            "识鸟鸣而物华，陶阳气以流观。",
            "悟息渊而消枝，亦墐户而俱还。",
            "惟文字之幼工，则虽老而桓桓。",
            "归去来兮，彼河滨之善游。",
            "或往学而丧生，复裹粮其安求。",
            "善陶生之达情，不与世兮同忧。",
            "实迷途其已远，惧斯人之莫畴。",
            "或待兔守株，或遗剑刻舟。",
            "虽成事之不说，聚悔踰于山丘。",
            "庶西方之至言，聊反闻而逆流。",
            "守一静而为君，亦何往而不休。",
            "已焉哉，一昼一夜成四时。",
            "子之叹川逝不留，颓光不可使东之。",
            "韩终王子乔，汗漫难与期。",
            "俯寸田之荆棘，曷不旦耘而暮耔。",
            "悲在堂之蟋蟀，惭不乐于唐诗。",
            "悟死生之如梦，亘今古而无疑。"
        ],
        "title": "追和陶渊明归去来辞",
        "id": "d2088169-2eff-4f2b-a2a4-3eda47c86c4b"
    },
    {
        "author": "晁补之",
        "paragraphs": [
            "五达跂，行者迷。",
            "茨菉蹊，蚖蜴嬉。",
            "杳凄凄，莽离离。",
            "赫隆曦，可还时。",
            "日黯西，与谁期。",
            "往不思，逢诡期。",
            "死𤟹貔，安可知，亟反之。",
            "大道夷，都邑差。",
            "车马驰，冠剑祇。",
            "志可持，能足施。",
            "贵名垂，好爵靡。",
            "俨罇巵，餍粱肥。",
            "窈室帷，安厥妃。",
            "观盈亏，浩浩移。",
            "逝不迟，咸若斯。",
            "何绥绥，不返为。",
            "从魈夔，神索衰。",
            "今狐疑，后当悲。",
            "我此词，如泰龟。"
        ],
        "title": "返迷辞",
        "id": "244c068f-07a4-468a-80a5-bcfe64b17c8d"
    },
    {
        "author": "晁补之",
        "paragraphs": [
            "论世以观士兮，集义以为词。",
            "所非正而敢从兮，日可罣而东之。",
            "嗟若士之弗获兮，羌何忿而负石。",
            "繄圣贤之出处兮，惟遵道而守德。",
            "凤览辉而乃下兮，雏犹耻乎腐吓。",
            "非九方之为使兮，夫何足以得马。",
            "庐岑岑以镇楚兮，汹大江之东涹。",
            "分阴阳之晦明兮，钟斯人以正直。",
            "惟天道与地宝兮，非所求其犹爱。",
            "与之全而不用兮，怀斯美以固在。",
            "大固不可以适兮，方固不可以圆。",
            "试回功谢于土谷兮，夫乃同道于禹稷。",
            "譬人生犹吹吷兮，无得丧之可齐。",
            "纷吾何指以为正兮，服吾初其庶几。"
        ],
        "title": "冰玉堂辞",
        "id": "2afb0e47-adab-4e28-a885-3e3530d2e6a6"
    },
    {
        "author": "晁补之",
        "paragraphs": [
            "沛高皇之受嬴兮，刘别子曰楚元。",
            "羌好诗而说义兮，敬设醴于穆生。",
            "戊始怠而穆去兮，申白笑而钳市。",
            "富传孙而失国兮，派辟彊之支子。",
            "爰清浄而少欲兮，以身悟乎霍光。",
            "蹇孙向之洽闻兮，至耆老而弥良。",
            "曰众贤和于朝兮，万物和于野。",
            "粤百世而能调兮，民胥来而凤下。",
            "惟刘有后于楚兮，千岁发夫道原。",
            "流其芳以益远兮，伟壮舆之不愆。",
            "原惟博而好直兮，向异世而复起。",
            "舆惟进而未已兮，载向学亦不坠。",
            "彼元结之信修兮，羌何为此漫浪也。",
            "将履中而晦外兮，其德固天之放也。",
            "惟漫浪之为言兮，匪正则之嘉名。",
            "岂其惩屈之死忠兮，欲猗移以保生。",
            "结当易之一爻兮，幽人履而正吉。",
            "舆方壮而恶画兮，弃尔辅欲谁頼。",
            "吾语子漫浪之可兮，遗物往其庶几。",
            "苟畏人而羣于人兮，拭唾面其犹殆。",
            "朝骋望乎紫霄兮，夕归次乎左蠡。",
            "五老兮在上，星子兮在下。",
            "垂瀑介于高丘兮，洞深林而北靡。",
            "飞梁亘于三峡兮，倏异景而殊世。",
            "青松屋兮桂宇，辛夷房兮梅户。",
            "兰糗兮菊粻，荪体荐兮肴若芳。",
            "云驷兮霓辀，岁将晏兮谁与游。",
            "烟为衣兮水为珮，君谁须兮林之际。",
            "吾以漫为旌兮，建彼太虚之上也。",
            "吾以浪为乘兮，周彼八荒之外也。",
            "羾万里而不逢人兮，御谒我以宜止。",
            "晻轰轰而旷汹汹兮，羌何以辩乎明晦。",
            "弥高出于千仞兮，羣凤过而北南。",
            "弥幽径于雷室兮，列缺惊而后先。",
            "求佺侨而不得兮，咸勃窣其在下。",
            "乃山泽之臞兮，夫何足以跂而望我。",
            "茫吾不知其所如兮，黔嬴告我以何舍。",
            "出无阴兮入无阳，旋丹崖兮匝大荒。",
            "忽临睨夫故居兮，羣梯危之蜂户。",
            "伛白叟之扶童兮，迎谓我以良苦。",
            "返吾稼兮复吾樵，山{山悤}{山悤}兮江滔滔。",
            "舆先人之善俗兮，虽百世犹未改。",
            "彼鲁衰而龂龂兮，吾老穉以知耻。",
            "匪礼失而求野兮，民固化于不恌。",
            "舆克家而好常兮，庸谨行以毋慠。",
            "怀向原之遗直兮，念尔祖而履薄。",
            "陈洪范之九畴兮，叙三统与七略。",
            "以为博而弗考兮，蹇无用而束阁。",
            "纷舆世之多贤兮，匪曲全而好修。",
            "惟仁宅与义路兮，羌可居而必由。",
            "结信贤而自晦兮，忘其同物以迷世。",
            "凫与波而上下兮，夫固非驹之所喜。",
            "乱曰：接舆诡而悟圣兮，匪沮溺亦楚狂。",
            "圣与言而莫顾兮，人以为知乎大方。",
            "既不足用吾中兮，吾将从回宪之所臧。"
        ],
        "title": "漫浪阁辞",
        "id": "97aec35d-3aa1-44a3-a2a0-39726de41ad3"
    },
    {
        "author": "晁补之",
        "paragraphs": [
            "窘墙堵之伏潜兮，登斯楼以遐观。",
            "匪吾居之为隘兮，干坤曶其盂盘。",
            "仰攀甍而拊楯兮，宇旷旷而益宽。",
            "彼何大而能舒兮，吾何眇而莫闲。",
            "霜肃垄而木枯兮，潦收窦而泽干。",
            "蓬鸣野而相追兮，知海冰而天寒。",
            "左睇兮城闉，右盼兮林坰。",
            "商贾纷其昼合兮，陶冶蓊其烟兴。",
            "之罘杳以在东，双柏近而青青。",
            "物暇遽之不同兮，余亦不知其何情。",
            "聊浮游以相羊兮，初怫鬰而中清。",
            "彼坱圠之无垠兮，人驹隙之暂更。",
            "道本夷而世险兮，夸夺餍而卒平。",
            "周垣兀其跨衍兮，逝千古于樵耕。",
            "春与秋之不淹兮，岁忽忽其峥嵘。",
            "招摇指于北陆兮，澹黄宫之阳生。",
            "固天道之反覆兮，气默会而孤萌。",
            "朝卷箔而极望兮，稍雾廓而日晶。",
            "及旸景之方中兮，晞余发乎南荣。",
            "浮云起而景翳兮，四暝合而覩星。",
            "风摵摵而感轩兮，雀啾啾而赴楹。",
            "收百为以清虑兮，施余裯而榻横。",
            "漠汹汹而非声兮，邈冉冉而非征。",
            "形欺魄而若存兮，神无亏而靡成。",
            "目瞳眬而罔觌兮，坐待日之方升。",
            "夜寥寥而未央兮，羌不寐而无营。"
        ],
        "title": "遐观楼辞",
        "id": "4b9e9906-878c-40e9-a700-761436200d75"
    },
    {
        "author": "晁补之",
        "paragraphs": [
            "乐哉侯之邦兮，封楚宫与复关。",
            "美哉洋洋水兮，昆仑始乎并川。",
            "桐离夫其实兮，绿竹兑于丘园。",
            "三年庶夫有成兮，蹇吾师其永叹。",
            "营室壁而建墉兮，参国一其可观。",
            "涂椒丘吾驾车兮，揽予騑之啴啴。",
            "袭予旆之悠悠兮，侯降观其于田。",
            "春阳满其亲天兮，乃物作而芄兰。",
            "来吾省夫在畴兮，介黍稷之有年。",
            "侯宁般于游兮，无非事而不烦。",
            "羌信修而好我兮，曷怀归而翩翩。",
            "信侯邦之可乐兮，蹇携手其同行。"
        ],
        "title": "乐哉侯之邦兮乐哉侯之堂兮  其一",
        "id": "0d21bad3-1116-4ba9-9fcf-f5d2d9991624"
    },
    {
        "author": "晁补之",
        "paragraphs": [
            "乐哉侯之堂兮，高门桀兮兰锜。",
            "切云冠之峨峨兮，四牡矫兮戾止。",
            "夜悠悠其未晨兮，纷侯庭之徙履。",
            "云容容而承楣兮，日澹澹兮阶戺。",
            "雨雪晛其将流兮，黄宫动乎子美。",
            "爰俶生之煌煌兮，又尚兹夫介祉。",
            "严若植其姣服兮，侯何须兮堂际。",
            "进蕙帱予称觥兮，芬予席之兰茝。",
            "朱颜忽其满堂兮，五音昌兮来会。",
            "藐姑射之绰约兮，愿悫保而为使。",
            "洵侯堂之可乐兮，与日月其无圮。"
        ],
        "title": "乐哉侯之邦兮乐哉侯之堂兮  其二",
        "id": "3b6d0538-1173-43db-bae8-f951c24c5b80"
    },
    {
        "author": "晁补之",
        "paragraphs": [
            "维夫君兮桂舟，酌余酒兮揽君留。",
            "君何为兮此野，菊菲菲兮蜨下。",
            "韡韡兮煌煌，烂金敷兮袭余堂。",
            "茱萸兮芙蓉，众芳越兮乱五风。",
            "饥咀兮灵芝，君歌乐兮余和之。",
            "日下兮野阴，澹忘归兮中林。",
            "橘栋兮梅宇，纷琼茅兮被南荣。",
            "白羽兮黑翮，邀仙人兮语此文。",
            "余高驰兮世之外，君猋举兮先余至。",
            "襟带兮东方旦，争门兮汶之阳。",
            "大野兮始波，翔鸧鹳兮嘷鴐鹅。",
            "羣宿兮迷阯，旅食兮殚穗。",
            "霜肃肃兮叶方下，君欲济兮淹回。",
            "水通道兮躞蹀，冠如箕兮带长铗。",
            "里千室兮士一喙，余不善兮纷余谇。",
            "世谓折扬好兮，余白雪而莫知弃。",
            "火布而以为垢兮，胡不浣炎而振之。",
            "彼镆邪而能言兮，工谓余以不祥。",
            "聊逍遥而挫锐兮，蒙黯黮而益光。"
        ],
        "title": "维夫君兮桂舟一首送梁正受归汶阳",
        "id": "86be5ae6-eb26-4267-844c-0979265d8a4c"
    },
    {
        "author": "晁补之",
        "paragraphs": [
            "山坡陀兮下属江，势崖绝兮涛波所荡如颓墙。",
            "松鬰律兮其高百尺，旁枝虬骛葛蔂之。",
            "仰不见日兮下可依，吾曳杖兮吾僮以吾之书随。",
            "邈余望兮水中汦，颀然而长者黄冠兮羽衣。",
            "轩颐坦腹涛石箕坐兮，石亦有趾安不危，四无人兮可忘饥。",
            "仙人偓佺兮自言其居瑶之圃，一日一夕兮飞相往来不可数。",
            "使其开口而言兮，岂惟河汉无极惊余心。",
            "默不言兮，蹇昭氏之不鼓琴。",
            "憺将翔兮山海，与日月兮常在。",
            "若有闻兮梦中仇池我归路，此非小有兮噫乎何以乐此而不去。",
            "昔余游于葛天氏兮，身非陶氏犹与偕乘。",
            "渺莽良未可兮，仆夫悲余马怀。",
            "聊逍遥兮容与，晞余发兮兰之陼。",
            "余论世兮千载一人犹并时，歧又有歧兮余行诘曲欲知余者希。",
            "峨峨洋洋余方乐兮，譬余击舟于水。",
            "鱼沉鸟扬亦不知，何必每念辄得应余若响，坐有如此兮人子期。"
        ],
        "title": "山坡陀辞",
        "id": "e6bffe6d-b4a2-4801-a21d-284afa522101"
    },
    {
        "author": "晁补之",
        "paragraphs": [
            "白纻棼莫缉，纫兰作衣袪。",
            "朝兮日所暴，暮兮雨所濡。",
            "木瓜谅微物，期报乃琼琚。",
            "芳华辞甚妙，赠我不如无。"
        ],
        "title": "白纻辞上苏翰林二首  其一",
        "id": "8faee51d-3784-46c4-af02-eff396874a91"
    },
    {
        "author": "晁补之",
        "paragraphs": [
            "上山割白纻，山高叶摵摵。",
            "持归当户绩，为君为絺绤。",
            "不惜洁如霜，畏君莫我即。",
            "谁言菖蒲花，可闻不可识。"
        ],
        "title": "白纻辞上苏翰林二首  其二",
        "id": "07e6691c-4ac5-4798-8464-852913c7ae59"
    },
    {
        "author": "晁补之",
        "paragraphs": [
            "雒阳客，后车结驷传烛食，人生富贵不易得。",
            "江头秋风旦夕起，胡为翩翩雒阳陌。",
            "雒阳陌，吹尘埃。",
            "江头树，安在哉。",
            "秋风起，菱花开。",
            "鲈鱼肥，归去来。"
        ],
        "title": "江头秋风辞",
        "id": "b8ecbe43-2f90-45ef-b30d-a8ee49fc6be1"
    },
    {
        "author": "晁补之",
        "paragraphs": [
            "神仙神仙何处，青山里，白云际，不似人间世。",
            "源上正碧桃春，清溪乍逢人。",
            "住无因，忆红尘，出洞花纷纷。"
        ],
        "title": "琴中宫调辞",
        "id": "2328f28b-327a-4abb-97ce-56ea9dac5c31"
    },
    {
        "author": "晁补之",
        "paragraphs": [
            "西北有高楼，缥缈齐紫清。",
            "周栏十二折，飞鸾结丹楹。",
            "上有絃歌女，充耳以黄瑛。",
            "当窗弄白日，颜若苕之荣。",
            "阳阿奋哀响，梁欐有遗声。",
            "不惜厉清商，零霜飞园英。",
            "谁为听之者，皎皎自知明。",
            "幸承遗褋眷，同车以遐征。"
        ],
        "title": "拟古六首上鲜于大夫子骏 西北有高楼",
        "id": "e3ff8ff7-ae7b-4c6a-92cc-d2ca76cfad3d"
    },
    {
        "author": "晁补之",
        "paragraphs": [
            "东城高且长，下瞰阡与陌。",
            "谷风丽百草，春华纷已白。",
            "良时忽如此，驰景一何逼。",
            "喟彼饭牛诗，终年守寒阨。",
            "恭俭夙所敦，葛屦伤褊窄。",
            "身为物逆旅，生乃远行客。",
            "岂无百日蜡，乐此一日泽。",
            "美人颜煌煌，奇服烂五色。",
            "弹筝奋新响，杯酒纵相索。",
            "鬭鸡逐狐兔，六博呼一掷。",
            "贫士悲失职，坎?何所迫。",
            "安知黄鹄举，随时振六翮。"
        ],
        "title": "拟古六首上鲜于大夫子骏 东城高且长",
        "id": "cc3fb1b0-969d-4152-be7a-d42492bc89f8"
    },
    {
        "author": "晁补之",
        "paragraphs": [
            "庭前有奇树，好鸟鸣喈喈。",
            "朱荣被紫萼，采掇以忘怀。",
            "弃置而不省，秋风凄以摧。",
            "不惜朝华暮，君行殊未来。"
        ],
        "title": "拟古六首上鲜于大夫子骏 庭前有奇树",
        "id": "7323af1d-a5fc-4100-be4a-176614e7e1e0"
    },
    {
        "author": "晁补之",
        "paragraphs": [
            "冉冉孤生竹，托根中谷卑。",
            "结发事君子，江蓠近华池。",
            "江蓠荣有时，迨此春冰期。",
            "玉盘有嘉餐，思君以忘饥。",
            "枣下何纂纂，朱实亦离离。",
            "秋风一披拂，菀其为枯枝。",
            "愿垂太阳惠，照妾葵藿微。"
        ],
        "title": "拟古六首上鲜于大夫子骏 冉冉孤生竹",
        "id": "6e26a4b6-7df2-4d70-baaa-56c1d3bfa407"
    },
    {
        "author": "晁补之",
        "paragraphs": [
            "涉江采芙蓉，江上零露滋。",
            "方舟不能度，日暮白苹悲。",
            "清波有鸣鸿，荡漾安可期。",
            "幸因南风逝，寄言钦所思。"
        ],
        "title": "拟古六首上鲜于大夫子骏 涉江采芙蓉",
        "id": "33484356-9a6e-4359-ae94-0644235a60f3"
    },
    {
        "author": "晁补之",
        "paragraphs": [
            "生年不满百，一日何三秋。",
            "花开苦多雨，何不张幕游。",
            "行乐时不再，春荣岂长在。",
            "古人轻尺璧，愚者昧所戒。",
            "君看龙与虎，飘忽不相待。"
        ],
        "title": "拟古六首上鲜于大夫子骏 生年不满百",
        "id": "20f91bb1-f0cc-4935-836d-380d703dde69"
    },
    {
        "author": "晁补之",
        "paragraphs": [
            "建策移汉都，奉春缘衣布。",
            "除地愿见公，及以舍人故。",
            "满船载明月，且复酌清酤。",
            "平旦袯襫出，牛羊下来暮。",
            "定境要两言，出处非并趣。",
            "执臂欣逢迎，秋兰在堂下。",
            "破甑雨生衣，蹇不改兹度。",
            "危莫如人心，难莫如行路。",
            "成事安得悔，来者其可悟。",
            "收拾不须陈，千言一弃屦。",
            "开门见井市，终岁纷遑遽。",
            "闭门面墙壁，少日丰暇豫。"
        ],
        "title": "建除体二首答黄鲁直教授  其一",
        "id": "25b2f4c3-1d49-4303-811b-3d0460813bf3"
    },
    {
        "author": "晁补之",
        "paragraphs": [
            "建鼓求亡子，初昧学所之。",
            "除去日月多，及此岁未迟。",
            "满国和巴人，若士谁与知。",
            "平陆不推舟，客行当来兹。",
            "定居厌屋庐，风雨劳所思。",
            "执鞭慕昔人，孰与并此时。",
            "破裘不御冬，要假完腋裨。",
            "危言则来诟，慎密又逢讥。",
            "成德尚如是，薄志安能期。",
            "收声复藏热，雷火忽然微。",
            "开口且复欢，是事置勿推。",
            "闭眼可内视，独复不自为。"
        ],
        "title": "建除体二首答黄鲁直教授  其二",
        "id": "a2ea18ab-2328-44da-90d7-898080d38dfa"
    },
    {
        "author": "晁补之",
        "paragraphs": [
            "金兰况同心，莫乐心相知。",
            "石田罹清霜，念此百草腓。",
            "丝看煮茧吐，士听愤悱语。",
            "竹马非妙龄，美人恐迟暮。",
            "匏系鲁东家，今君尚天涯。",
            "土膏待阳瘅，气至如咄嗟。",
            "革薄不可廓，士迫下流恶。",
            "木无松柏心，蝎处蝼蚁托。"
        ],
        "title": "八音歌二首答黄鲁直  其一",
        "id": "9832ef46-a8ba-459f-b950-a7d2d379a2a0"
    },
    {
        "author": "晁补之",
        "paragraphs": [
            "金丹妙通灵，子有遗世术。",
            "石髓不成餐，闵予多滞骨。",
            "丝声纺事暮，捣声寒事来。",
            "竹叶将菊花，及时同一杯。",
            "匏器祀天地，贵质不贵华。",
            "土缘井渠繁，生气泄大和。",
            "革面固非性，小人变丹青。",
            "木鸡本无心，风雨安所能。"
        ],
        "title": "八音歌二首答黄鲁直  其二",
        "id": "91da2fe7-a9e1-4253-9447-726a14e99c20"
    },
    {
        "author": "晁补之",
        "paragraphs": [
            "鸤鸠兴独居，百两谁与将。",
            "未见忧忡忡，既觏为龙光。",
            "吹竽沸齐市，零雨暗空桑。",
            "寒歌牛轭底，激烈气弥刚。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其一",
        "id": "ba0389c4-cf71-4077-b793-d983da3d131b"
    },
    {
        "author": "晁补之",
        "paragraphs": [
            "雁以无能亨，鼠以有技穷。",
            "古来达生者，神不驰其胸。",
            "物或似而非，藁本夺芎藭。",
            "臧否何间然，吾师阮生风。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其二",
        "id": "cce5f881-09eb-4abc-becf-c8608ed31b0c"
    },
    {
        "author": "晁补之",
        "paragraphs": [
            "仓鹒知阳春，乔木声关关。",
            "白驹不食苗，奈此空谷寒。",
            "昔有丹徒士，槟榔贮金槃。",
            "富贵怀隠忧，无宁归故山。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其三",
        "id": "f586d559-7dea-4bb8-ae58-712d0e8fb350"
    },
    {
        "author": "晁补之",
        "paragraphs": [
            "吾期瑶之圃，玉英良可采。",
            "昆仑在万里，积石更磊磈。",
            "学经傥无用，诗礼发含琲。",
            "丛台尚何为，袨服若烟海。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其四",
        "id": "8502dc30-4c4f-4d94-a5a9-a5cb4c0a2fa7"
    },
    {
        "author": "晁补之",
        "paragraphs": [
            "鼓吹出西羌，光华动眉额。",
            "鞬櫜望酒泉，面有可怜色。",
            "念身匪兕虎，少日四方迹。",
            "百计等画蛇，老大悲故国。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其五",
        "id": "292cd4bf-6f36-410e-8250-c54d7b1400db"
    },
    {
        "author": "晁补之",
        "paragraphs": [
            "谢公文章余，幽事课伐岭。",
            "清诗如玄酒，胡乃淡而永。",
            "得无西堂梦，春草句弥胜。",
            "但使田野传，何须论铭鼎。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其六",
        "id": "13c696e6-d984-4dd3-8b43-9fac2b8102fc"
    },
    {
        "author": "晁补之",
        "paragraphs": [
            "江南盛鬰蒸，代北纷霰雪。",
            "卞生无出游，何以得此刖。",
            "一朝有天运，春华未萎绝。",
            "吾犹托雄鸠，而彼固不拙。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其七",
        "id": "c0307664-7361-4daa-839b-8d318b6cabbd"
    },
    {
        "author": "晁补之",
        "paragraphs": [
            "平生莫逆交，弦断寄心赏。",
            "相思望青枫，目极江水上。",
            "念当及时节，农事动春壤。",
            "来者不有年，何能咎吾往。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其八",
        "id": "a2e6172a-3d98-49a1-aca5-5b022602d936"
    },
    {
        "author": "晁补之",
        "paragraphs": [
            "楚有吹竹者，工作百兽音。",
            "削格为尔多，滔滔宁适今。",
            "尝俾范驰驱，终日无一禽。",
            "复之傥或可，诡遇亦何心。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其九",
        "id": "158387e9-8688-45f4-8482-21b46dc21201"
    },
    {
        "author": "晁补之",
        "paragraphs": [
            "叶公好画龙，龙固不可晤。",
            "安知下其室，惊骇暗楹雾。",
            "昭王亦贸骨，冀以得马故。",
            "相者竞举肥，终然驹远去。"
        ],
        "title": "感寓十首次韵和黄著作鲁直以将穷山海迹胜绝赏心晤为韵  其一○",
        "id": "f8ec5b59-7c0f-483e-bd25-ce64024bf37b"
    },
    {
        "author": "晁补之",
        "paragraphs": [
            "洁腹不受污，昔人因食薇。",
            "薇亦周土生，悲哉怀永饥。",
            "武王与周公，圣德天动威。",
            "奈此二子何，犹叹安适归。"
        ],
        "title": "西归七首次韵和泗州十五叔父  其一",
        "id": "07f48c6b-9588-4c73-a84b-a885b9da6cd9"
    },
    {
        "author": "晁补之",
        "paragraphs": [
            "霏雨晚霑裳，零霜晓被路。",
            "驱车叹时迈，所遇一无故。",
            "悠悠天地宇，万物各有聚。",
            "閟我冰雪姿，幽居从可住。"
        ],
        "title": "西归七首次韵和泗州十五叔父  其二",
        "id": "9cd1e7ed-001a-49ce-a84b-087eb8b873ef"
    },
    {
        "author": "晁补之",
        "paragraphs": [
            "暮投古店宿，夜闻狐狸嘷。",
            "仆夫告行迈，起视月尚高。",
            "清霜来何许，不觉满我袍。",
            "逆舍良非时，求前兹已劳。"
        ],
        "title": "西归七首次韵和泗州十五叔父  其三",
        "id": "14e6fa42-bbcc-4dea-a993-be085d498754"
    },
    {
        "author": "晁补之",
        "paragraphs": [
            "浮云如游尘，倏忽蔽白日。",
            "登高念摇落，岁暮一何疾。",
            "东陵种瓜事，富贵宁可必。",
            "人生无南北，行乐时易失。"
        ],
        "title": "西归七首次韵和泗州十五叔父  其四",
        "id": "fd07d96c-37e9-4408-9372-56356823f5fe"
    },
    {
        "author": "晁补之",
        "paragraphs": [
            "驱马马走山，回车车渐水。",
            "涂穷我何适，恸哭盈襟泪。",
            "巢居识风声，穴藏知雨意。",
            "救鬭曾得伤，缨冠亦可已。"
        ],
        "title": "西归七首次韵和泗州十五叔父  其五",
        "id": "2cb4f3d1-7c5b-4b1e-ad8b-b985e3c435ce"
    },
    {
        "author": "晁补之",
        "paragraphs": [
            "赠君彼风兰，佩之可为珰。",
            "赠君彼露荷，制之可为裳。",
            "薄言兹撷掇，道远莫置傍。",
            "峥嵘又岁暮，与君同所望。"
        ],
        "title": "西归七首次韵和泗州十五叔父  其六",
        "id": "bbc5f041-41c0-49ad-9377-955c3c868c68"
    },
    {
        "author": "晁补之",
        "paragraphs": [
            "古人重生男，豚酒庆亲戚。",
            "桑弧射四方，言有四方役。",
            "奉璋比德性，堕地要膂力。",
            "如何晋公子，安乐忘所适。"
        ],
        "title": "西归七首次韵和泗州十五叔父  其七",
        "id": "795003cf-c636-4614-a9d7-2e7d2c762ce5"
    },
    {
        "author": "晁补之",
        "paragraphs": [
            "海鸟御羊角，飘然凌紫清。",
            "有背如泰山，未觉毛羽轻。",
            "盐阳亦羣飞，日景为不明。",
            "空仓自苦饥，安得有此名。"
        ],
        "tags": [
            "泰山"
        ],
        "title": "感兴五首次韵和李希孝  其一",
        "id": "43ba0696-8e23-4476-b548-3ff5e0473c37"
    },
    {
        "author": "晁补之",
        "paragraphs": [
            "人生须富贵，如俟河之清。",
            "草木竞荣华，春服亦已轻。",
            "桑田自足乐，未可居高明。",
            "君子顺天道，小人眷时名。"
        ],
        "title": "感兴五首次韵和李希孝  其二",
        "id": "7b875046-9574-497b-8574-e872ca506a90"
    },
    {
        "author": "晁补之",
        "paragraphs": [
            "长歌遗世情，沧浪之水清。",
            "铄金在众口，折轴由羣轻。",
            "君子贵同尘，安事皎皎明。",
            "傥在子所呼，牛马亦我名。"
        ],
        "title": "感兴五首次韵和李希孝  其三",
        "id": "73645b66-346f-4b1e-870d-cb3931d8befc"
    },
    {
        "author": "晁补之",
        "paragraphs": [
            "不肯埽一室，顾欲天下清。",
            "少日又不羁，颇复乡党轻。",
            "长年始羞悔，耳目尚聪明。",
            "何须更市药，小女故知名。"
        ],
        "title": "感兴五首次韵和李希孝  其四",
        "id": "7d9a3abe-0867-4fa2-b6c6-820981b947d7"
    },
    {
        "author": "晁补之",
        "paragraphs": [
            "春半寒未已，今晨天气清。",
            "弹冠适新沐，搔发亦良轻。",
            "但爱百鸟乐，复怜一窗明。",
            "干世宁可期，归耕良近名。"
        ],
        "title": "感兴五首次韵和李希孝  其五",
        "id": "b1a66762-db1b-4226-a63d-fc5d688c2a7a"
    },
    {
        "author": "晁补之",
        "paragraphs": [
            "少贱足可喜，险阻更尝之。",
            "为亲谋斗粟，无意出竞时。",
            "缅焉效一官，报国方在兹。",
            "宁当不卹纬，对酒怀忧疑。",
            "学道恨力浅，中遭世网持。"
        ],
        "title": "饮酒二十首同苏翰林先生次韵追和陶渊明  其一",
        "id": "abd08c66-fe1d-45be-ae19-76055b30f29c"
    },
    {
        "author": "晁补之",
        "paragraphs": [
            "沉饮非荒宴，凛然忽颓山。",
            "或人欲问事，已醉不能言。",
            "古来亦如此，名字垂千年。",
            "但问酒中适，岂计饮者传。"
        ],
        "title": "饮酒二十首同苏翰林先生次韵追和陶渊明  其二",
        "id": "3a68c8a0-a0e4-47ac-92de-3fdb8cc427a1"
    },
    {
        "author": "晁补之",
        "paragraphs": [
            "陶公羣于人，而无人之情。",
            "诗岂世外语，世语不可名。",
            "东坡怜此翁，同调但隔生。",
            "形光来户屦，真处人不惊。",
            "得酒自醒醉，放意无亏成。"
        ],
        "title": "饮酒二十首同苏翰林先生次韵追和陶渊明  其三",
        "id": "7783907d-e1af-4049-b8ec-753b02201fe9"
    },
    {
        "author": "晁补之",
        "paragraphs": [
            "园林日夕好，花繁时鸟飞。",
            "少年玩芳物，不饮成坐悲。",
            "只今未白发，念昔已依依。",
            "纷华战吾道，决胜当有归。",
            "挫锐培其根，外槁中匪衰。",
            "念方终日行，辎重安得违。"
        ],
        "title": "饮酒二十首同苏翰林先生次韵追和陶渊明  其四",
        "id": "3971a7a7-c7a5-4090-9737-982b76d7d132"
    },
    {
        "author": "晁补之",
        "paragraphs": [
            "一眼异青白，口语来啾喧。",
            "酌一不酌一，用意何其偏。",
            "谁似子孙子，高栖苏门山。",
            "时随岭云出，又与林鸟还。",
            "平生但长啸，独为嵇生言。"
        ],
        "title": "饮酒二十首同苏翰林先生次韵追和陶渊明  其五",
        "id": "4c306319-9f36-4c85-bbc8-90f5f037e010"
    },
    {
        "author": "晁补之",
        "paragraphs": [
            "高贤众所怀，众理应取是。",
            "如何济众事，难成复易毁。",
            "功成身无与，天运亦复尔。",
            "轩裳役羣愚，儿曹眩文绮。"
        ],
        "title": "饮酒二十首同苏翰林先生次韵追和陶渊明  其六",
        "id": "a93d6363-7805-4671-a4c6-6f2604844775"
    },
    {
        "author": "晁补之",
        "paragraphs": [
            "庭前两古柏，凌霄灿其英。",
            "问此谁荣枯，雪霜见其情。",
            "荣枯何足计，有酒还自倾。",
            "熟寐暂展转，觉来一蝉鸣。",
            "归休但如此，便足了平生。"
        ],
        "title": "饮酒二十首同苏翰林先生次韵追和陶渊明  其七",
        "id": "c4244a08-b3dc-461a-87f7-21575d95aa2e"
    },
    {
        "author": "晁补之",
        "paragraphs": [
            "功名有天命，美好无定姿。",
            "云梦未足吞，聊可巢一枝。",
            "同时金门士，文学多瑰奇。",
            "幞被向淮海，酣放遽尔为。",
            "车盖岂不荣，野马不受羁。"
        ],
        "title": "饮酒二十首同苏翰林先生次韵追和陶渊明  其八",
        "id": "93351fa7-631d-484f-b726-5f27089b8fba"
    },
    {
        "author": "晁补之",
        "paragraphs": [
            "城东故盐渠，自昔谁所开。",
            "似说全盛时，邈焉一长怀。",
            "穿渠引江水，此计未为乖。",
            "千帆竞暮入，集浦如乌栖。",
            "万畴分白浪，嘉稻擢新泥。",
            "恐此太多事，且当寄嬉谐。",
            "疏通养鱼鸟，花柳共低迷。",
            "时时载酒往，江上亦忘回。"
        ],
        "title": "饮酒二十首同苏翰林先生次韵追和陶渊明  其九",
        "id": "550a7d79-e727-4382-9d46-fd8c72c7b817"
    },
    {
        "author": "晁补之",
        "paragraphs": [
            "大明唐来寺，废苑西南隅。",
            "青松拱高阜，崎岖有微途。",
            "肩舆病我早，一马良可驱。",
            "众木媚深壑，气熏时雨余。",
            "此焉可数醉，何用葺吾居。"
        ],
        "title": "饮酒二十首同苏翰林先生次韵追和陶渊明  其一○",
        "id": "7f5c39fe-f84b-44f9-b960-3bfe86d12ac7"
    },
    {
        "author": "晁补之",
        "paragraphs": [
            "苏公士冠冕，复似郭有道。",
            "知士未达间，趣操保耆老。",
            "精钢试九火，劳倦容不槁。",
            "为州第饮酒，况此年岁好。",
            "藏锋避世故，轻敌丧吾宝。",
            "时来用毫末，勋业自世表。"
        ],
        "title": "饮酒二十首同苏翰林先生次韵追和陶渊明  其一一",
        "id": "f21da29c-6681-484e-b113-8c80117cc192"
    },
    {
        "author": "晁补之",
        "paragraphs": [
            "东汉有两士，才智炫一时。",
            "三公往访事，卧疴亦见辞。",
            "伟明独不然，小道安取兹。",
            "斯人似水镜，与世破昏疑。",
            "忧国不为身，百世那可欺。",
            "举杯相欢属，是事亦置之。"
        ],
        "title": "饮酒二十首同苏翰林先生次韵追和陶渊明  其一二",
        "id": "bf2bc5aa-67cd-46cb-ba19-fac5c15979ab"
    },
    {
        "author": "晁补之",
        "paragraphs": [
            "斋居忽若遗，不识身与境。",
            "颇疑酣中似，奈尔辄复醒。",
            "东坡自云然，挈世一裘领。",
            "是事吾有师，安敢囊出颖。",
            "指穷火已传，岂待得薪炳。"
        ],
        "title": "饮酒二十首同苏翰林先生次韵追和陶渊明  其一三",
        "id": "e0628a1f-cbbe-4bf8-8abd-5138e76add1c"
    },
    {
        "author": "晁补之",
        "paragraphs": [
            "安昌汉耆儒，乐饮侈亦至。",
            "东坡俭不固，少饮得径醉。",
            "愚敢效戴崇，正复思其次。",
            "旁通获亲爱，公亦安所贵。",
            "便坐时一巵，彭宣宁寡味。"
        ],
        "title": "饮酒二十首同苏翰林先生次韵追和陶渊明  其一四",
        "id": "83f646b1-08c4-4e54-b4a1-291cf0403a43"
    },
    {
        "author": "晁补之",
        "paragraphs": [
            "幼闻锦江春，欲访子云宅。",
            "叩门问奇字，便埽四方迹。",
            "青云看一鹗，凡毛愧累百。",
            "劳公谕伯业，齿坚头未白。",
            "何当摆俗累，岁月可惋惜。"
        ],
        "title": "饮酒二十首同苏翰林先生次韵追和陶渊明  其一五",
        "id": "635ed79d-d17f-45ab-95b7-f9d1c012a74c"
    },
    {
        "author": "晁补之",
        "paragraphs": [
            "王道无偏党，此语闻诸经。",
            "高贤如大海，亦以众流成。",
            "文饶叹维州，刀锯人所更。",
            "相如后私怨，此语惊秦庭。",
            "小人虑事疏，妄意盐车鸣。",
            "安得如江酒，洗我尘垢情。"
        ],
        "title": "饮酒二十首同苏翰林先生次韵追和陶渊明  其一六",
        "id": "52a68656-4d55-4ba7-a0ba-9049aa01c663"
    },
    {
        "author": "晁补之",
        "paragraphs": [
            "淮南夏早收，晚秧亦含风。",
            "连舻似雍绛，千斛输吴中。",
            "使君饮酒乐，岁美关梁通。",
            "安得天下人，俱忘楚人弓。"
        ],
        "title": "饮酒二十首同苏翰林先生次韵追和陶渊明  其一七",
        "id": "2327d0a0-f228-4f08-8b13-381eb79c3b93"
    },
    {
        "author": "晁补之",
        "paragraphs": [
            "十年一麦禾，此岁亦难得。",
            "寄语吾州人，不饮良大惑。",
            "经时无死市，吏责亦可塞。",
            "先生门弟子，佐守同一国。",
            "举杯日相属，有句安得默。"
        ],
        "title": "饮酒二十首同苏翰林先生次韵追和陶渊明  其一八",
        "id": "760799d2-f94e-4a77-a6d8-92d43613d924"
    },
    {
        "author": "晁补之",
        "paragraphs": [
            "堂堂门下公，英发自初仕。",
            "卷舒固以时，出处不为己。",
            "朝廷登儒辅，德礼民有耻。",
            "岷峨更峥嵘，清风在闾里。",
            "独醒固不恶，既醉又可纪。",
            "成王访落时，百室赋盈止。",
            "吾侪为国谋，私爱不足恃。"
        ],
        "title": "饮酒二十首同苏翰林先生次韵追和陶渊明  其一九",
        "id": "e2cdb639-7570-476d-8d8b-73c5767215ba"
    },
    {
        "author": "晁补之",
        "paragraphs": [
            "黄子似渊明，城市亦复真。",
            "陈君有道举，化行闾井淳。",
            "张侯公瑾流，英思春泉新。",
            "高才更难及，淮海一髯秦。",
            "嗟予竞何为，十驾晞后尘。",
            "文章不急事，用意斯已勤。",
            "平生不共饮，叹息无与亲。",
            "问道伯昏室，何人独知津。",
            "各在天一方，泪落衣上巾。",
            "归休可共隠，山中复何人。"
        ],
        "title": "饮酒二十首同苏翰林先生次韵追和陶渊明  其二○",
        "id": "4b8364fc-5452-45fc-b904-4037ea6a0805"
    },
    {
        "author": "晁补之",
        "paragraphs": [
            "河流之所濡，一斛泥数斗。",
            "我庄当水穷，乃比石田瘦。",
            "尚无东陵瓜，况有南山豆。",
            "天雨不可期，且复鞭牛后。"
        ],
        "title": "视田五首赠八弟无斁  其一",
        "id": "6c3964c2-5683-440f-80f3-339e349e4557"
    },
    {
        "author": "晁补之",
        "paragraphs": [
            "苏秦不愿印，迺在二顷田。",
            "东皋五十亩，力薄荆杞填。",
            "择高种苜蓿，不溼牛口涎。",
            "拙计安足为，朝往而暮旋。"
        ],
        "title": "视田五首赠八弟无斁  其二",
        "id": "10de7805-b4d5-4381-a080-e744339051eb"
    },
    {
        "author": "晁补之",
        "paragraphs": [
            "薄游废家务，待子营糗粮。",
            "庄奴不入租，报我田久荒。",
            "凌矜马到门，硉兀牛卧场。",
            "立苗苍耳根，此策殊未长。"
        ],
        "title": "视田五首赠八弟无斁  其三",
        "id": "f0ab3d9b-cf60-4603-b3ec-434ca0916776"
    },
    {
        "author": "晁补之",
        "paragraphs": [
            "家世不为农，长安有大第。",
            "官粮弗充口，万里聊自庇。",
            "一从学聱牙，世事百色废。",
            "卖牛姑补屋，岁晚霜雪至。"
        ],
        "title": "视田五首赠八弟无斁  其四",
        "id": "9cc64ee7-856a-481e-aad7-866e5605fd0e"
    },
    {
        "author": "晁补之",
        "paragraphs": [
            "居贫废文字，铫鎒学苦耕。",
            "怪子独伶俜，久与地力争。",
            "苦耕又不时，狐虺日纵横。",
            "高原一释耒，叹息心怦怦。"
        ],
        "title": "视田五首赠八弟无斁  其五",
        "id": "a9aef4ae-f729-4617-b6ae-1ced259ea0dc"
    },
    {
        "author": "晁补之",
        "paragraphs": [
            "平生交游情，独处不可乍。",
            "那为一马饮，浊水喷百马。",
            "弦歌高楼上，但恨知者寡。",
            "丈人遗世心，口语傥能借。",
            "不然抱幽璞，终岁裹幞帊。",
            "坐令青蝇繁，暂出刑两踝。",
            "儒冠成自误，归去无屋瓦。",
            "頼逢里中贤，筑室各萧洒。",
            "及时秫麦贱，樽酒得同把。",
            "安能效干没，肩与市人亚。",
            "居然邑里号，曾墨为还驾。",
            "况在灶奥间，欲耻王孙贾。",
            "东方钱二百，得米稚啼嗄。",
            "嘲笑坐穷辰，无肉饱伏假。",
            "尚闻剥啄声，聊复屣屐迓。",
            "子常妙工诗，苏李掩曹谢。",
            "有时醉酕醄，大笑翻盏斝。",
            "倒床鼻息恶，唤起对残灺。",
            "复古志尚奇，众竞方独暇。",
            "扪蝨与人言，岂不逢谴讶。",
            "崇朝洁腹坐，往往食旁舍。",
            "子固业少成，议论媲风雅。",
            "尝闻庄生说，乃慕巨鱼化。",
            "平居似晏子，志念能自下。",
            "而我独迂疏，通人所讥骂。",
            "正頼觞咏中，得意自陶写。",
            "留连接清晤，欲起不能罢。",
            "是时春雨余，桑密鸠鸣野。",
            "城隅园圃近，款段亦时跨。",
            "便恐百卉阑，晼晚侵朱夏。",
            "人生形骸累，未免俗情诈。",
            "此理岂外求，犹烦詹尹卦。",
            "清风穆然在，如渴啗甘蔗。",
            "况我自散材，谷口躬耕者。",
            "去年秋不在，匏瓠缘庭架。",
            "低回迫荣利，妻子怜王霸。",
            "横经亦彊颜，己取或人舍。",
            "但虑宰我愚，松柏谈三社。",
            "翛然一室内，黄卷开佳话。",
            "尺璧竞寸阴，宁复当论价。",
            "吟哦愁肝肾，蟋蟀吊长夜。",
            "鄙俚颇近情，持用自悲诧。",
            "功名与道义，熊掌偕鱼炙。",
            "二事良难兼，夫子贤点也。"
        ],
        "title": "即事一首次韵祝朝奉十一丈",
        "id": "8dd4aa07-af8b-4f8f-bac6-f435d5eb55fb"
    },
    {
        "author": "晁补之",
        "paragraphs": [
            "泽南三百里，极望横天云。",
            "云端色凝黛，谛视初可分。",
            "峥嵘介丘像，澒洞元气屯。",
            "顷刻有变化，惨澹殊明昏。",
            "天行帝出震，其位生物元。",
            "不周偾西北，川乃东南奔。",
            "宁知六鼇死，竟使二山沦。",
            "不有是难倾，孰维大块根。",
            "尝闻周官说，实惟天帝孙。",
            "神灵所镇守，民物斯芘存。",
            "幽明脗一理，有道惟常尊。",
            "不觉下马拜，僮奴亦蹲循。",
            "迺知正直理，足使冥顽敦。",
            "三王有损益，商人所尊神。",
            "明法或不惧，夜行安得逡。",
            "以此辅世教，庶几驱骜民。",
            "暮宿太平驿，不眠虑丝棼。",
            "明朝好天色，万象开胚浑。",
            "势横恒碣尽，支压齐鲁蹲。",
            "五色冒日观，一握通帝阍。",
            "恢拓下嶊嶉，青苍上氤氲。",
            "泉石竞沮洳，烟岚互纷纶。",
            "高举躐风海，深蹯跆火轮。",
            "涛波卷堆阜，一一溟渤吞。",
            "棋枰视井邑，匕箸藏松椿。",
            "碧瓦峙双阙，红墙缭长闉。",
            "愿瞻巖閟客，内涤邪垢魂。",
            "赐臣登绝顶，一览神秀原。",
            "万壑射窈窕，三坛矗嶙峋。",
            "莽不睹项领，何能穷䏶跟。",
            "稍稍指凫绎，依依数亭云。",
            "松列大夫爵，驘识将军坟。",
            "琐屑涧花丽，霏微崖药薰。",
            "广大良有以，奇险安足论。",
            "瑰诡有形上，颓然德弥惇。",
            "得无希夷子，傲世逃深蓁。",
            "亦有黄冠士，相对如麖麏。",
            "此曹啮草木，语道良未闻。",
            "解榻坐中观，洗心驰大钧。",
            "形气要得一，不然随物泯。",
            "是事亦姑置，幽寻聊可勤。",
            "初疑无字碑，莹洁谁敢文。",
            "又怪玉女井，高绝何由奫。",
            "俯穿鬭仙巖，鸟下天壁垠。",
            "侧度五贤堂，熊经背逡巡。",
            "剑石危数履，女萝柔屡扪。",
            "挥斥八极远，风来袂轩轩。",
            "寥廓自无梯，犹疑天可宾。",
            "阴谷不敢视，恐落魑魅羣。",
            "安得遂独往，身如黄鹄翻。",
            "周流遍五岳，采掇芝英繁。",
            "即欲憩圆峤，或当止昆仑。",
            "众真迎我语，一笑颜玉温。",
            "是中差可乐，子胡恋尘樊。",
            "答此太遗物，身闲犹事君。",
            "重华迹已远，秦汉事方烦。",
            "成功属吾宋，五礼垂后昆。",
            "皇帝二载春，臣备太史员。",
            "䌷绎自帝典，颇识康哉言。",
            "泥金白玉字，愿颂无前勋。",
            "有志类韩愈，无书愧文园。",
            "臣发将雪素，臣心犹日暾。",
            "今此在林薮，跳身同玃猿。",
            "徒观众山小，愁绝下天门。"
        ],
        "title": "谒岱祠即事",
        "id": "d0b5b085-e513-4e75-9de0-64aeabf36249"
    },
    {
        "author": "晁补之",
        "paragraphs": [
            "南巖夫何为，山作天倚盖。",
            "山南豁山腹，飞顶覆其外。",
            "初如鹏将翔，膺击羣麓背。",
            "乍似海大鱼，呀口噞而嘬。",
            "当空横广额，架屋喉舌内。",
            "仰窥骇凭凌，俯进愁压坠。",
            "尝聆释氏说，仰覆各世界。",
            "千间未可著，五亩良不隘。",
            "清泠气射人，热恼从此溃。",
            "崖奔木疏瘦，谷远鸟幽怪。",
            "问僧何年居，投老四五辈。",
            "问客何人来，官满或一再。",
            "而予与二子，高兴偶相戒。",
            "松舟下清江，毛发数虾蟹。",
            "篮舆上峻岭，幢节望杉桧。",
            "李侯勋门胄，文采山作绘。",
            "赵君儒林孙，嫮美兰结珮。",
            "不为城郭游，继月此于迈。",
            "宁知老逾拙，意在精赏退。",
            "得居溪南山，食饮与山对。",
            "夔魈入奥穾，云雨出巾襘。",
            "古人戒贱目，惯睹谁复贵。",
            "顾此诚未逢，欣然与心会。",
            "彭湖两崖蹙，泉作一线霈。",
            "禅月古台空，灵山自明晦。",
            "搜奇获三胜，趣懒同一慨。",
            "但忧久聱牙，尚喜无蔕芥。",
            "平生所驱使，诗酒俱好在。",
            "天涯得吾侣，物外从所快。",
            "便欲登赤城，一观天宇大。"
        ],
        "title": "游信州南巖",
        "id": "f90d160a-51a6-4224-b1c4-105f712585e4"
    },
    {
        "author": "晁补之",
        "paragraphs": [
            "晡时北京城，行李上客槎。",
            "二更无人声，骑马黄河沙。",
            "误缘柳滩中，寻炬知田家。",
            "道有转徙人，襁负依丘麻。",
            "鸡鸣不安枕，彷彿墟里斜。",
            "秋瓜抱子母，荞麦亦已华。",
            "頼兹野物登，尔辈生有涯。",
            "夜宿冠氏驿，旅衾魂梦嘉。",
            "明发萦长坂，晚开堂邑衙。",
            "秋阳此方炽，流汗霑巾纱。",
            "处阴甘吾愿，聊逸岂在多。",
            "有风东北来，惨惨飞雨加。",
            "顷时异晦明，稍瞩天表霞。",
            "仆夫为我言，涂梗绝行车。",
            "且还解吾褚，中林侣群鸦。",
            "诗书维永夕，蚤作从复赊。",
            "岂不有王事，奈此仆夫何。"
        ],
        "title": "北京水后往棣州试进士",
        "id": "a4fbc31b-554a-49c4-b941-a3396df6cd46"
    },
    {
        "author": "晁补之",
        "paragraphs": [
            "东国宽市征，西山休骑屯。",
            "时清诗人喜，洗濯出佳言。",
            "渊源苏夫子，河入莆菖翻。",
            "轨辙校书君，驾骖盗骊奔。",
            "后来得濬冲，它人孰窥藩。",
            "譬余学礼素，妇祭盛于盆。",
            "不应麾门墙，尚许酌衢樽。",
            "梦天九门开，灿然列星繁。",
            "群公顾我喜，颜若白璧温。",
            "赤城何足蹑，愁绝永嘉孙。"
        ],
        "title": "次韵王宗正定国与苏翰林先生黄校书鲁直唱和",
        "id": "9cd79e2f-761c-41c5-a9e9-6dedd3474ae6"
    },
    {
        "author": "晁补之",
        "paragraphs": [
            "冬旱及兹雪，都人销百忧。",
            "墙根有宿草，余绿尚去秋。",
            "新阳解薄冰，大润升介丘。",
            "夜闻窗响纱，高云正绸缪。",
            "明旦天津望，寒花翳川流。",
            "宫中圣人喜，疠气一夕收。",
            "史占上日祥，知欲遍九州。",
            "敢任肉食谋，官闲欣岁休。",
            "虽无山阴船，穷巷窘若囚。",
            "却幸葛翁来，汤餠有麦牟。",
            "孔侯金闺彦，平昔慕追游。",
            "延阁排霄起，登临忘我愁。",
            "何当联辔镮，城苑佳气浮。",
            "春郊日可望，桑野听行讴。"
        ],
        "title": "次韵孔著作常父馆中喜雪",
        "id": "483e169e-9cf5-4b9a-bf56-7e8301328f39"
    },
    {
        "author": "晁补之",
        "paragraphs": [
            "张侯经济术，见遇未容心。",
            "扬子执戟老，蒋生开径深。",
            "予亦拙造请，素怀爱园林。",
            "闭门鸟雀喜，朝日上骎骎。"
        ],
        "title": "次韵张著作文潜休日不出二首  其一",
        "id": "fe475557-82f4-4b3d-8168-da62b818ff5c"
    },
    {
        "author": "晁补之",
        "paragraphs": [
            "文史平昔契，淮山别离心。",
            "省中并日直，天上青春深。",
            "买屋近城坞，往来成竹林。",
            "诗模黄著作，吾亦意骎骎。"
        ],
        "title": "次韵张著作文潜休日不出二首  其二",
        "id": "169a3973-e169-442a-846f-68c565f73498"
    },
    {
        "author": "晁补之",
        "paragraphs": [
            "贫炉初著灰，浊酒寒不温。",
            "邻张病未来，独负南窗暄。",
            "昨日往过之，欢喜能两餐。",
            "酲醲淟然解，愧无枚乘言。",
            "祝君抱虚一，邪气袭无门。",
            "今晨有起色，迎笑眉宇轩。",
            "扶掖两男儿，总丱佳弟昆。",
            "遣诵寄我诗，妙可白玉刊。",
            "平生俱豪气，见酒渴骥奔。",
            "赐休常苦稀，晨谒良不闲。",
            "约君向南邦，勿厌敲扑諠。",
            "公余未忘饮，何必釂十分。",
            "时平但行乐，卧治安足论。",
            "琵琶五十面，雷雨出鹍絃。"
        ],
        "title": "次韵文潜病中作时方求补外",
        "id": "b4352e63-6350-4dbd-a6d3-effa1840b439"
    },
    {
        "author": "晁补之",
        "paragraphs": [
            "淮浦见之子，春风初策名。",
            "颇讶谪仙人，有籍白玉京。",
            "晚遇广文直，老交心愈倾。",
            "同升芸香府，偶坐华发生。",
            "斯人自龙性，意变难章程。",
            "耆酒不疵吝，身如秋叶轻。",
            "自言士处世，何必冰雪清。",
            "交游满台省，毁誉半王城。",
            "不肯效俯仰，畏高侮鳏惸。",
            "常思老伊颍，紫蟹羞吴秔。",
            "我辄抵掌和，音同磬随笙。",
            "小人奉慈亲，皆尝小人羹。",
            "寒衣妇补绽，学绩女娉婷。",
            "日欲江海去，心期杨柳青。",
            "众木构大厦，豫章倚孤撑。",
            "如子足医国，可容移疾行。",
            "丹书紫皇告，玉篆五岳形。",
            "何必陶隠居，吞霞养纯精。",
            "访道自素约，谐心期暮龄。",
            "但恐牵俗缘，志大功不成。",
            "息交屏妻子，此语不须惊。"
        ],
        "title": "再次韵文潜病起",
        "id": "44f2dd75-6a33-408a-b784-fc03b8cfc0fc"
    },
    {
        "author": "晁补之",
        "paragraphs": [
            "蛮乡俟天形，畏蠚复惮暑。",
            "梦甥来万里，竹响风动宇。",
            "如今真似梦，相对别恨吐。",
            "平生窘执辔，白面力如虎。",
            "谁令斗指日，江使堕渔罟。",
            "桃僵李为仆，遗珮满江渚。",
            "常忧抱石死，无复脚踏土。",
            "那知徼时愿，起废遇明主。",
            "旷调已远迹，未用矜杜举。",
            "但忧世议隘，亡弓不亡楚。",
            "吾甥学孔子，况乃父母鲁。",
            "如闻四门辟，未信溯洄沮。",
            "上书闵魃旱，膏以神灵雨。",
            "北海自有人，高丘岂无女。",
            "尔壮观尔能，吾归固吾所。",
            "期甥二儿上，余子不足数。",
            "何以喻吾心，酌此湘吴醑。"
        ],
        "title": "玉溪归逢甥李相如汴中",
        "id": "ce8cf00b-de13-4911-8b5b-01c34825394b"
    },
    {
        "author": "晁补之",
        "paragraphs": [
            "闭门围火谈，开户雪一尺。",
            "黄昏具杯酒，知君远行役。",
            "君家三兄弟，颇谓各无敌。",
            "容父学知方，大道通四驿。",
            "吉父尤颉颃，天池观水击。",
            "仁父少而奇，乃是夜光璧。",
            "李侯有此子，便可卧安席。",
            "家居乐与饵，聊以止过客。",
            "岂无一束刍，空谷不可食。",
            "宵人操宠利，徒手捕蜴蜥。",
            "公等宁复然，乌黑鹄自白。",
            "屠龙业有用，未厌所从僻。",
            "富贵念昔时，城东雪中迹。"
        ],
        "title": "送学生李公裕兄弟赴省集",
        "id": "51d6d52f-3ee4-476c-83e5-933fad3ba971"
    },
    {
        "author": "晁补之",
        "paragraphs": [
            "北门望瀛关，一苇初莫渡。",
            "儒宫连案几，会合岂非数。",
            "蝉鸣几何时，庭菊下白露。",
            "念当慰佳节，觞酌美无度。",
            "不然坐岁晚，流景急飞兔。",
            "区区人一马，官舍勤早暮。",
            "经时枉见赠，弥月不能赋。",
            "竹斋行茗粥，寂莫当屡赴。",
            "此君安可得，霜雪不改故。",
            "诗如战交地，高处要先据。",
            "牛羹君放饭，轑鼎吾亦饫。",
            "顾惭咏伐檀，无补餐已素。",
            "还家便却埽，况乃无户屦。"
        ],
        "title": "次韵太学舒博士尧文示同志",
        "id": "03427e4d-ae45-4566-8df0-01aae3882da2"
    },
    {
        "author": "晁补之",
        "paragraphs": [
            "唐来木兰寺，遗迹今未灭。",
            "僧钟嘲饭后，语出饥客舌。",
            "今公食方丈，玉茗摅噫噎。",
            "当年卧江湖，不泣逐臣玦。",
            "中和似此茗，受水不易节。",
            "轻尘散罗曲，乱乳发瓯雪。",
            "佳辰杂兰艾，共吊楚累洁。",
            "老谦三昧手，心得非口诀。",
            "谁知此间妙，我欲希超绝。",
            "持夸淮北士，汤餠供朝啜。"
        ],
        "title": "次韵苏翰林五日扬州石塔寺烹茶",
        "id": "084e37c9-f6a2-45f8-b84d-0d91843cb335"
    },
    {
        "author": "晁补之",
        "paragraphs": [
            "黄叶满青山，枯蒲静寒水。",
            "凫雁下坡塍，牛羊散墟里。",
            "担获暮来归，儿迎妇窥篱。",
            "虎头无骨相，田野有余思。"
        ],
        "title": "题四弟以道横轴画",
        "id": "55d295a6-a7c7-4f76-b2e2-ba1c14d4a1b7"
    },
    {
        "author": "晁补之",
        "paragraphs": [
            "暑卧午呀呷，蠲烦何所投。",
            "巖桂割辛芳，石蜜滋甘柔。",
            "沃以火鼎沸，閟之冰井幽。",
            "三日出深幂，明琼盎黄流。",
            "冰火离坎类，意比秫麦缪。",
            "辛甘既两适，不湎亦销忧。",
            "中年苦内热，岁愿西风秋。",
            "寒凉犯所畏，发散资尔谋。",
            "时时以觞客，三献不一酬。",
            "缅思湘累语，啜醨终所羞。",
            "北斗酌此浆，违世聊远游。",
            "恐复迷吾往，仆悲道阻脩。",
            "淮南归来些，憭栗令人愁。",
            "百壶无此饯，夙志慕林丘。",
            "宁怀小山感，不为桂枝留。"
        ],
        "title": "桂浆",
        "id": "3930a571-4dff-4283-b96d-18348c6c3e96"
    },
    {
        "author": "晁补之",
        "paragraphs": [
            "人言慎县宰，颇似太丘君。",
            "客户有训遣，司官无讼闻。",
            "外家久寂莫，舅氏少辛勤。",
            "一邑何足道，高名谁与群。",
            "西来马特特，冬晚雪纷纷。",
            "公朝道由砥，孤士迹如云。",
            "过门苦地僻，下直迫日曛。",
            "深泥枉穷巷，寒罏对残煴。",
            "感慨说宣子，飘零缀遗文。",
            "麟阁窘铅椠，鱼山失耕芸。",
            "远情等匏系，归梦剧丝棼。",
            "山东接畿甸，阳谷近榆枌。",
            "吏昔猛豺虎，民如窜麖麏。",
            "幸逢宽大时，庶几仁惠薰。",
            "自笑下士策，不殊野人芹。",
            "爱民宜百禄，本茂实当蕡。"
        ],
        "title": "送舅氏杨通直令阳谷",
        "id": "276ce581-3466-4caa-810d-14cb7611c9d5"
    },
    {
        "author": "晁补之",
        "paragraphs": [
            "我生譬天星，睍睆但空誉。",
            "学经羞轮扁，常恐老窜句。",
            "南游上会稽，弱冠肆远步。",
            "便当期汗漫，如鸟铩修羽。",
            "入宫又独晚，谣诼遭众嫮。",
            "坐令平生交，室冷毡不具。",
            "君公墙东客，清鉴美无度。",
            "风期山水意，千载见此遇。",
            "定疑丹青仙，方我以痴顾。",
            "岂繄才自疏，阅世真异趣。",
            "伐柯理无远，要以一马喻。",
            "古人本不死，方寸有佳处。",
            "三年禹河曲，日见车马渡。",
            "何知谢剥啄，黄土衣易污。",
            "无人尚有子，独载城下路。",
            "功名喧口实，簪组托肺腑。",
            "请看缾罂满，取踬病不去。",
            "脱黏窥本初，须子遗所寓。",
            "怵迫倦东西，林间尚宽裕。"
        ],
        "title": "赠王推官允中",
        "id": "1c99d8e6-99ae-4807-87d4-4578207174db"
    },
    {
        "author": "晁补之",
        "paragraphs": [
            "短辔驭羸马，驰驱曹济间。",
            "商飚折劲木，萧瑟道里寒。",
            "况复慕所天，恻怆摧心肝。",
            "游子叹时迈，慈母怜衣单。",
            "来时凭窗哭，五妹垂修鬟。",
            "季弟主菽粟，孺妻爨茅菅。",
            "悼我无令人，莫奉堂上欢。",
            "岂无萱草诗，终日倚门阑。",
            "念昔常独立，所闻诗礼难。",
            "我尚未成人，遭罹此忧患。",
            "岁晏念坟墓，仳离百哀攒。",
            "何时奉灵车，辛苦向此还。",
            "亲寡气力微，傍人祝加餐。",
            "愿言薄志节，苟生无形颜。"
        ],
        "title": "之京师展墓",
        "id": "0ce2455c-624e-4389-ada1-338e2ddd61c9"
    },
    {
        "author": "晁补之",
        "paragraphs": [
            "西城昔相值，桃初两三红。",
            "翩翩骛长陌，春风摇马鬃。",
            "后君归几日，游絮已濛濛。",
            "解鞍不待憩，相命古原东。",
            "芍药虽俗花，狂姿幸时供。",
            "平生于知己，千过不一逢。",
            "感君欲开口，清洟出霑胸。",
            "君如陶渊明，不为五斗恭。",
            "胡为青纶上，朱墨纷外蒙。",
            "弃官能从我，短后追田翁。",
            "铜斗酿秫麦，竹枝弋凫鸿。",
            "何必悲无衣，缊黂聊御冬。",
            "九辩太高洁，五噫苦羁穷。",
            "置此无滑和，天情反其中。",
            "市药非市名，名闻药何庸。",
            "十浆馈五浆，犹畏闻者从。",
            "如何酆城畔，夜夜生长虹。"
        ],
        "title": "同毕公叔饮城东",
        "id": "31a203d8-8d33-4d94-b035-e4a4b8f3d4a2"
    },
    {
        "author": "晁补之",
        "paragraphs": [
            "卢敖游八极，末至北阴墟。",
            "卒然蒙谷幽，睹一奇丈夫。",
            "泪注而鸢肩，深目玄髭须。",
            "轩轩迎风舞，自得乐有余。",
            "见敖默弗言，慢然下臂趋。",
            "敖私蹑其后，若士意不愉。",
            "曰子亦何为，迷缪至此乎。",
            "此虽穷荒北，尚或逢日乌。",
            "过是有玄关，晦墨不可居。",
            "语竟若欺魄，摄身没空虚。",
            "始予读秦记，疑是忽帝徒。",
            "今聆天随言，乃与夸父俱。",
            "逐日下虞谷，力穷尚嗟吁。",
            "阳舒固物理，我亦安于于。",
            "若士独何气，幽沉山海隅。",
            "浑沌死已久，人生信多涂。"
        ],
        "title": "题李秀才成季负日轩",
        "id": "49b2bf6f-1412-4572-b23c-4099f5aea175"
    },
    {
        "author": "晁补之",
        "paragraphs": [
            "吾庐无余地，文字散堆案。",
            "虽微清溪鹤，蓍画亦幽玩。",
            "高人来何疏，午榻动成鼾。",
            "梦闻足音喜，不待摇枕唤。",
            "居贫少烟火，饘食尚须旰。",
            "出门兀何之，踉跄从款段。",
            "吾人古遗隠，凫足闵同患。",
            "负日持献君，狐白不肯换。",
            "商歌叩牛角，长夜安得旦。",
            "飕飗满屋风，黄叶散投幔。",
            "楚屈若灵龟，出处思过半。",
            "所从聊自知，何用詹尹算。",
            "不如天随生，头帻终日岸。",
            "况君击庄缶，一念肠九转。",
            "人方卧大室，子独号其畔。",
            "寒山来助哭，咄尔勿嗟惋。"
        ],
        "title": "次韵李成季感事",
        "id": "04f37598-203d-4dc9-bd34-2ebb9ed27a59"
    },
    {
        "author": "晁补之",
        "paragraphs": [
            "萧条蓐收穷，疏树失秾绀。",
            "北风动地起，云揽红日暗。",
            "李君邀我游，肴蔌治寒檐。",
            "相携二三子，欻若符节勘。",
            "愧非谷口隠，佳会良可暂。",
            "茅堂兀四壁，谁识此意淡。",
            "古径无俗寻，陈编有幽瞰。",
            "一聆君子语，粱肉几厌啗。",
            "归来马河北，寂寞晚舟缆。",
            "吾生事逃伏，优游亦何憾。"
        ],
        "title": "同李主簿叔文饮北庄",
        "id": "7cdd4437-fbd7-4605-aebf-0f293bd040d5"
    },
    {
        "author": "晁补之",
        "paragraphs": [
            "夏季百果繁，兔葵亦成实。",
            "独有野石榴，幽花时熠熠。",
            "熠熠非独好，芳荣頼午日。",
            "翩翩彼白蝶，彷彿粗采挹。",
            "睡余起对此，嘉兴亦萧瑟。",
            "良非阡陌丽，敢竞阳春出。",
            "无言以成蹊，上愧桃李质。",
            "幸当饱霜余，万颗富君室。"
        ],
        "title": "夏季",
        "id": "62864915-7cd6-47ff-8fb8-e63738013bc2"
    },
    {
        "author": "晁补之",
        "paragraphs": [
            "天旱久不雨，四郊多狂风。",
            "萧萧班马鸣，落日大野中。",
            "君子守宫廷，至乐圣所同。",
            "喟予不逢辰，足迹道里重。"
        ],
        "title": "曹州道中二首  其一",
        "id": "fcbece31-41b4-416d-ba35-de428bc3bc85"
    },
    {
        "author": "晁补之",
        "paragraphs": [
            "驱马上高原，秋风吹客衣。",
            "感时有所怀，送目鸿雁飞。",
            "羸僮惑岐道，日暮相际稀。",
            "愧彼倦翔鸟，知还良庶几。"
        ],
        "title": "曹州道中二首  其二",
        "id": "228328ba-176e-4178-86a8-dd0814c27067"
    },
    {
        "author": "晁补之",
        "paragraphs": [
            "次公恶醒狂，得酒要自浊。",
            "病闻南邻邀，不往亦踊跃。",
            "空床成展转，假寐风雨恶。",
            "中虚气袭逆，妄梦时可愕。",
            "每惭张隠居，凌旦发囊药。",
            "晓来天境清，日出鸟语乐。",
            "家人语南轩，青杏已可嚼。",
            "复云竹斋前，阶戺有迸箨。",
            "欣然欲举手，纱帽未能著。",
            "平生李夫子，相得怀抱廓。",
            "何当戒长须，夙驾慰寂莫。",
            "杯杓恐不胜，快语聊一噱。"
        ],
        "title": "病起呈李县令希孝",
        "id": "092093cd-deb4-4e2d-a262-cadc4e0ea5dd"
    },
    {
        "author": "晁补之",
        "paragraphs": [
            "漆园说海若，稷下谈神州。",
            "长剑堪倚天，语大世莫酬。",
            "少狂岂其然，及此日月流。",
            "稍知画足非，万事指顾休。",
            "夫子更高识，未沫于前修。",
            "乘流聊复驶，得渚正须留。",
            "盖有幸遇鲁，何能必为周。",
            "徜徉下泽车，惊骇入谷驺。",
            "对酒尚青眼，吟诗将白头。",
            "山阴论往事，陈迹讵能收。"
        ],
        "title": "赠金堤刘承制景文",
        "id": "2d823595-aa9c-436e-ad3c-0685202000e6"
    },
    {
        "author": "晁补之",
        "paragraphs": [
            "少时勇游山，说山喜动色。",
            "中年谪南方，庐阜得深历。",
            "当时不类谪，忘腰带之适。",
            "怪人肝鬲异，破贼喜折屐。",
            "只今窜林下，织衣而耕食。",
            "缅怀兹两士，吾宗气相得。",
            "吾春种桃时，子晓寻嵩日。",
            "似闻黄面子，为采乌头出。",
            "去年陟岱宗，一士世莫识。",
            "天门邀之下，倾倒意已极。",
            "斯人与人异，龙虎两超忽。",
            "重寻亦无路，颠雨石崖坼。"
        ],
        "tags": [
            "泰山"
        ],
        "title": "次韵四弟以道十二弟叔与法王唱和兼示无斁弟二首  其一",
        "id": "bad74663-99fc-4e8e-b6ed-270e002654ff"
    },
    {
        "author": "晁补之",
        "paragraphs": [
            "吾人伯仲间，一语可物色。",
            "气自寡所谐，穷乃足所历。",
            "家风藐五世，不肯适人适。",
            "意行无险易，又跣不著屐。",
            "文词如苦李，惨腹人莫食。",
            "犹矜不传妙，坐恐儿曹得。",
            "学怜新又新，老奈日复日。",
            "伯以最恬愉，何由采之出。",
            "无斁能寡言，犹堪谢前识。",
            "叔与气尚豪，搘颐视屋极。",
            "斯文恶表襮，枯鱼戒所忽。",
            "应如鲁宫籀，藏壁俟其坼。"
        ],
        "title": "次韵四弟以道十二弟叔与法王唱和兼示无斁弟二首  其二",
        "id": "510271f5-523c-4d43-b9b7-997e5e0f60b7"
    },
    {
        "author": "晁补之",
        "paragraphs": [
            "刘侯先将军，忠义当代显。",
            "喑恶指戎虏，却走自相践。",
            "西坡坐首鼠，势蹙不得免。",
            "天怜壮士穷，有子如此鲜。",
            "清时铸农器，文字正须勉。",
            "行吟畔牢愁，愤悱亦足遣。",
            "时来蹑云梯，仰视天宇展。",
            "下俯河两涯，牛马细不辨。",
            "达生匪行怪，未用惊邑犬。",
            "官闲尚数临，閟泽要清浅。"
        ],
        "title": "同刘景文登大安阁",
        "id": "a90fa52f-881a-4a66-9d17-2128af208c93"
    },
    {
        "author": "晁补之",
        "paragraphs": [
            "霜雪埋百花，及时鬭春阳。",
            "城南有高士，买屋入花藏。",
            "经时不出门，为花日日忙。",
            "我居在何许，近止东数坊。",
            "亦有佳公子，连车换帷裳。",
            "隔墙蜂蝶喧，开户草木香。",
            "仙人朱桃椎，发绿童脸芳。",
            "此公不可见，此画来远方。",
            "竹倚屠苏坞，柳拂辘轳床。",
            "素儿虽小小，亦足侑客觞。",
            "尚书廊庙具，气若冰壶凉。",
            "忘年此宾主，吾党有辉光。",
            "人生走尘土，岁月颜鬓苍。",
            "曷不休沐暇，过此薰修房。",
            "宴坐二十年，非痴实难量。",
            "张侯不出家，在家说缘忘。",
            "尚拟问两卿，携肴借红粧。",
            "妍歌听黄子，不饮亦清狂。"
        ],
        "title": "次韵张著作文潜饮王舍人才元家时坐客户部李尚书公择光禄文少卿周翰大理杜少卿君章黄著作鲁直",
        "id": "4dcb2e2b-6fb4-46f3-99c7-7ed019b66543"
    },
    {
        "author": "晁补之",
        "paragraphs": [
            "高词自班马，短句亦阴何。",
            "输写无穷已，怀山赴壑波。",
            "深耕待铚艾，疗饥乃嘉禾。",
            "机云共一时，未信来者多。",
            "老病愧群豪，鱼山临东阿。",
            "苏公门下客，事业皆不磨。",
            "孙宝暂主簿，灵槎会穷河。",
            "它年九功叙，当使睦者歌。",
            "业虡置牙羽，管箫复森罗。",
            "镛钟欠一铎，未害大乐和。",
            "却欲从浮海，珊瑚烂红柯。",
            "龙门虽箭驶，此志未蹉跎。",
            "丹沙还黑发，流景尔则那。",
            "仇池出一派，分江定有沱。"
        ],
        "title": "次韵范翰林淳夫送秦主簿觏",
        "id": "aa22ecfa-256c-4332-b4da-ea0b540d4218"
    },
    {
        "author": "晁补之",
        "paragraphs": [
            "修身贵日新，如草陈叶换。",
            "请看絃上矢，岁月不可玩。",
            "文章得蛙釜，虎以皮遘难。",
            "兹事从古然，吾党奚独惋。",
            "秦君好学勇，决胜百马汗。",
            "宵行委明月，屡得按剑盼。",
            "鄙夫晚更事，前猛窘新愞。",
            "怜君亦自喭，意满怀不散。",
            "谁为倾国媒，尚此琼英粲。",
            "期君似椓罝，无以无人慢。"
        ],
        "title": "次韵答秦觏见赠",
        "id": "7bb046be-af9b-4115-929a-65e586f05c57"
    },
    {
        "author": "晁补之",
        "paragraphs": [
            "鸟声落檐间，竹色在户外。",
            "解屦置几前，放杖当椅背。",
            "默然仰栋时，往与古初会。",
            "有时遗坐客，十问不一对。",
            "尚因呼乃觉，笑自谢顽昧。",
            "知非慕蘧子，事去等蜩蜕。",
            "一生所未免，饮食与眠睡。",
            "所以更颓然，可乐本非内。",
            "有心欲何用，桥起则形累。",
            "頼客同门生，旷荡乃不愧。"
        ],
        "title": "北京学直舍对客",
        "id": "7e8eee33-7dd2-4f1b-8a6a-45227f85b5e4"
    },
    {
        "author": "晁补之",
        "paragraphs": [
            "虚斋闭疏窗，竹日光耿耿。",
            "更无司业酒，但有广文冷。",
            "人怜出入独，自喜往还省。",
            "时作苦语诗，幽泉汲修绠。"
        ],
        "title": "虚斋",
        "id": "c2e6e2a6-a652-4ec5-b58f-59b622dae633"
    },
    {
        "author": "晁补之",
        "paragraphs": [
            "秋云多重阴，凌旦亦可乐。",
            "虚斋坐亭午，寒雨依高阁。",
            "王官有忧责，霖潦河未落。",
            "孝先但欲眠，不奈弟子谑。",
            "黄花迫晚景，白露下丛薄。",
            "独当慰佳节，得酒自斟酌。"
        ],
        "title": "直舍即事",
        "id": "a7a34b42-b7d4-4c97-a4ab-ab386fe9c5e9"
    },
    {
        "author": "晁补之",
        "paragraphs": [
            "昨日雪已佳，今日雨亦好。",
            "冰肤解万木，洗濯见枯槁。",
            "思君对此坐，孤咏废幽讨。",
            "明日尚相期，春禽听清晓。"
        ],
        "title": "昨日雪已佳约李令希孝",
        "id": "de606801-58ac-4c7c-b5b1-3a29196effdd"
    },
    {
        "author": "晁补之",
        "paragraphs": [
            "午投李同年，下马汗如洗。",
            "城南迫送客，虽懒聊尔耳。",
            "出门缭陂陼，白鸟起深苇。",
            "佛宫横晚霁，窈窕间一水。",
            "借问客何人，谏垣有直气。",
            "吾人浮丘伯，聊可与把袂。",
            "如此邂逅何，得酒亦佳事。",
            "官闲犹有守，旋折窘六辔。",
            "可怜千红蕖，的皪姹晚市。",
            "便当夙驾行，秋风如箭驶。"
        ],
        "title": "同文潜送况之谏议十四丈守潞过成季作",
        "id": "7a6600d7-2437-417b-a693-4161c635b8cb"
    },
    {
        "author": "晁补之",
        "paragraphs": [
            "金明池上柳，人折一枝春。",
            "赠子意不浅，东游云外身。",
            "人生半刺史，朱绶光四邻。",
            "此岂经世怀，但慰垂白亲。",
            "钱塘我旧游，颇复识其人。",
            "不应山水改，但恐猿鸟新。",
            "章台走马客，冠盖尽要津。",
            "窃禄我自惭，便面聊障尘。",
            "亦思一舟去，共醉西湖滨。",
            "时平自行乐，不为千里莼。",
            "归来麒麟上，献纳当及辰。"
        ],
        "tags": [
            "西湖"
        ],
        "title": "送梅校理子明通守杭州",
        "id": "52bafae8-09c7-40b3-a3e6-88ea7ea9b923"
    },
    {
        "author": "晁补之",
        "paragraphs": [
            "去日剧奔骥，新交非曩图。",
            "怜君事业长，蔚若颐生须。",
            "表东海者谁，君世有显儒。",
            "端委论百揆，鞭弭雄千夫。",
            "二陈诗礼伯，八荀纨绮雏。",
            "尝闻达大家，可以济八区。",
            "功名望圣世，忠孝自吾徒。",
            "我昔拜秦州，词林炳于菟。",
            "见谓可与言，锄荒而破觚。",
            "刳中不宿秽，味道因有腴。",
            "斯文望若人，颠沛一手扶。",
            "白头远绥边，狐兔安足驱。",
            "汲黯在朝廷，永绝淮南觎。",
            "平叔不鬭羌，事正今日须。",
            "今君撰杖屦，还向府中趋。",
            "问讯不弃捐，寄声亦疏迂。",
            "何当质疑义，卖剑老樵苏。"
        ],
        "title": "送吕承奉至山从吕龙图晋伯辟秦州机宜",
        "id": "6c30ffad-44fa-41be-b915-827269d3e88b"
    },
    {
        "author": "晁补之",
        "paragraphs": [
            "晓发楼子庄，淮山自兹近。",
            "春风似恼客，浪稳舟不进。",
            "长安一回首，堤柳千里润。",
            "念当整帆席，快若冬蛰奋。",
            "微生谢拘窘，末路嗟鄙吝。",
            "林花一迎笑，岩鸟相借问。",
            "尘埃改颜鬓，坚白畏缁磷。",
            "江海慰高情，飘蓬自吾分。"
        ],
        "title": "晓发楼子庄",
        "id": "ba4e25db-4e5f-40d0-868d-e47e8bc75a1a"
    },
    {
        "author": "晁补之",
        "paragraphs": [
            "东南之美者，见伐以直干。",
            "岂如此君疏，犹作此郎玩。",
            "此郎乃在此，无乃材亦散。",
            "平生吉甫颂，意鄙枚叔乱。",
            "坐狂得此冷，对竹头帻岸。",
            "尚思杀青书，充宇白虎观。",
            "恐此愧子猷，还成倚楹叹。"
        ],
        "title": "礼部移竹次韵李员外文叔",
        "id": "a0f9e45c-d2fb-48b5-893c-ea08a8c3d3f6"
    },
    {
        "author": "晁补之",
        "paragraphs": [
            "神龙异凡马，头角要须敛。",
            "邦公七岁时，惊耳一语险。",
            "悟身非常住，风日过河减。",
            "峥嵘法云窟，跳出有家范。",
            "金刚不吐焰，已落天魔胆。",
            "一派感慈中，无波寒湛湛。",
            "是波本非水，无以瓦砾点。",
            "低枝竞听法，草木有情感。",
            "作解受群邪，碔砆疑琬琰。",
            "居然身出定，面目本来俨。",
            "而我久尘劳，见之良内慊。",
            "周侯老词句，太华耸而黯。",
            "自说少苦心，修涂肆穷览。",
            "李侯遗世事，不琢元无玷。",
            "文采丽春葩，百牍交千椠。",
            "顾惭土炭嗜，畏疾非羞俭。",
            "望不见水端，譬河还少贬。",
            "请佩伯阳言，吾非勇于敢。"
        ],
        "title": "次开祖使君韵兼呈端叔大夫圣域长老",
        "id": "28eff508-6da4-42ae-b4c5-df774d5db071"
    },
    {
        "author": "晁补之",
        "paragraphs": [
            "我闻栖禅人，一念超十地。",
            "云何别影事，未免依缘气。",
            "譬如幻男女，机废根随废。",
            "不然怖头走，此病穷三世。",
            "邦公狮子吼，曾使诸天喜。",
            "广说无说时，俱成甘露味。",
            "不知室久如，当有天来侍。",
            "城隅竹坞近，梵刹开严閟。",
            "以彼穴中空，清风自来萃。",
            "我生久更事，求愚不求慧。",
            "清风已说法，不用重宣偈。",
            "开祖照人姿，沧波白苹际。",
            "居然九奏妙，往往鱼龙戏。",
            "济明经世才，彫松识寒岁。",
            "怀宝竟迷邦，此岂非良计。",
            "名山寻胜士，投老终深诣。",
            "我自所蕲廉，蝉叶真堪蔽。"
        ],
        "title": "次韵钱济明赠感慈长老",
        "id": "ea21dfd0-13d4-4092-a4ed-ae77718fa2ce"
    },
    {
        "author": "晁补之",
        "paragraphs": [
            "穷邦迫秋成，霖雨厚土溼。",
            "邅吾上涞水，濞汹三峡疾。",
            "邦人送之子，岸潦饮马膝。",
            "凄凄属方升，澹澹惊并集。",
            "冲湍顺涂路，游波汇原隰。",
            "安知禾黍腐，转觉蛙黾急。",
            "何由干此潦，问天借九日。",
            "萧萧荆棘晚，亹亹霜霰密。",
            "之子向南州，铜章宰一邑。",
            "何须念宋远，古谓跂余及。",
            "扬舲堤柳尽，把醆淮山入。",
            "封圻吴楚徼，郡县秦汉袭。",
            "开门驵侩哄，辏浦篙帆翕。",
            "平旦书百函，交衢客三揖。",
            "新湖容鼓铸，甲令贵绥辑。",
            "之子搴词科，闻诗不读律。",
            "古来学为吏，颇自吾儒出。",
            "足民与知方，求由有政术。",
            "鞭笞麏鹿骇，亦恐日不给。",
            "先君卓鲁后，之子况早立。",
            "焚香闭合坐，啾耳从潗濈。",
            "官忙尚偷闲，文字要嶪岌。"
        ],
        "title": "送八弟无斁宰宝应",
        "id": "aa63e9f1-369f-494f-9e82-07d4d9608c04"
    },
    {
        "author": "晁补之",
        "paragraphs": [
            "上盆五尺高，下盆二尺广。",
            "咿呦蚁穴间，飞瀑一线响。",
            "关侯初为此，避世挹萧爽。",
            "晁子亦欣然，闭户穿瓦盎。",
            "虚堂一亩静，纯白四隅敞。",
            "中央浑沌胚，鯈忽所求往。",
            "凿窍令语言，岂但一成两。",
            "危峰下俯瞰，石井黝然仰。",
            "奔泉决眦落，惨澹阴壑想。",
            "明珠溢盘盂，白露溼尘坱。",
            "声音通大道，断竹自谁赏。",
            "何曾戛击阑，缾缶日夜长。",
            "初疑风陨箨，骤雨来莽苍。",
            "乍似酒落槽，夜枕听惚恍。",
            "鸣禽杂啁哳，物鬽乱肸蠁。",
            "相依欠林樾，见蔽頼帷幌。",
            "范侯惊侧耳，李令笑抵掌。",
            "张侯助我懒，不忆税归鞅。",
            "云间余仲弟，聊可乐吾党。",
            "中和非外物，此理未宜罔。",
            "相劝戒勿传，名字遍天壤。",
            "撞钟鼎食事，老罢不知飨。",
            "但怪一世狂，端如转车辋。",
            "能来解幅巾，为子濯泚颡。"
        ],
        "title": "和关承议彦远水乐",
        "id": "4c7de15f-b15b-4440-8ab0-03b21496d4ba"
    },
    {
        "author": "晁补之",
        "paragraphs": [
            "送君上马时，不道朝罏燠。",
            "春风入木心，皮肌发红绿。",
            "春风良易暮，那得勤行路。",
            "且莫望南窗，胡蝶飞无数。"
        ],
        "title": "送君",
        "id": "82e555ad-e264-4f53-9b05-7093c8bb9d12"
    },
    {
        "author": "晁补之",
        "paragraphs": [
            "上马笑属君，归期在十日。",
            "来时草白芽，归时青鬰鬰。",
            "来嗔马蹄急，归嗔马蹄缓。",
            "人心自如此，马蹄终不变。"
        ],
        "title": "上马",
        "id": "5d1e0d44-7b7a-4acf-8761-33fca697d0d3"
    },
    {
        "author": "晁补之",
        "paragraphs": [
            "眉山得张侯，心许出一手。",
            "临川见蔡子，千载慰邂逅。",
            "邓君起南国，磊磊看三秀。",
            "譬如黄钟陈，我尚瓦釜吼。",
            "欲知归期近，唤马牵出廐。",
            "官壶持饷妇，倾写不渍口。",
            "千章输明堂，勿问草泽有。",
            "群公自凛凛，水镜照妍丑。"
        ],
        "title": "试院次韵文潜欲知归期近呈天启慎思",
        "id": "c79306e6-527b-4446-a83b-2b0e2027cdd0"
    },
    {
        "author": "晁补之",
        "paragraphs": [
            "春园移春栽，芽蘗秔粒大。",
            "东风日日吹，喷吐不暇裹。",
            "杨梢青犹未，桃萼红尚可。",
            "田蔬美已最，村醑醇亦颇。",
            "少年慕立事，幸得能几个。",
            "艰难合归来，茅屋聊共佐。"
        ],
        "title": "栽花招泗州叔父",
        "id": "c921a3cc-482b-4226-b8d3-f84f45153094"
    },
    {
        "author": "晁补之",
        "paragraphs": [
            "兔诚中山族，中古稍分裂。",
            "唐虞用大牲，虽有目未瞥。",
            "䨲孙能飞仙，飘忽天汉决。",
            "不逢易牙试，厥胄几泯灭。",
            "羿弧殒阳乌，曾不弋在穴。",
            "王良马慢忌，扑握几奔掣。",
            "初遭赳赳子，鼎饪饫毛血。",
            "中逢宋鹊窘，饥吻啄原雪。",
            "叔世削格多，星迸失行列。",
            "蹄穷不得逸，如鼠限高闑。",
            "应怜蚌潜水，暴腹想江月。",
            "唇亡欲谁语，竟死犹结舌。",
            "肩尻弱易解，狼藉腥尺铁。",
            "抽毫置筠管，复苦蠹鱼齧。",
            "论功在册府，微物推尔杰。",
            "剡藤光夺缣，抄记良琐屑。",
            "北邻阎夫子，尚忍资杯啜。",
            "得诸韩卢口，实以彊暴劣。",
            "作诗夸芳美，此誉宁所悦。",
            "不如狐膏臊，质贱甘弃绝。",
            "冢妖老通数，藤索夜空设。",
            "尔曾不及彼，就获徒内热。",
            "聆声无耸耳，当学缩颈鼈。",
            "吾君阜万物，沛若泽未竭。",
            "谁能复古初，此味傥可缺。"
        ],
        "title": "次韵阎秀才汉臣食兔",
        "id": "30ad1397-1786-4b0d-8e4b-b8f65bfbc201"
    },
    {
        "author": "晁补之",
        "paragraphs": [
            "画写物外形，要物形不改。",
            "诗传画外意，贵有画中态。",
            "我今岂见画，观诗雁真在。",
            "尚想高邮间，湖寒沙璀璀。",
            "冰霜已凌厉，藻荇良琐碎。",
            "衡阳渺何处，中沚若烟海。"
        ],
        "title": "和苏翰林题李甲画雁二首  其一",
        "id": "26230ec3-bbe9-4c9f-b231-cace111c31a1"
    },
    {
        "author": "晁补之",
        "paragraphs": [
            "萧条新湖秋，霜落洲渚洁。",
            "莲垂兰杜死，菖莆见深节。",
            "惨澹沙砾姿，清波侣群鸭。",
            "往时吴兴守，看画忆苕霅。",
            "为仪尚不污，孤高比云月。",
            "闻在雪堂时，满堂唯画雪。"
        ],
        "title": "和苏翰林题李甲画雁二首  其二",
        "id": "8f434068-9778-4479-96cb-5d97423925e8"
    },
    {
        "author": "晁补之",
        "paragraphs": [
            "秋风多烦冤，竹是岁寒物。",
            "朝寒阶玲珑，暮寒阶卹勿。",
            "翻然下一叶，未觉瘦崷崒。",
            "岂无陈根旁，寂莫众头屈。",
            "何时雷填填，看尔射地出。"
        ],
        "title": "秋竹",
        "id": "32e7ce4d-5ea7-4373-8668-68df5fc9ddd1"
    },
    {
        "author": "晁补之",
        "paragraphs": [
            "坐狂得世捐，作官故不了。",
            "十年未弛负，半世不黔灶。",
            "居然颜玉雪，及是鬓蓬葆。",
            "碧山已焚鱼，白水初种稻。",
            "瓜区可深隠，圭窦便却埽。",
            "之子怀世资，行修名誉好。",
            "避人本愉恬，坐我亦枯槁。",
            "顷求田野处，政以城郭扰。",
            "常时啜仳别，幸尔晏言笑。",
            "如兰岂异臭，覆瓿本均好。",
            "不惩范釜尘，尚作韩编盗。",
            "斲轮元戒疾，纻絮非病少。",
            "莞尔劝之休，怡然守而嫪。",
            "翻思南迁久，祇幸北归早。",
            "三已令奚愠，四至卿诚巧。",
            "所欣颠木蘗，莫羨姣人了。",
            "同气靡间言，它人阙忠告。",
            "贫居无酒肉，穷巷有探讨。",
            "葵作饱蓬蓬，茗浇忧悄悄。",
            "长闲味更永，竞进念已剿。",
            "目鸿天苍苍，梦蝶日杲杲。",
            "蘅皋美新雨，藜杖邈高蹈。",
            "营斋直新径，创槛俯幽沼。",
            "架以我园檀，茨之子官草。",
            "优游聊卒岁，邂逅可同调。",
            "佩玉子终翔，菟裘我方老。",
            "囊中餐玉法，枥上追风骠。",
            "能知面不腼，未用心如搅。",
            "平生夔契慕，晚岁瞿聃妙。",
            "但欲入林深，子来应问道。"
        ],
        "title": "郊居与八弟无斁读书",
        "id": "8b352fd2-46e2-46f7-9f3b-6a729fef3054"
    },
    {
        "author": "晁补之",
        "paragraphs": [
            "平生殚千金，术似刘累僻。",
            "春风九轨道，无我迷阳迹。",
            "呼来著冠紞，野貌不改昔。",
            "易衣怜介弟，犹有布一尺。",
            "身惭崔浩短，胸次俨列戟。",
            "中天翥鸾凤，我自无六翮。",
            "何曾客权贵，见谓贫盗璧。",
            "堂堂涑水翁，我在此人籍。",
            "不诋曲江贤，宁羞九年谪。",
            "艰难累吾母，鬓发白一夕。",
            "独此负吾心，敢言忠抱石。",
            "方时半千运，异昔阳九厄。",
            "譬驰羊肠坂，双任臣子责。",
            "帝王所张弛，干坤有阖辟。",
            "君敷皇极言，人咏蓼萧泽。",
            "鸢鱼竞飞跃，风俗凛移易。",
            "已开公府合，又置四郊驿。",
            "搜求逮田野，欣喜到僮役。",
            "虽微携手上，颇似破笯释。",
            "川涂见吾弟，薪木询我宅。",
            "怜君如我固，不叹玄尚白。",
            "薄饮尽余醅，凝尘振粗席。",
            "我醉易成狂，欲起须君掖。"
        ],
        "title": "用无斁八弟永城相迎韵寄怀",
        "id": "90cde991-9b1e-4272-b962-f265e726cd9a"
    },
    {
        "author": "晁补之",
        "paragraphs": [
            "昔我游武林，值子长江头。",
            "我时方南辕，子亦将西舟。",
            "相见两大笑，典衣上高楼。",
            "楼高不知暑，五月凝清秋。",
            "环观四山明，俯视万井稠。",
            "喧喧市中人，日暮歌吹浮。",
            "忘形与子饮，一醉余无谋。",
            "湖上荷花生，黄鹂飞柳洲。",
            "翻然摇两桨，下上逐轻鸥。",
            "不觉脱尘世，自谓逍遥游。",
            "晚访城隅寺，竹林森如帱。",
            "斫薪煮山茗，萧洒破百忧。",
            "脚懒厌廛阓，五日成淹留。",
            "肃肃太史家，门阑闲且幽。",
            "荒亭荫疏桐，雀鬭闻啾啁。",
            "其人绝世贤，揶揄困时流。",
            "唯我与吾子，大轴更往投。",
            "幸闻一诺荣，不受万户侯。",
            "谁言王母桃，方朔不得偷。",
            "未几子告别，西宾帝王州。",
            "吴船风雨夜，送子不胜愁。",
            "八月子献书，高谈夏商周。",
            "惜哉天下马，骊牡烦推求。",
            "我滥乡老荐，麻衣望前旒。",
            "愧非鸣凤祥，斥去还林丘。",
            "三月我度江，子行穷海陬。",
            "相望遂乖隔，慨叹不自休。",
            "逆旅善辱人，虚激韩娥讴。",
            "操瑟立齐门，乃反怨不收。",
            "嗟哉子与我，不幸斯人俦。",
            "有客道闽吴，书诗眷绸缪。",
            "开缄恍自失，但觉胆气遒。",
            "有如饮贪泉，海货溢两眸。",
            "子诗益加富，我句犹能裒。",
            "春禽与秋虫，引腹聊相酬。"
        ],
        "tags": [
            "长江"
        ],
        "title": "次韵答叶学古",
        "id": "4b927cbe-b534-4d4c-a265-3d8e08c233bf"
    },
    {
        "author": "晁补之",
        "paragraphs": [
            "山园芙蓉开，寂莫岁云晚。",
            "公来无与同，念我百里远。",
            "寒飚吟空林，白日下重巘。",
            "兴尽还独归，挑灯古囊满。"
        ],
        "title": "次韵苏公和南新道中诗二首  其一",
        "id": "d9659b82-f473-4ea1-b611-a4f1c324e594"
    },
    {
        "author": "晁补之",
        "paragraphs": [
            "读公栖鸦诗，岁月伤晼晚。",
            "公胡不念世，蜡屐行避远。",
            "羁鸟翔别林，归云抱孤巘。",
            "我才不及古，叹息襟泪满。"
        ],
        "title": "次韵苏公和南新道中诗二首  其二",
        "id": "c65e7531-c7b2-483a-93d3-62762be348d7"
    },
    {
        "author": "晁补之",
        "paragraphs": [
            "残暑夜如炊，晓风吹萧索。",
            "开门望林木，引蔓修篱落。",
            "所欣尘累远，不恨生涯薄。",
            "心事少干云，白头成忆昨。"
        ],
        "title": "感怀追和柳子厚郊居岁暮韵",
        "id": "ccbd2c35-7e7e-4e7d-9905-95a871415f94"
    },
    {
        "author": "晁补之",
        "paragraphs": [
            "文饶论百揆，豪气阔天宇。",
            "归来坐平泉，草木何足数。",
            "只今和文第，怪石几风雨。",
            "达生要忘累，人取应我与。"
        ],
        "title": "次韵阎甥伯温池上八首  其一",
        "id": "c68d8279-061d-4252-9cb1-780cbd015b90"
    },
    {
        "author": "晁补之",
        "paragraphs": [
            "昔吾卜城东，今吾卜城中。",
            "祇畏盗贼迫，安知廛市同。",
            "畚锸运渤海，操蛇应未穷。",
            "无乃遭此笑，君如北山翁。"
        ],
        "title": "次韵阎甥伯温池上八首  其二",
        "id": "ebdb2f82-2e80-4903-bd71-d844604dbbfd"
    },
    {
        "author": "晁补之",
        "paragraphs": [
            "诛茅斩恶木，众卉方以朋。",
            "掘沙到沮洳，方复见此澄。",
            "客来恍异境，物象初不增。",
            "以此自诳目，果下能日乘。"
        ],
        "title": "次韵阎甥伯温池上八首  其三",
        "id": "09e3fdad-029e-4566-8504-1ff6103c8717"
    },
    {
        "author": "晁补之",
        "paragraphs": [
            "池深不可临，际水作石磴。",
            "尘埃搅百里，得此亦差胜。",
            "晨朝看雨坐，蛙喜律吕应。",
            "有儿不鼓箧，共此疏懒兴。"
        ],
        "title": "次韵阎甥伯温池上八首  其四",
        "id": "3446c575-8eeb-45f9-b72f-6686f948fef0"
    },
    {
        "author": "晁补之",
        "paragraphs": [
            "物养有得失，瘠地江河隈。",
            "亭槛但小草，山林自奇材。",
            "我有八极兴，聊堪一席开。",
            "长啸本造适，悲风为谁来。"
        ],
        "title": "次韵阎甥伯温池上八首  其五",
        "id": "ca222105-ea90-44f7-92a1-df0bdd159f46"
    },
    {
        "author": "晁补之",
        "paragraphs": [
            "自从移居来，城市益啾扰。",
            "如何跬步近，亦有鹭下沼。",
            "朅来欲骋骛，诘曲故百遶。",
            "人间南柯梦，方此犹复小。"
        ],
        "title": "次韵阎甥伯温池上八首  其六",
        "id": "1cf33479-4acd-4529-8502-e64d07732180"
    },
    {
        "author": "晁补之",
        "paragraphs": [
            "黄冠一奇士，教我漱华池。",
            "茅檐夕坚坐，见月柳间低。",
            "水虫时一出，细浪作鳞差。",
            "流观起百虑，内视失羣疑。"
        ],
        "title": "次韵阎甥伯温池上八首  其七",
        "id": "eac4113c-dcef-4d42-8a6d-c0049b06fd63"
    },
    {
        "author": "晁补之",
        "paragraphs": [
            "平生惟亲旧，相得怀抱敞。",
            "宁知老田里，三径得还往。",
            "结庐在人境，此意陶令赏。",
            "但话北窗凉，何必羲皇上。"
        ],
        "title": "次韵阎甥伯温池上八首  其八",
        "id": "08d73a2b-ce60-4728-8a37-d9e4f230a648"
    },
    {
        "author": "晁补之",
        "paragraphs": [
            "自君之出矣，吾居关昼横。",
            "尚有杨李来，时能出门迎。",
            "少日所忿慉，壮年瞀双睛。",
            "涉月在一床，几成小冠盲。",
            "夫子竹林趋，世固溷高明。",
            "尚喜鞍马间，经阿复缘泓。",
            "诗随晚雨堕，迫户有余清。",
            "便拟酿白黍，相邀饭青精。",
            "重惜吾杨李，徂秋各南征。"
        ],
        "title": "次韵彦远相州道中二首  其一",
        "id": "ef43d9e7-dee5-42c6-9310-3c1a7cd1862d"
    },
    {
        "author": "晁补之",
        "paragraphs": [
            "朝入一几纵，暮入一几横。",
            "黄卷值昔人，欢与相逢迎。",
            "孙子谢口语，阮生劳目睛。",
            "登亦岂必喑，籍犹未能盲。",
            "学非经世具，所贵自知明。",
            "仁义有不然，失时悲战泓。",
            "一生屐几量，况欲俟河清。",
            "动与道弥远，静于理逾精。",
            "君能问舍往，吾亦卖刀行。"
        ],
        "title": "次韵彦远相州道中二首  其二",
        "id": "3d5c1e11-c5bd-4370-ba04-668cd91bd806"
    },
    {
        "author": "晁补之",
        "paragraphs": [
            "二十年糠粃，相从无腼颜。",
            "尊公抱至痛，白玉掩深菅。",
            "送子三百里，西风涕汍澜。",
            "邻丧罢相舂，况我五服间。",
            "怜子一女子，忘身赴忧患。",
            "但恨莫攀輀，贱生守微官。",
            "勿为掺执悲，我居不求安。",
            "送死当大事，丈夫良独难。"
        ],
        "title": "永嘉县君赴颍昌杜丈之丧送至鹿邑境上赠别",
        "id": "ce9b5a86-915e-4432-828f-c87b9b1ab8eb"
    },
    {
        "author": "晁补之",
        "paragraphs": [
            "鲜民之生，靡瞻匪父。",
            "母氏劬劳，宁不我顾。",
            "兄弟无远，惟予与女。",
            "执子之手，此夕何夕。",
            "我心蕴结兮，嗟予弟行役。",
            "二之日栗烈，飘风发发。",
            "子之清扬，麻衣如雪。",
            "载驰载驱，出宿于干。",
            "揆之以日，体无咎言。",
            "既差我马，远送于野。",
            "敦彼独宿，于林之下。",
            "无衣无褐，不念昔者。",
            "陟彼高冈，或降于阿。",
            "瞻望弗及，独寐晤歌。",
            "展转反侧，不平谓何。",
            "显允君子，洵美且异。",
            "温其如玉，干禄岂弟。",
            "春日载阳，薇亦作止。",
            "睍睆黄鸟，嘤其鸣矣。"
        ],
        "title": "缀古诗语送无斁弟赴举",
        "id": "823b7390-34f8-4521-a9db-3b7067e3cb9c"
    },
    {
        "author": "晁补之",
        "paragraphs": [
            "与可画竹时，胸中有成竹。",
            "经营似春雨，滋长地中绿。",
            "兴来雷出土，万箨起崖谷。",
            "君今似与可，神会久已熟。",
            "吾观古管葛，王霸在心曲。",
            "遭时见毫发，便可惊世俗。",
            "文章亦技尔，讵可枝叶续。",
            "穿杨有先中，未发猿拥木。",
            "词林君张舅，此理妙观烛。",
            "君从问轮扁，何用知圣读。"
        ],
        "title": "赠文潜甥杨克一学文与可画竹求诗",
        "id": "63b75add-0ad4-415a-87fc-0d959162aa7d"
    },
    {
        "author": "晁补之",
        "paragraphs": [
            "蒹葭苍，豆叶黄。",
            "南村不见冈，北村十顷彊。",
            "东家车满箱，西家未上场。",
            "豆叶黄，野离离。",
            "鼠窟之，兔入畦。",
            "豕母从豚儿，豕啼豚咿咿，衔角复衔萁。",
            "豆叶黄，谷又熟。",
            "翁媪衰，餔糜粥。",
            "豆叶黄，叶黄不独豆。",
            "白黍堪作酒，瓠大枣红皱。",
            "豆叶黄，穰穰何膴膴。",
            "腰镰独健妇，大男往何许。",
            "官家教弓刀，要汝杀贼去。"
        ],
        "title": "豆叶黄",
        "id": "f9fb621a-67b1-4942-a62d-23d62750ce71"
    },
    {
        "author": "晁补之",
        "paragraphs": [
            "渔家人言傲，城市未曾到。",
            "生理自江湖，那知城市道。",
            "晴日七八船，熙然在清川。",
            "但见笑相属，不省歌何曲。",
            "忽然四散归，远处沧洲微。",
            "或云后车载，藏去无复在。",
            "至老不曲躬，羊裘行泽中。"
        ],
        "title": "渔家傲",
        "id": "58b24376-c18f-4e86-aaa8-c602a85566bb"
    },
    {
        "author": "晁补之",
        "paragraphs": [
            "双阙齐紫清，驰道直如线。",
            "煌煌尘内客，相逢不相见。",
            "上有高槐枝，下有清涟漪。",
            "朱栏夹两边，贵者中道驰。",
            "借问煌煌子，中道谁行此。",
            "且复就下论，骢马知杂事。",
            "官卑有常度，那得行同路。",
            "相效良独难，且复东西去。"
        ],
        "title": "御街行",
        "id": "63d99e85-3d66-463f-beda-486d9f9db753"
    },
    {
        "author": "晁补之",
        "paragraphs": [
            "海中群鱼化黄雀，林乌移巢避岁恶。",
            "邺王城上秋风惊，昔时城中邺王第，只今蔓草无人行。",
            "但见黄河咆哮奔碣石，秋风吹滩起沙砾。",
            "翩翩动衣裳，游子悲故乡。",
            "忽忆若耶溪头，采薪郑巨君。",
            "南风溪头晓，北风溪头昏。",
            "一行作吏，此事便废。",
            "梦中叶落，觉有归意。",
            "归欤归欤，吾党成斐然。",
            "君今生二毛，我亦非少年。",
            "胡为车如鸡栖邺城里，朝风吹马鬃，暮风吹马尾。",
            "与人三岁居，如何连屋似千里。",
            "我则不狂，曾谓吾狂。",
            "不吾知，亦何伤，安能户三尺喙家一吭。",
            "人亦有言，人各有志。",
            "吞若云梦者八九，长剑耿介倚天外。",
            "有如陈仲举，庭宇亦不治。",
            "吾乃今知贵不若贱无忧，富不若贫无求。",
            "负日之燠吾重裘，芹子之饫吾食牛。",
            "心战故臞，得道故肥。",
            "吾封侯，匹夫怀璧将谁尤。",
            "归欤归欤，岂无扬雄宅一区。",
            "舍前青山木扶疏，舍后流水有菰蒲。",
            "今我不乐日月除，尺则不足寸有余。",
            "七十二钻莫能免豫且，无所可用乃有百岁樗，龚生竟夭天年非吾徒。"
        ],
        "title": "和关彦远秋风吹我衣",
        "id": "b711bfab-39e1-45ba-a02b-f288e200b98c"
    },
    {
        "author": "晁补之",
        "paragraphs": [
            "君不见杜侯昔为歌行赠徐侯，大儿色清澈，小儿气食牛。",
            "往有关尹官仕周，其人有道其泽流。",
            "会稽竹箭无名久，文采关侯二儿秀，不然安取关尹后。",
            "何用黄雀青鷇蓬间飞，长觜饱满短觜饥。",
            "何用城乌嗷嗷八九雏，端坐秦氏桂扶疏。",
            "渊也诗足兴，功也礼足立。",
            "三年不见冠岌岌，何用春耕投种叹粟粒。",
            "功成裘氏九里溼君家，会稽山头松树清江枫。",
            "乃翁行采薪，所愿溪上风。",
            "男儿封侯食肉勋业须少壮，勿学乃翁呻吟萧屑所愿在溪上。"
        ],
        "title": "赠关浍关沼",
        "id": "6bd1ce1f-e71c-4140-b35b-8479b7e2376d"
    },
    {
        "author": "晁补之",
        "paragraphs": [
            "王郎见若不胜衣，眇然儒者未有奇。",
            "我知王郎有奇处，议论涛海拏蛟螭。",
            "由周而来逮五季，故事本朝能尽知。",
            "不惟知之业有用，斟酌成败中无疑。",
            "我闻昔时崔浩亦复尔，所怀百万非熊罴。",
            "人才如此后来少，朝廷水镜区妍媸。",
            "胡为五十尚尘土，长翮似剑犹差池。",
            "愀然对我数白发，追风逐日无由羁。",
            "三书自荐应不暇，五府交辟终何为。",
            "邢侯胸中有王霸，不但游谈汉终贾。",
            "勇于吾道一臂扶，往不畏难忧助寡。",
            "似闻诗有云龙期，云何计出柏马下。",
            "岂非事君难进从古然，不然富贵终在天。",
            "堆金买玉患无玉，玉至自骇无因前。",
            "君不见东秦逐守拙难似，木石当前以身抵。",
            "接淅去齐未敢言，退飞过宋聊堪比。",
            "神形自问还自答，因拙得全方至此。",
            "少狂干世等画蛇，老罢食功同履豨。",
            "向长毕事渐可涯，彭泽弃官从此始。",
            "山林不著一物随，平生万卷付群儿。",
            "收光牛背看屋壁，更不刮膜烦金鎞。",
            "遭时有用君当起，丹青宛转麒麟里。",
            "我行此计无赢输，世事从来弈棋耳。"
        ],
        "title": "赠王顺之歌",
        "id": "7d3c20c6-d1eb-46d8-bc31-280d1afe4a8c"
    },
    {
        "author": "晁补之",
        "paragraphs": [
            "飞楼压城城跨野，黄河逶迤避条华。",
            "城南鸟道拱高巖，入谷车箱不容马。",
            "解鞍初步石苔青，细泉鸣遶竹间亭。",
            "肩舆直上十八折，维以采丝双巨絙。",
            "我行枉矢复蛇蹙，三步一呼劳我仆。",
            "前旌已作鹤穿云，后队方如蚁缘木。",
            "千条倒涧淙大壑，百丈层冰冻垂瀑。",
            "无云而云苍翠横，无风而风𠿕𧇠声。",
            "崖穷东转路忽平，长杨老柏森成城，朱栏碧砌上窈冥。",
            "莲花三峰只对面，仙人玉女如相迎。",
            "却临北岭望吾郭，万瓦一垤令人惊。",
            "孔侯翛然顾我语，高真之居隔风雨，下视人寰如此许。",
            "此中岂但蛮触微，千古纷争几是非。",
            "我言人处世，此见释氏义。",
            "人食地上谷，足固不离地。",
            "我今正在阿堵中，与君安得生两翅。",
            "却忆隋文驾六龙，意比姬满朝河宗。",
            "当时万骑留山麓，登临已卷长江东。",
            "翠微宫里亦如此，依然古殿对乔松。",
            "何况山中携妓裴御史，犹唱当时霜月空。",
            "与君江南厌山水，香罏双剑俱梦中。",
            "异乡同宦对绝景，令我不指东飞鸿。",
            "立戒兵厨酿春酒，要看雪尽山花红。",
            "不须堕泪似羊守，且可骑马同山公。"
        ],
        "tags": [
            "长江"
        ],
        "title": "游栖巖寺呈提刑学士毅夫兄",
        "id": "3ba9c154-7867-4d23-b256-8f7b802315bd"
    },
    {
        "author": "晁补之",
        "paragraphs": [
            "峄阳之孤桐，踣自霹雳斧。",
            "龙伏之灵林复古，断文横截丝百缕。",
            "下垂七轸如牛乳，上有明星稀可数。",
            "当轩拂拭待君鼓，君心有在君未语。",
            "仲尼昔时从师襄，颀然一人犹望羊。",
            "我独怀之千古长，杖策不省颐之忘。",
            "去年河决疮未补，今年赤地无禾黍，像龙焚尪亦何取。",
            "堂上平戎不敢听，且激南风召时雨。"
        ],
        "title": "听阎子常平戎操",
        "id": "945d0c40-c02a-4418-9280-6ac1a8455e3e"
    },
    {
        "author": "晁补之",
        "paragraphs": [
            "君不见少陵翁，昔时亦厌在泥滓，青鞋布袜翁自喜。",
            "上关流水入城来，青苹之末风未已。",
            "驾言出游我无酒，张侯为致尊中旨。",
            "可怜筑室甯封池，下有千房并万蕊。",
            "官曹十九民事聒，况乃坐堂环榜捶。",
            "扬波沐发安在哉，我曹官冷奚不来。",
            "日长飞鸟困塌翼，龟出仰喙鱼张腮。",
            "南箕不哆少女默，焦暍坐恐昆虫猜。",
            "杨君尝揽辔，独出无把袂。",
            "古藏大般若，中天立华厦。",
            "同游得吴李，张子亦予社。",
            "登临物色为我豪，长空吹雨来萧骚。",
            "原为起伏河出没，雾作吞吐山卑高。",
            "君不见幕中羣公府曹掾，清谈接武金闺彦。",
            "平明趋府罢亭午，宁有食顷坐闲燕。",
            "我曹放意诚崛奇，王事鞅掌慙周诗。",
            "嵇康不堪章服裹，此事恐得通人嗤。",
            "李侯挽我未宜下，世间一笑如此寡。",
            "鄙夫敢慕从事贤，少日采薪勤两肩。",
            "草玄亦投阁，醉者坠不愕。",
            "安能学丁君，高举似黄鹤。",
            "一廛平生事，百壶中虑廓。",
            "且当俛仰宇宙间，子欲观海须观澜，所思安在良阻艰。",
            "李侯有嘉意，语若茧绪曳。",
            "不应开口烦睥睨，爱身为物太早计。"
        ],
        "title": "同杨希仲吴子进李希孝张景良北关纳凉晚过大安寺",
        "id": "1746d9db-7adb-49ef-addb-cc486f588da2"
    },
    {
        "author": "晁补之",
        "paragraphs": [
            "高阁无风华屋热，正午四邻还往绝。",
            "张侯不厌过市烦，呼我柳隄鸣躞蹀。",
            "城如虬背卧逶迤，城上戍楼虬白鬐。",
            "一水贯来深宛转，万家围去绿参差。",
            "嚣尘塞眼那能避，未暇解衣聊埽地。",
            "可怜系马著垂杨，可怜台榭对池塘。",
            "无限芳洲生杜若，芙蓉菡萏倚新粧。",
            "鸳鸯相对鸬鹚舞，飞去黄鹂独无语。",
            "登槃未用伐蛟鼍，苦菜黄瓜亦堪数。",
            "张侯河目须垂膺，齿如明玉嚼寒冰。",
            "未须坐上白羽扇，谈言自足驱青蝇。",
            "司业高情勿寂莫，仲宣从军良可乐。",
            "欲看诗句出嵌崆，更饶酒量开磅礴。",
            "广文憔悴独何人，男儿三十四方身。",
            "相逢得意吐然诺，俸二百钱终不贫。",
            "野桥伛偻风吹发，徙倚门关临嵽嵲。",
            "江湖平日忆苏侯，更咏夕阳明观阙。",
            "人语喧喧未听回，木兰晚放水萍开。",
            "黄昏下马天似漆，急雨倾屋翻狂雷。"
        ],
        "title": "同张子望颜伯仪上关纳凉",
        "id": "0a40ca34-da52-4ae1-b87c-716105d235f0"
    },
    {
        "author": "晁补之",
        "paragraphs": [
            "开梅山，梅山开自熙宁之五年。",
            "其初连峰上参天，峦崖盘{山敛}阂群蛮。",
            "南北之帝凿混元，此山不圮藏云烟。",
            "跻攀鸟道出荟蔚，下视蛇脊相夤缘。",
            "相夤缘，穷南山。",
            "南山石室大如屋，黄闵之记盘瓠行迹今依然。",
            "高辛氏时北有大戎寇，国中下令购头首。",
            "妻以少女金盈斗，遍国无人有畜狗。",
            "厥初得之病耳妇，以盘覆瓠化而走。",
            "堪嗟吴将军，屈死㹞㹞口。",
            "帝皇下令万国同，事成违信道不容。",
            "竟以女妻之，狗乃负走逃山中，山崖幽绝不复人迹通。",
            "帝虽悲思深，往求辄遇雨与风。",
            "更为独力之衣短后裾，六男六女相婚姻。",
            "木皮草实五色文，武溪赤髀皆子孙。",
            "侏离其声异言语，情黠貌痴喜安土，自以吾父有功母帝女。",
            "凌夷夏商间，稍稍病侵侮。",
            "周宣昔中兴，方叔几振旅。",
            "春秋绝笔逮战国，一负一胜安可数。",
            "迩来梅山恃险阻，黄茅竹箭霪雾雨。",
            "南人颠踣毙溪弩，据关守隘类穴鼠。",
            "一夫当其阨，万众莫能武。",
            "欲知梅山开，谁施神禹斧。",
            "大使身服儒，宾客盈幕府。",
            "檄传傜初疑，叩马卒欢舞。",
            "坦然无障塞，土石填溪渚。",
            "伊川被发祭，一变卒为虏。",
            "今虽关梁通，失制后谁御。",
            "开梅山，开山易，防獠难，不如昔人闭玉关。"
        ],
        "title": "开梅山",
        "id": "8c247405-9e95-491a-b23b-7b03c6fdd26f"
    },
    {
        "author": "晁补之",
        "paragraphs": [
            "钱塘江北百里余，涨沙不复生菰蒲。",
            "沙田老桑出叶粗，江潮打根根半枯。",
            "八月九月秋风恶，风高驾潮晚不落。",
            "鼓声冬冬橹咿喔，争凑富春城下泊。",
            "君家茅屋并城楼，不出山行不记秋。",
            "越舶吴帆亦何故，今年明年来复去。"
        ],
        "tags": [
            "钱塘江"
        ],
        "title": "富春行赠范振",
        "id": "857c8420-7655-4bad-98fc-2fe55ad0c4d3"
    },
    {
        "author": "晁补之",
        "paragraphs": [
            "君不见庐陵公，往为学士修书日。",
            "诏畀千金访遗逸，遗文逸字往往出。",
            "故都易姓几兵火，量臀鼎腹细诘诎。",
            "道人岣嵝空有闻，丘陵仙鬼事恍惚。",
            "共和十鼓记亡一，峄山肉在无复骨。",
            "云阳八体又瓜剖，至使汉童讹尉律。",
            "世儒诡正何足臧，公家安取千轴藏。",
            "仲尼犹及史之阙，有马借人吾敢忘。",
            "题签甲乙颍水阳，后来胡君癖膏肓。",
            "倾家自构琬琰堂，搜罗近出补厥亡。",
            "荒林圮冢见未尝，南观禹穴计渺茫，闭门睥睨在一床。",
            "常恨平生好古家无力，骑马蹊田观断刻。",
            "中郎二字烦走驿，率更三日劳野食。",
            "长年囊褚况易掷，儿作摹朱妇遮壁。",
            "愿从胡君丐无有，十百数中聊取仂。",
            "胡君今逸民，盱眙不见十五春。",
            "坐令铅椠老壮士，朝廷岂无忧国人。",
            "曩时豪气今谁在，会面只谋千日醉。",
            "听君汗漫驰古先，世事无何付蝉蜕。"
        ],
        "title": "胡戢秀才效欧阳公集古作琬琰堂",
        "id": "8c4b1814-69dc-4a86-9d93-cb94597a8537"
    },
    {
        "author": "晁补之",
        "paragraphs": [
            "广陵形胜昔所闻，昆冈作轴江为门。",
            "西来蜀道从万里，伏堆藏阜争崩奔。",
            "盘挐蹙踏得江住，精铁一亩岿然存。",
            "半潜屋牖半出户，鼍龟见背熊罴蹲。",
            "我行平地是绝顶，叹息但以指爪扪。",
            "谁言一水限南北，壅遏势极逾腾骞。",
            "不然安得江南之山踊跃出，中流浮玉犹崷崒。",
            "操权高视竞瓜分，岛夷索虏何烦述。",
            "木兰水调更凄凉，延和小语尤苍猝。",
            "周公卜雒贵坦平，亦言有德易以兴。",
            "真人龙飞狐兔窘，御营周堑压芜城。",
            "大明寺中老竹在，九曲池上新荷生。",
            "君胡闻此不数往，地中顽矿烦嘲评。",
            "自言家世西湖侧，惯闻洗土开南屏。",
            "欲空息壤发幽秘，河曲定笑劳精诚。",
            "君不见珊瑚玲珑石上吐，海底有山那可睹。"
        ],
        "tags": [
            "西湖"
        ],
        "title": "和缙云守关彦远浮山作",
        "id": "af596647-0de7-47d8-a74b-f4c5c4453213"
    },
    {
        "author": "晁补之",
        "paragraphs": [
            "有客携来白团扇，看君画出翠微峰。",
            "忽然陂水变阴雾，便有松林吹晚风。",
            "松林陂水静何极，何处归舟天际识。",
            "韦侯直干傥不难，杜陵东绢那能惜。"
        ],
        "title": "试院求李唐臣画",
        "id": "6f940951-78ba-40ec-b81d-50345518fe77"
    },
    {
        "author": "晁补之",
        "paragraphs": [
            "黄河齧小吴，天汉失龟鼈。",
            "灵原潭下藕烂死，只有菖蒲不生节。",
            "白马桥边迎送胡，冀州断道无来车。",
            "新隄筑得高嵽嵲，旧隄杵声未可绝。"
        ],
        "title": "黄河",
        "id": "e88bd5d9-eb2e-4969-b149-b7287f0033ee"
    },
    {
        "author": "晁补之",
        "paragraphs": [
            "大山宫，小山霍，欲识山高观石脚。",
            "大波为澜，小波为沦，欲知水深观水津。",
            "营丘于此意独亲，杜侯所与复有人。",
            "不见李侯今五载，苦向营丘有余态。",
            "齐纨如雪吴刀裁，小毫束笋缣囊开。",
            "经营初似云烟合，挥洒忽如风雨来。",
            "苍梧泱漭天无日，深巖老树洪涛入。",
            "榛林闇漠猨狖寒，苔藓侵淫螺蚌溼。",
            "纷纷禽散江干沙，有风北来吹蒹葭。",
            "前洲后渚相随没，行子渔人归径失。",
            "李侯此笔良已奇，我闻李侯家朔垂。",
            "跨河而北宁有之，曷不南游观禹穴。",
            "梅梁鏁涩萍满皮，神物变化当若斯。",
            "元君画史虽天与，我论绝艺无今古。",
            "张颠草书要剑舞，得意可无山水助，他日李侯人益慕。"
        ],
        "title": "酬李唐臣赠山水短轴",
        "id": "c7b7091b-bb88-4af6-996b-626fa18b2dbd"
    },
    {
        "author": "晁补之",
        "paragraphs": [
            "东风回，江上渚，何处来，双白鹭。",
            "灼灼岸间桃，依稀兰杜苗。",
            "一衔湍濑鳞，一下青林梢，潇湘绿水春迢迢。"
        ],
        "title": "题惠崇画四首  其一",
        "id": "d171fece-4786-4bec-b38c-1506fd3eb5c4"
    },
    {
        "author": "晁补之",
        "paragraphs": [
            "老柳无嘉色，红蕖羞脉脉。",
            "宛在水中洲，双鹅羽苍白。",
            "何须玩引颈，颠到写经墨。",
            "惟应一临流，当暑袗絺绤。"
        ],
        "title": "题惠崇画四首  其二",
        "id": "0a449fb3-a16d-49f0-a03f-9673d152f225"
    },
    {
        "author": "晁补之",
        "paragraphs": [
            "一雁孤风乍临渚，两雁将飞未成举，三雁群行依宿莽。",
            "芦花已倒江上风，云间分飞那可同。"
        ],
        "title": "题惠崇画四首  其三",
        "id": "7e38934b-fdc7-4fca-bb7e-a0711100dace"
    },
    {
        "author": "晁补之",
        "paragraphs": [
            "天高霭霭云昏，江阔霏霏雪繁。",
            "渚下鸭方远泛，枝间雀不闻喧。",
            "鄙夫此志相依，生涯稊稗同微。",
            "欲具沙边短艇，波涛岁晚人稀。"
        ],
        "title": "题惠崇画四首  其四",
        "id": "3804dd2e-9fb5-470f-a99e-327ac33c57a7"
    },
    {
        "author": "晁补之",
        "paragraphs": [
            "鼷鼠食牛牛不知，牛不愿骍而愿犂。",
            "虎噫来风皮见藉，兔狡宅月肩遭胹。",
            "欲兆幽烽二龙死，独微晋泽一蛇悲。",
            "失马吉凶方聚门，亡羊臧谷未宣分。",
            "沐猴冠带去始惬，木鸡风雨漠何闻。",
            "不须皎皎吠蜀狗，阮子与猪同酒樽。"
        ],
        "title": "拟乐府十二辰歌",
        "id": "754ff065-9761-43f1-aeab-5075a09f457a"
    },
    {
        "author": "晁补之",
        "paragraphs": [
            "戎菽有角原桑黄，客愁唧啧闻扈亢。",
            "转蓬无氐行役晚，蟋蟀在房思妇惋。",
            "男儿有心事弧矢，十年风光随马尾。",
            "长须舂米婢借箕，斗酒为君聊解颐。",
            "谁怜长夜饭牛苦，安能卧泣羞儿女。",
            "平生未入君此室，一庐翛然四壁立。",
            "文章奎躔动圆天，贫有余富黔娄贤。",
            "功名不羞烂羊胃，灭昴擒胡未能计。",
            "谁能简毕老此生，不用诹觜招忿争。",
            "世事参商君此行，桂酒椒浆石井美。",
            "山鬼幽篁衣薜荔，暮江老柳系归船。",
            "蛟宫涵星动深渊，张帆自惯夕风恬。",
            "九折摧轮鹄翼短，他年君车当轸转。"
        ],
        "title": "二十八舍歌",
        "id": "92fe0ba5-853b-455d-a1a3-07e5f911099d"
    },
    {
        "author": "晁补之",
        "paragraphs": [
            "赠君珊瑚夜光之角枕，玳瑁明月之雕床。",
            "一茧秋蝉之丽縠，百和更生之宝香。",
            "秾华纷纷白日暮，红颜寂莫无留芳。",
            "人生失意十八九，君心美恶那能量。",
            "愿君虚怀广末照，听我一曲关山长。",
            "不见班姬与陈后，宁闻衰落尚专房。"
        ],
        "title": "行路难和鲜于大夫子骏",
        "id": "218b3d8e-dc45-4376-8cab-96f180746815"
    },
    {
        "author": "晁补之",
        "paragraphs": [
            "君不见鲁中羣儿歌跋遮，跋遮跋遮何语耶。",
            "吴歈越吟初不省，恐自塞北传胡笳，跋遮胡为乐中华。",
            "试歌河涨水渐车，河中耕泥春种麻。",
            "麻生三岁不开花，腰菱两角黑如鸦。",
            "渔父笑且语，谁能跋遮舞。",
            "君不见前年大旱河草黄，草中鱼子化飞蝗。",
            "又不见往年大雨雨决渠，渠中朽瓜生老鱼。",
            "蝗飞食场谷，击鼓烦趁扑。",
            "我家家具如笋束，今年梁山挠浊淤，儿无锄麻姑来渔。",
            "荷锄往卖锄，买网空市无。",
            "丁丁斲船斲屋栌，艇子如星唤施罛。",
            "夜唱跋遮曲，羣鸣起白凫。"
        ],
        "title": "跋遮曲",
        "id": "bfb729f2-0ed9-435b-88c8-744b905cb78f"
    },
    {
        "author": "晁补之",
        "paragraphs": [
            "越罗作衫乌纱帻，长安青云少年客。",
            "梁门门西狭斜陌，飞阁氤氲多第宅。",
            "南威十五桃花色，箫管哀吟动魂魄。",
            "银槽压酒倾琥珀，青丝络头飞赭白。",
            "韩狗胡鹰快多获，少年意气区中窄。",
            "金昆玉季盈十百，君独飘翩异风格。",
            "十岁铅丹事书册，岂徒新丰困寒阨。",
            "能犯龙头请恩泽，送君此行无怆恻，努力功名传烜赫。",
            "它年寻我吴山侧，踯躅盈山禽磔磔。"
        ],
        "title": "长安行赠郭法曹思聪",
        "id": "b487ac8d-9e8a-48b3-be85-a38acb7ed71e"
    },
    {
        "author": "晁补之",
        "paragraphs": [
            "悲来乎石君，吾何悲夫，斯人婉兮河之津。",
            "厖眉白面照青春，朱绂斯煌映路尘。",
            "翩翩者骥银鞍新，东来奇意安所伸，大野既潴唯赤坟。",
            "谷垂颖，麻敷芬，亡逋来复瓦鳞鳞，高堂击鲜会众宾。",
            "宾起舞，君欣欣，何人末至居客右，西郭之一儒迂且贫。",
            "迂且贫，自隗始，能招剧辛致乐毅，四方游士争来奔。",
            "户内光仪亦可论，大息拖缙绅。",
            "中息气氤氲，小息秀眉目，天上青秋云。",
            "朱旗画舸长隄曲，去时箫鼓黄尘覆。",
            "无复当年子产归，至今人作婴儿哭。",
            "西郭之一儒，无事门生苔，久雨足不行官街。",
            "常时门前车马客，旧雨自来新不来。",
            "听我陈，张叔卿，孔巢父，皆隠沦，无人汲引长饥辛。",
            "日午不出开衡门，前侯后相安敢论，忧杀口间纵理纹。",
            "长恸吾邦对遗迹，耿耿一心谁我识。",
            "徐君已死剑不忘，心已许君那复惜。"
        ],
        "title": "悲来行哭石起职方",
        "id": "8c0b2ce1-2e80-48f1-aeba-e33b19067470"
    },
    {
        "author": "晁补之",
        "paragraphs": [
            "推鸾车，伐鼍鼓。",
            "从帝子，迎天女。",
            "天女喜，立龙旗。",
            "冯小宝，光陆离。",
            "云斑斑，覆铜山。",
            "新城鸣鴂如乳乌，飞来为尔栖青梧。",
            "控鹤府令云衣裾，仆射窜死令公诛。",
            "妇惧儿无呼，儿呼惊索胡。",
            "宜都内人立次且，手擎何物金唾壶，请为大家画长图。",
            "徐公子，譁且止，卿无来，明堂屡舞覆龙杯。",
            "覆杯之傍戏大鼠，卿欲投之梁公惧。"
        ],
        "title": "鸾车引",
        "id": "d64201d3-b8de-4189-b330-5517332a3b23"
    },
    {
        "author": "晁补之",
        "paragraphs": [
            "三郎少日如乳虎，代父搏贼惊山东。",
            "硬弓长箭取官职，自说九战皆先锋。",
            "将军拳勇馈不继，痛惜灵武奇谋空。",
            "城头揶揄下俯走，壮士志屈羞填胸。",
            "平生山西踏霜雪，洪府下溼号儿童。",
            "闻名未识二十载，初见长揖东坡公。",
            "锐头短后凛八尺，气似饮井垂檐虹。",
            "只令不语当阵立，望见已是千夫雄。",
            "往年身夺五刀剑，名玉所擐犀札同。",
            "晨朝携来一府看，窃指私语惊庭中。",
            "红粧拥坐花照酒，青萍拔鞘堂生风。",
            "螺旋铓锷波起脊，白蛟双挟三苍龙。",
            "试人一缕立褫魄，戏客三招森动容。",
            "东坡喜为出好砺，洮鸭绿石如坚铜。",
            "收藏入匣人意定，蛾眉稍进琉璃钟。",
            "太平君子尚小毖，戒惧邾小毋荓蜂。",
            "舞干两阶庶可睹，跳空七剑今何庸。",
            "我为苏公起扬觯，雅歌缓带聊堪同。",
            "从公请砺归作砚，闻公尝谏求边功。"
        ],
        "title": "赠戴嗣良歌时罢洪府监兵过广陵为东坡公出所获西夏刀剑东坡公命作",
        "id": "e968481e-df31-420b-95c1-f430586d9b5b"
    },
    {
        "author": "晁补之",
        "paragraphs": [
            "瑶池始波县圃风，邓林飞叶云搅空。",
            "人间栎社几黄落，晓窗洗黛悲青铜。",
            "常嗟彭祖悔杖晚，不见王母桃花红。",
            "安知帝怒削龙伯，舆峤已没归墟中。",
            "楚人方复感时节，申旦不寐同秋虫。",
            "虚堂气入枕簟肃，熟寐不复闻嗈嗈。",
            "大言身塞不得仰，了语无异鸿毛烘。",
            "天如旋磨人蚁却，更千万日劳何功。",
            "汉南种柳人笑尔，江潭悽怆彫形容。",
            "小楼遐观午夜阒，凉月不尽山无穷。",
            "一身逆旅过万物，千古昨梦如惊蓬。",
            "胡床收虑暂一息，杲杲已上扶桑东。"
        ],
        "title": "秋夜古风",
        "id": "ef928976-915a-4c8a-a9c4-d658a7e975e8"
    },
    {
        "author": "晁补之",
        "paragraphs": [
            "苕溪清，霅溪绿，溪水湾环绕天目。",
            "山间古邑三百家，日出隔溪闻打衙，长官长髯帽乌纱。",
            "不曾执板谒大尹，醉卧紫兰花影斜。",
            "紫兰花开为谁好，年年岁岁溪南道。",
            "不见西陵白发人，荆江夜雪唱阳春。",
            "阳春绝唱和者寡，客醉闻之双泪洒。",
            "夜来魂梦海中山，缥缈云涛烟浪间。",
            "云涛烟浪不可渡，睡觉秋风落桐树。",
            "秦吉了，秦吉了，言语无人会。",
            "无人会得奈君何，且向紫兰花下醉。"
        ],
        "title": "苕霅行和于潜令毛国华",
        "id": "e90fe6a8-efcc-492b-a84b-67939581aada"
    },
    {
        "author": "晁补之",
        "paragraphs": [
            "棠梨叶战风骚骚，纸钱窸窣鸣空郊。",
            "背人独鸟归寒巢，予亦投村指横桥。",
            "茅檐霜月照征袍，夜冷不寐闻狐嘷。",
            "悼我为生良已劳，两手如龟髀肉消。",
            "青楼公子烧兰膏，雪压屋倒饮方豪，睡觉三竿红日高。"
        ],
        "title": "冤朐路",
        "id": "c9e7c1c0-7fc9-489b-8134-5a50600f28cc"
    },
    {
        "author": "晁补之",
        "paragraphs": [
            "金陵宫殿春霏微，江南花发鹧鸪飞。",
            "风流国主家千口，十五吹箫粉黛稀。",
            "满堂侍酒皆词客，拭汗争看平叔白。",
            "后庭一曲时事新，挥泪临江悲去国。",
            "令公献籍朝未央，敕书筑第优降王。",
            "魏俘曾不输织室，供奉一官奔武彊。",
            "秦淮潮水钟山树，塞北江南易怀土。",
            "双燕清秋梦柏梁，吹落天涯犹并羽。",
            "相随未是断肠悲，黄河应有却还时。",
            "宁知翻手明朝事，咫尺人生不可期。",
            "苍黄三鼓滹沱岸，良人白马今谁见。",
            "国亡家破一身存，薄命如云信流转。",
            "芳仪加我名字新，教歌遣舞不由人。",
            "采珠拾翠衣裳好，深红退尽惊胡尘。",
            "阴山射虎边风急，嘈杂琵琶酒阑泣。",
            "无言遍数天河星，只有南箕近乡邑。",
            "当时千指渡江来，同苦不知身独哀。",
            "中原骨肉又零落，寄诗黄鹄何当回。",
            "生男自有四方志，女子那知出门事。",
            "君不见李君椎髻泣穷年，丈夫飘泊犹堪怜。"
        ],
        "title": "芳仪怨",
        "id": "f1a2d70b-c6a8-4956-8350-43a3fee10a32"
    },
    {
        "author": "晁补之",
        "paragraphs": [
            "五丈渠，河水齧堤三里余。",
            "悬流下喷水渤潏，讹言相惊有怪物。",
            "泺东渔子浮两舠，清晨径流双鬣摇。",
            "惊人跳起横触岛，大鲟十尺长夭矫。",
            "杀之信宿不敢言，并村稍稍闻者諠。",
            "伐鳞封肉担揭去，两日一村猫犬饫。",
            "夜来水泛州西原，青青百顷白波翻。",
            "里巫推变咎渔子，豫且贼神实为此。",
            "此邦一年不谷食，卖鱼取钱当常职。",
            "闻道相家口，津人无敢凭。",
            "大鱼死，小鱼灵。"
        ],
        "title": "五丈渠",
        "id": "c1c20bc3-0edf-41d8-a974-ac9e5f2fbf2f"
    },
    {
        "author": "晁补之",
        "paragraphs": [
            "混沌既凿元气痡，鸿源滔天尧曰吁。",
            "羽渊之化三足逋，玄圭告功闻禹书。",
            "姚虞班器奔九区，涂山合瑞群辟趋。",
            "三朡肆伐夏宝俘，下逮血祭仍疈辜。",
            "飨有明德繄玉如，霍山属之医无闾。",
            "裂崖剖璞陈璠璵，追琢出美山为虚。",
            "两圭礼地四望俱，寸尺可识形可图。",
            "缗城之西物色古，霹雳野火烧墙堵。",
            "大氓筑室动千杵，奔泉启锸幽奇睹。",
            "阴溪埋冰剥寒土，浓氛却埽孤月吐。",
            "森然𥈭立疑未举，荧荧幽光射败筥。",
            "邻人进说田父怖，张伯不敢私自取。",
            "初来画地为予语，邸圆中规圭合矩。",
            "瓌奇未可一二数，嬴颠刘蹶分莽卤。",
            "礼严登降谨仰俯，牲玉不加随豆簠。",
            "饩羊之存良小补，此宝岂徒周石鼓。",
            "酆城尺铁尚可神，老虬跃水生雷雨。"
        ],
        "title": "贾硕秀才得两圭有邸",
        "id": "230d1a0b-a8ce-4c4f-a996-976a986f0c55"
    },
    {
        "author": "晁补之",
        "paragraphs": [
            "阎夫子，通古今，家徒四壁犹一琴。",
            "今年二月雨霖霪，喜君垅麦如人深。",
            "屋间幽默咸池音，高山流水我非听，听我说君辛苦吟。",
            "薛老村西十里地，旱日燎原无柳林。",
            "芒鞋曳杖逐镰笼，当午未食饥烧心。",
            "芸芸麦田翻黄波，蝻虫盘穗如蜗螺。",
            "麦未收打催种豆，屋下迹少田间多。",
            "阎夫子，时我过，我与夫子良同科。",
            "四体虽勤口餔众，煮豆然萁穷奈何。",
            "人谓君琴语辛苦，此曲无乃伤天和，君不见夫子宋围不糁犹弦歌。"
        ],
        "title": "阎子常携琴入村",
        "id": "290d674d-2ecc-4616-8683-81a1adc93961"
    },
    {
        "author": "晁补之",
        "paragraphs": [
            "平生车轨周四方，结交童龀老相忘。",
            "异哉余子久弥芳，吴人犹记称周郎。",
            "河豚入网荻芽长，宜兴罨画烟水苍。",
            "风雩春服真少狂，不愧戴崇升后堂。",
            "横戈笔陈倒千枪，叔鸾独步禹出羌。",
            "世儒胶扰何足臧，说食不救饥求粮。",
            "瞥思振衣千仞冈，空林无人一绳床。",
            "五车纯束不在旁，欲彻梯磴排空骧。",
            "钟山春水绕城隍，从师不惮白笈装。",
            "矢锋相触尘不扬，骊黄牡牝若灭亡。",
            "子严主簿志不偿，厌见朱墨纷伧囊。",
            "西风云日思帝乡，东华拜敕凫缀行，黄昏阊阖飞骕骦。",
            "虚堂节候变金商，闭门蟋蟀鸣我房。",
            "吾君仁圣周成王，屏驱虎豹开明光。",
            "山龙粉米杂青黄，多儒可赞至治香。",
            "园檀山石岂荒凉，潢污蕰藻须豆觞。",
            "愿君与借羽翮翔，贤书蚕列升未央。",
            "君如病鹘待秋霜，牛衣未可悲王章。",
            "公朝道辟五达庄，服襄按节缓勿忙。",
            "梦松生腹渠不祥，莫车上儛应循墙。",
            "功成归饮沆瀣浆，发机要若黄间张。"
        ],
        "title": "赠余樗年试院作",
        "id": "343353fd-fd4e-486d-8f95-5acb80f07e3b"
    },
    {
        "author": "晁补之",
        "paragraphs": [
            "平生杜元凯，学问光奕世。",
            "戚联帝室未要论，烜赫功高羊叔子。",
            "赤霄翔舞须威蕤，孔翠文章岂其累。",
            "崇台作山池作湖，富贵所要声名俱。",
            "酒樽诗句得过薄，小隠山城殊未疏。",
            "曹侯词翰诸公客，惯听清歌耳倾侧。",
            "天闲两骥看追风，晴轩忽下饮河虹。",
            "拳毛妙画不可见，颜公笔精如对面。",
            "邓张不醉无揽辔，烧烛林间鹊飞起。",
            "第语曹侯继张燕，邻榼如渑不忧浅。"
        ],
        "title": "次韵都尉王晋卿天驷监邂逅作兼呈坐客",
        "id": "5045c194-31bd-4823-963b-86cf769e6b9c"
    },
    {
        "author": "晁补之",
        "paragraphs": [
            "君不学冯驩弹铗从薛公，贷钱烧券悦市佣。",
            "又不学鲁连约矢射聊城，笑夸田单取美名。",
            "何为空郊独坐一茅屋，深如鱼潜远蛇伏。",
            "荒檐野蔓幽莫瞩，窥户下投如坠谷。",
            "其外桑麻杂蔬菽，白水寒山秀川陆。",
            "秋风萧萧吹苜蓿，晚日牛羊依雁鹜。",
            "朱书细字传老子，蠹穴蜗穿无卷轴。",
            "我来不暇问出处，但爱君居伯夷筑。",
            "九月九日秋气凉，芙蓉黄菊天未霜。",
            "登高能赋岂我长，从君此庵时相羊。",
            "不用糟丘讥腐肠，酒酣犹能歌楚狂。",
            "我敬先生不敢量，二三子者亦自强，洁身乱伦非所望。"
        ],
        "title": "邓御夫秀才为窟室戏题",
        "id": "71a97b35-656c-4c2f-b75c-881cfc540eaf"
    },
    {
        "author": "晁补之",
        "paragraphs": [
            "二年官扬犹一炊，丞聋毋害守不讥。",
            "帝知无功呼返之，具舟从江民不知。",
            "道傍愚叟为涕洟，岂无爱人如尔为。",
            "我谢叟归视汝儿，风号鸿潦水涸陂。",
            "冰塞川船不可移，白蜺横野光逶迤。",
            "寒威上射小日规，旦行一里方午维。",
            "十日系野儿啼饥，中无载盗过不窥。",
            "官令十夫为操椎，耶许相力哀复疲。",
            "我笑遣夫是安施，霜不杀草圣所欷。",
            "岁十一月冰固宜，逆天进亦不可几。",
            "为儿抟饭儿安嬉，宁三月暖犹流凘。"
        ],
        "title": "扬州被召著作佐郎自金山回阻冰效退之陆浑山火句法",
        "id": "3d377e99-b453-40c9-abfb-d35f4731b14f"
    },
    {
        "author": "晁补之",
        "paragraphs": [
            "长蜺饮井井欲干，白鼍鸣窟凄风寒。",
            "公马未驾阴漫漫，公归溼幕濡旌幡。",
            "霜刀不染鹅颈殷，涂龙安享雩舞闲。",
            "隰桑有沃柔可攀，小麦青青大麦攒。",
            "拜公起舞公颜欢，明日空阶响夜阑。",
            "屋漏不复愁衣单，帡幪广厦安如山。"
        ],
        "title": "澶守谏议韩璹祷雨有应",
        "id": "f71568e5-0e0f-4f74-89c3-7c189521a228"
    },
    {
        "author": "晁补之",
        "paragraphs": [
            "君不见东方朔，避世金马门，侏儒倡郭同陆沉。",
            "滑稽突梯意已深，不如孙登闭口逃苏门。",
            "身犹孤凤无与邻，心知嵇生未识真。",
            "儿童读书闻入孝，遭时有用可以移于君。",
            "孔子系易辞，尊干而卑坤。",
            "耦耕未足问礼则，鸟兽固自群荆榛。",
            "孟尝声势，一旦消歇，冢上之牧良可悲。",
            "苟为贫贱不济物，身死泯然俱若兹。",
            "闻君早慕栖竹林，何忽作此悲来吟。",
            "严君肥遯业讨论，少年宜自有异闻。",
            "穷达俱性外，学者所不陈，惟勿枉道宁屈身。",
            "岂欲行不由径如灭明，不然不欲乞酰于邻同微生。",
            "白驹虽洁，空谷难久将谁亲，当诗一篇差可人。",
            "秋兰蘼芜亭下生亦蕃，夫人自有美子何足言，采撷但慰吾愁魂。",
            "吟诗作赋北窗词更妍，万言不直一杯何足怜，咿呦聊用穷吾年。",
            "能来西畴清坐一榻横，长饥亦不轑釜云无羹。",
            "荀卿论义荣，迳庭大不近人情。",
            "是非亦置之，古人踽踽凉凉生何为。",
            "扬雄择中庸，反骚痛湘累。",
            "我今不见雄，此心犹为君子夷。",
            "世间趣舍不同，岂但羊枣鲙。",
            "陶潜自谓，结庐人世。",
            "无车马喧，心远能尔。",
            "安有郑君，其门如市。",
            "亦能自谓，我心如水。"
        ],
        "title": "依韵和子充杂言",
        "id": "a3a2fbef-29cf-402b-a728-a945acb8e346"
    },
    {
        "author": "晁补之",
        "paragraphs": [
            "盘崖绕壑步步高，仆痡马乏游人劳。",
            "五峰崛起干云霄，众山奔走争来朝。",
            "我行直欲犯星杓，意彻绝顶才山腰。",
            "松间鸟语如我招，仰见白塔当林梢。",
            "檐携上下若桔槹，路穷飞楼鬰岧峣。",
            "钦翁未来蔽菅茅，山精木怪讙游傲。",
            "麏驰虺窜狌鼯跳，灵景晦昧何由昭。",
            "忽然飞锡从江皋，穷探不惮东峰遥。",
            "曲腰丈人白丝袍，再拜辞前风雹飘。",
            "三百年来响钟铙，闽商海贾输金刀。",
            "直栏横牖山周遭，晨参夜讽声嘈嘈。",
            "碧杉紫柏罗旌旄，客来六月忘炎歊。",
            "明月庵前醉松醪，白云峰顶瞰吴郊。",
            "鹅毛一点钱塘潮，钱王宫阙如累樵。",
            "临之股栗精魄超，归不得寐心摇摇。",
            "含辉孤亭立峣崤，此地览景尤难逃。",
            "五更月落禽嘲嘲，阳乌欲上海水烧。",
            "晦明变化不终朝，倏阴忽晴状莫描。",
            "夜阑灯青雨飘萧，偶坐两客论幻泡。",
            "探玄穷妙窥寂寥，破除世事无丝毫，不奈诗思犹强豪。",
            "归时日没红霞消，荒崖老木山蝉号。"
        ],
        "title": "径山",
        "id": "2a1e0427-7beb-41ff-925c-ba584fdad7c5"
    },
    {
        "author": "晁补之",
        "paragraphs": [
            "萧然如裴叔则，颊毛疏复长。",
            "邈然如王夷甫，高致宜庙廊。",
            "功名四皓云泉外，诗赋三闾草木香。",
            "君莫夸熙宁登科面玉雪，只今未老鬓发苍。",
            "不应弹琴酒鑪坐，消渴还有禅病缚。",
            "不忘相抛白社一岁长，浮我杜举须十觞。",
            "结交齐东李文叔，自倚笔力窥班扬。",
            "谈经如市费雌黄，冰炭何用置我肠。",
            "胜游独不思迎祥，漾舟荷陼水中央。"
        ],
        "title": "次韵太学宋学正遐叔考试小疾见寄",
        "id": "e0bb3501-c388-4294-9df9-009d6c7d310b"
    },
    {
        "author": "晁补之",
        "paragraphs": [
            "淮壖日没风卷沙，黄昏飞雪如落花。",
            "孤舟有客寒不饮，欹枕关篷夜忆家。",
            "雪飞篷底洒我额，篷隙虚明来晓色。",
            "纸屏布被风飕飕，惊起开篷满船白。",
            "船头雪重折黄芦，下有宿雁惊相呼。",
            "天寒四野无行客，冻卧孤舟愁盗贼。",
            "厌闻淮浪打船声，原上风号天正黑。",
            "土膏已动春阳来，安得长风扫雾开。",
            "豁然天外见白日，为君挂席凌清淮。"
        ],
        "title": "淮壖",
        "id": "4cd43541-dac1-492a-867a-ae1e416764c8"
    },
    {
        "author": "晁补之",
        "paragraphs": [
            "我初就学首未冠，叔父不以童儿看。",
            "我今生年二十一，叔父晚作东州官。",
            "侧身西望不得见，泪下两脸何汍澜。",
            "青春白日不照贫士屋，使我四壁长年寒。",
            "六年两岁从进士，晚学扬雄识难字。",
            "贷钱乞米出都门，鼓腹吹篪入吴市。",
            "读书击剑老死终，何为古来慷慨无人知。",
            "上有九重之青天，下有百尺之黄泥。",
            "收声藏热等雷火，白杨蔓草秋风悲。",
            "生亦不可料，死亦不可量。",
            "荆山长号刖两足，何如船尾歌沧浪。",
            "我不能钩章抉句攀俊造，又不能赤鸡白狗追年少。",
            "矫首翻肠无一言，归去吴松学渔钓。",
            "主簿卑官何所施，秋来两鬓应生丝。",
            "阿宜已冠无成事，犹忆它年冬至诗。"
        ],
        "title": "寄怀寿光主簿四叔父",
        "id": "70be1311-1e92-44bf-b4ce-479a0e740337"
    },
    {
        "author": "晁补之",
        "paragraphs": [
            "晁庄寂莫依东山，王庄负郭容往还。",
            "东山刺蓟深一尺，负郭家近饶盘餐。",
            "穿鞋戴笠随麦陇，旱日炎炎烟燎颜。",
            "贱贫辛苦事当尔，君屋鳞鳞三百间。"
        ],
        "title": "收麦呈王松龄秀才",
        "id": "120245a6-3d5b-4b99-ba66-f171949f58f3"
    },
    {
        "author": "晁补之",
        "paragraphs": [
            "花林远望春阳浮，卒然相值东山头。",
            "犊儿初乳毛物润，鸦子欲哺鸣声柔。",
            "一生会合尽天幸，万事反覆非人谋。",
            "倒头且拟醉千日，相如渴病干咽喉。"
        ],
        "title": "花林示杨彭年秀才",
        "id": "a5a8f2e2-da07-4ee9-b3a2-95e6480c9bed"
    },
    {
        "author": "晁补之",
        "paragraphs": [
            "居贫得田不百亩，天赐时雨苗氤氲。",
            "迟明当熟晚未刈，灾蝗夜至如惊军。",
            "秋风吟茅雨洗瓦，叶上穗落青纷纷。",
            "常嫌莎鸡聒麦垅，纺车细掉喧晨昏。",
            "莎鸡可怜尔吻利，驱蝗逐蝻群披分。",
            "岂惟秋蝉畏螳斧，蝗亦为尔森跳奔。",
            "天下灾蝗凡几郡，安得尔辈盈千群。",
            "扬眉振羽如屯云，尔虽强聒谁烦闻。"
        ],
        "title": "莎鸡食蝗",
        "id": "cf0fdded-6527-4db6-b32a-682d53137f13"
    },
    {
        "author": "晁补之",
        "paragraphs": [
            "无舍灵龟观朵颐，自求口实君自知。",
            "谁为此者君名之，其说不烦求我诗。",
            "君家严君业夔伊，虎视眈眈雄四夷。",
            "四方是维天子毗，汶阳一室大泽陂。",
            "我往受业拜门垂，闻公一语洗然奇，我归瞠若安可追。",
            "君才固是麒麟儿，幼读父书壮思施。",
            "不卑小官乃吾师，况有内乐潜天倪。",
            "荒城无人谁过之，面城筑室兹逶迤。",
            "去年秋雨河股移，百草不生苔拥基。",
            "蚁子缘础蚓粪泥，夜眠不稳忧为池。",
            "今年闰早春气迟，墙根隙地稍可埤，初植防风种黄耆。",
            "莱州石鼎青琉璃，地罏宿火风鸣枝，对君长语清未疲。",
            "外轻内顺生理宜，问从何得聊我治。",
            "眉州夫子言可规，麻田处士术安期，今之崇丘历九疑。",
            "见人不语下臂驰，遁逃乎阴食蛤梨。",
            "君何伧囊不往随，与访汗漫还无时。",
            "还无时，我何适，北山之南南山北。"
        ],
        "title": "题李偁推官颐斋",
        "id": "31e70b83-c0df-4b69-9eb0-89752851be8e"
    },
    {
        "author": "晁补之",
        "paragraphs": [
            "我昔寻幽径山上，曾傍苕溪弄菱桨。",
            "南临天目指掌间，隔岭如闻笑言响。",
            "年来清血断征衣，碧发丹颜日夕非。",
            "便欲相期煮白石，与君晚入烟霞飞。"
        ],
        "title": "答赵滋主簿",
        "id": "647c3318-e7af-44c5-bc4f-4414b11a4c47"
    },
    {
        "author": "晁补之",
        "paragraphs": [
            "大夫盘中定州盏，三举檐花舞凌乱。",
            "请君行盏且莫稽，为君起赋饮城西。",
            "城西古道如涧深，东风吹沙不见林。",
            "虚堂更觉野原阔，榆柳浩浩波涛吟。",
            "杂花一园来远道，两株江南梅更好。",
            "樱桃已晚犹烂漫，百株如雪聊可绕。",
            "常时东风无此寒，常时诸君无此闲。",
            "且看瓶口似鱼贯，莫惜面文如缬斑。",
            "大夫工为宋玉赋，思不能涯字无数。",
            "秀才酷类东野贫，白屋青山愁曲身。",
            "籍咸不肯羞北阮，主簿高材即仇览。",
            "成诗午景已妍和，罢酒花开应更多。",
            "山翁归不醉，当奈岘山何。"
        ],
        "title": "饮城西赠金乡宰韩宗恕",
        "id": "599e2166-4305-47f4-bbf9-075d29bcc77a"
    },
    {
        "author": "晁补之",
        "paragraphs": [
            "驱车触热中烦满，苦无蔗浆冻金碗。",
            "陈君诗卷可洗心，持作终朝晤言伴。",
            "男儿三十四方身，布衣不化京洛尘。",
            "白驹皎皎在空谷，黄鸟睍睆鸣青春。",
            "子桑之居十日雨，入门不复闻人语。",
            "形骸正是吹一吷，安用虚名齐后土。",
            "文章初不用意成，黼黻帝躬临下民。",
            "时花俚服诮新巧，牛马安所辞吾名。",
            "禹穴幽奇行可强，江北江南正相望。",
            "乘涛鼓枻何当往，爱惜水仙桃竹杖。",
            "不应越女三年留，相见还须未白头。",
            "蘧生知非苦不早，巨壑夜半遗藏舟。",
            "达人一言嚆矢疾，相从琢磨悔去日。",
            "菖蒲正是可怜花，我独闻名不曾识。"
        ],
        "title": "答陈履常秀才谑赠",
        "id": "e8c4949a-4a10-4cab-ba35-7e34e7c8ca71"
    },
    {
        "author": "晁补之",
        "paragraphs": [
            "吴邦惮暑如蜂虿，河曲还遭长日晒。",
            "蔗浆金碗頼蠲烦，内托潜阴数为败。",
            "黄昏乍快风吹发，驱拊蚊虻坐明发。",
            "青衫主簿气如云，茂陵无事悲消渴。",
            "茫洋河伯何为者，两涘无因辨牛马。",
            "何生狂梦涸归墟，喉舌汤汤未劳泻。",
            "能来一嗽华池津，七椀清风立有神。",
            "更寻齿下微妙诀，遣君体适仍魂平。",
            "案头白纸如堆雪，人事纷纷日将月。",
            "与君未遇尤四时，利害相磨生内热。"
        ],
        "title": "和王仲甫病暑",
        "id": "eba74fd6-452a-44dd-a9cd-e20a9ca3024b"
    },
    {
        "author": "晁补之",
        "paragraphs": [
            "顿丘淇水雄朔方，官收榷算资公藏。",
            "晨朝百贩罗庭堂，望门逆鼻闻椒浆。",
            "惜哉刘子气方刚，峨冠凛凛颀而扬。",
            "丈夫有志固难量，短袖不足供倡佯。",
            "黄河七月鸣浮梁，风埃瘦马景山长。",
            "刘子何之魏北乡。",
            "悲歌弹铗邀孟尝，冯驩一语惊齐王。",
            "况如刘子足自强，读书满腹钳尔吭。",
            "酆城埋宝夜则光，士惟不用久乃彰。",
            "不见将军家平阳，遭时有用名焜煌。"
        ],
        "title": "赠送澶州监酒税刘铨殿直",
        "id": "544fb1e6-8522-46bd-a480-c93d260ff46d"
    },
    {
        "author": "晁补之",
        "paragraphs": [
            "樊山夜涨河鸣鼓，奎火占中知溽暑。",
            "颜阖居邻胡子都，共喜夏麋登宴俎。",
            "参军河北主簿南，骑马相逢不相语。",
            "市西老屋断人居，自觉天风生广宇。",
            "青菅席坐土阶溼，黄绠汲泉塼井古。",
            "翩翩后至王将军，开口相投律呼吕。",
            "丈夫得意吐然诺，杯酒形骸安足数。",
            "露顶张颠且勿帻，起舞我能先众客。",
            "二豪礼法空是非，一斗三杯眼方白。",
            "中虚呕冷腹横絙，汗如槁壤朝阳蒸。",
            "咈然烦厌暂莫遏，饮蛇不省疑吞绳。",
            "豨苓卷桂导停饮，两日不咀公厨冰。",
            "长篇忽听凤皇曲，却似半岭逢孙登。",
            "君家铛勺还应洗，须我下床仍食美。",
            "西池何似汉江长，谁使蒲萄变新泚。",
            "醉捉蟹螯挛五指，吏部拍浮非在水。",
            "抱琴宁复待招邀，昨夜雨凉孤兴起。",
            "金丹定有换肠药，不用俗医论表里。"
        ],
        "title": "和颜随饮酒",
        "id": "45d3d4bb-c436-4926-8dc2-50d489f0584f"
    },
    {
        "author": "晁补之",
        "paragraphs": [
            "邺城旁缺通清沟，城南之水城中流。",
            "白沙涨陆最宜果，万梨压树当高秋。",
            "去年花开往独晚，不见琼苞肠欲断。",
            "隆冬骑马傍高原，却恨枯枝寒日短。",
            "忽然变化何处来，一夜东风吹雪满。",
            "晴川极望百畮开，三山银阙正崔嵬。",
            "杂花不容一朵间，照眼冷艳云为堆。",
            "堂中置酒对己好，千葩万蕊谁能绕。",
            "暖景氤氲一片忙，蝴蝶飞来落青草。",
            "人间浩荡看春光，岂徒田猎心发狂。",
            "向人惨澹迫归兴，落日岘山催羽觞。",
            "故园桃李春蹊没，惜哉拔去无奇术。",
            "明日重寻傥可期，暴雨流阶不能出。"
        ],
        "title": "压沙观梨",
        "id": "de9f49ec-1f65-4302-b1af-e21550aebc03"
    },
    {
        "author": "晁补之",
        "paragraphs": [
            "云间高堞如云白，草下深濠如草碧。",
            "逶迤陇断出平堤，前见黄河如带直。",
            "官居乃在城西原，荒台古木乌鸟翻。",
            "美人芳气如秋菊，坐令晔晔弃中园。",
            "不忧泑泽豪不杀，夜识汉中龟鼈在。",
            "借须走马候水曹，后时此会何由再。",
            "霸陵往来初避名，执贾不回人更惊。",
            "无心踯躅路寝养，服车安用仍一鸣。",
            "未若捧甖何不可，二豪螟蛉与蜾臝。",
            "况闻举案良亦贤，那爱五花论酒钱。",
            "不然憭栗坐岁晚，风入衰柳催寒蝉。",
            "我论李君其趣独，自喻愚公徙王屋。",
            "是中聊可外形骸，官闲方辔相与来。"
        ],
        "title": "过金堤刘景文",
        "id": "0fba0185-a768-4f62-88c0-3d5d96dcaa9f"
    },
    {
        "author": "晁补之",
        "paragraphs": [
            "赵侯慷慨诸公客，少日论兵今发白。",
            "自言颇似鞲上鹰，老得一州聊铩翮。",
            "送行谁复双眼青，断肠红颊倾渌醽。",
            "停歌自解水苍佩，醉骑紫燕黄河冰。"
        ],
        "title": "送赵燮",
        "id": "0b872b10-86e1-4b40-8fce-69ba475e8ca7"
    },
    {
        "author": "晁补之",
        "paragraphs": [
            "鹤知半夜鸡知旦，岁晚淹留客心乱。",
            "功名识时贵及早，不忍饭牛衣至骭。",
            "家居负米有季弟，能视明星弋凫雁。",
            "男儿业就可以行，桃李荣时腰绶灿。"
        ],
        "title": "送石梁赴举",
        "id": "3d48bad7-b507-4a9b-ac59-8311f8c1b2d3"
    },
    {
        "author": "晁补之",
        "paragraphs": [
            "张侯于我丈人行，十年江湖心乡往。",
            "平生独立白雪曲，少时妙誉青云上。",
            "胡为四十尚飘蓬，逢衣骑马邺城中。",
            "将军宝帐簪履肃，开府画筵箫鼓雄。",
            "况复儒宫饱闲暇，堂有丛书竹萧洒。",
            "论文不厌夜经过，起看北斗插黄河。",
            "相逢安得怨寂莫，仲宣楼头良可乐。",
            "何当奇计出番禺，未应长檄开邛筰。",
            "太常句稽亦不冗，少卿淑问清时重。",
            "俎豆之事则尝闻，男儿读书业有用。",
            "归去天边道路长，东风春草满池塘。",
            "美人不来时晼晚，谁与玩此林间芳。"
        ],
        "title": "送张缗子望太常簿",
        "id": "67aeff8a-0ca8-43c9-8b5f-c51fdd15d330"
    },
    {
        "author": "晁补之",
        "paragraphs": [
            "亭下流泉三亩隘，谁拟西江晴一派。",
            "桃李佳名闻昔人，此言虽小可喻大。",
            "宁非逐楚憔悴身，当是羊裘傲汉人。",
            "避世墙东王君公，五经纷纶井大春。",
            "端然养鱼废车马，一身环堵观天下。",
            "吾人郑子诗句新，高堂素壁开萧洒。",
            "何当湛湛见青枫，白苹落日慰相逢。",
            "一亭两槛更何有，波涛风雨船前后。",
            "莫忆乘槎犯汉津，莫忆楼船下石城。",
            "尽醉渔阳无好曲，短蓑铜斗平生足。"
        ],
        "title": "郑彦能求拟江亭诗",
        "id": "9aedb871-4b38-46be-87d6-703c2c887276"
    },
    {
        "author": "晁补之",
        "paragraphs": [
            "君不见华阴杨君汉孔子，君生其后无乃似。",
            "平居恐惧西北隅，力行发愤尚不媿。",
            "君今鸣橹下长淮，眼明清晓三楚开。",
            "扬州行矣勿濡滞，江南细雨收黄梅。",
            "我今正是鸟折翼，肺病三年广文直。",
            "昔时黄帽榜舟人，却向西湖当不识。",
            "寄声关子老渔樵，小山桂树不须招。",
            "乘槎东海未敢必，欲去天台观石桥。"
        ],
        "tags": [
            "西湖"
        ],
        "title": "赠杨景平",
        "id": "ae601865-a2ec-49f2-b718-25a10a283380"
    },
    {
        "author": "晁补之",
        "paragraphs": [
            "我初官此君未来，君今去此我未往。",
            "翻飞岂不慕缅邈，留滞何能悲鞅掌。",
            "学道平生昧蹊径，半世端如走榛莽。",
            "古人曾病田甫田，切磋安可去吾党。",
            "东风消雪送鸿雁，南国连山生篠簜。",
            "为当归梦五湖中，会有高名百寮上。"
        ],
        "title": "送吴黯赴阙",
        "id": "59993e5c-2efa-4d46-80b4-130fd964ab28"
    },
    {
        "author": "晁补之",
        "paragraphs": [
            "居贫百草春靃靡，制作舞雩春服美。",
            "爱君欲赠华韡韡，思君何处无芳卉。",
            "三年眼花祇欲眠，惊梦往往音跫然。",
            "单金安所用吾技，术成正复迁刘累。",
            "不狩何由有貆特，钱镈须勤晚方积。",
            "呻吟裘氏日已多，恩流三族功比河。",
            "告行风雨春物空，催花作果黍芃芃。",
            "亦从梁汴即清颍，湛湛已见江头枫。",
            "严君被命分符虎，昔者无襦今五袴。",
            "未劳负米迂山川，姑弟酒中从圣贤。"
        ],
        "title": "送陈逸之筠州",
        "id": "f7a8e881-7688-4b08-bcc5-696e5d8f8cc0"
    },
    {
        "author": "晁补之",
        "paragraphs": [
            "刘侯岁覆春堤料，居不曾闲须我劳。",
            "未嫌清浊各有携，匪报琼瑶以为好。",
            "吏诃单绞自可更，儿笑接䍦从复倒。",
            "为怜徒步此青袍，重忆归来著黄帽。",
            "官忙未向林野疏，时清不废诗书傲。",
            "梨花如雪许重寻，秋实垂墙晚方到。"
        ],
        "title": "过刘季孙",
        "id": "f296fc98-eec6-4afa-aa4e-139ca2d6333f"
    },
    {
        "author": "晁补之",
        "paragraphs": [
            "美人窈窕家南国，可与副笄亲黍稷。",
            "平生寂莫凤将雏，惭愧木桃犹报璧。",
            "石城三桨为谁催，万里清江凌不测。",
            "王门酒肉傲胜诡，岂有邹阳仍下客。",
            "危词欲洗大夫冤，千载独怀吾祖贤。",
            "不量腹小文籍博，颇似井蜺轻饮川。",
            "丈夫趣舍无南北，情亲非为墙屋连。",
            "子真正用卧谷口，乃有高名諠日边。",
            "胸中傀磊契何所，自笑柴愚得参鲁。",
            "借令好问忘足茧，狐腋岂堪黄犬补。",
            "吾身栎社真寄耳，趣取无用安足数。",
            "无心俎几彘盘辱，拳曲不羞人厌睹。",
            "土山出火石为融，羲和当午车隆隆。",
            "通渠束带过者寡，乃独葛巾终日同。",
            "倾囷倒廪用饷我，我为牙羽陈编钟。",
            "蝉声入耳廪节改，别我整骖无愧容。"
        ],
        "title": "赠段万顷",
        "id": "8ddfcb91-0d5a-40e5-8e72-0026ca5e5112"
    },
    {
        "author": "晁补之",
        "paragraphs": [
            "都城米贵斗论璧，长饥茗椀无从识。",
            "道和何暇索槟榔，惭愧云龙羞肉食。",
            "壑源万畮不作栏，上春伐鼓惊山颜。",
            "题封进御官有局，夜行初不更驿宿。",
            "冰融太液俱未知，寒食新苞随赐烛。",
            "建安一水去两水，易较岂如泾与渭。",
            "右丞分送天上余，我试比方良有似。",
            "月团清润珍豢羊，葵花琐细胃与肠。",
            "可怜赋罢群玉晚，宁忆睡余双井香。",
            "大胜胶西苏太守，茶汤不美夸薄酒。"
        ],
        "title": "次韵鲁直谢李右丞送茶",
        "id": "1f553ade-ce32-42f0-9dba-1e8b3b015353"
    },
    {
        "author": "晁补之",
        "paragraphs": [
            "中庭老柏霜雪里，北风烈烈偏激耳。",
            "诵诗夜半舌入喉，饮我樽中渌醽美。",
            "升堂辞翰愧非有，何异还家数其齿。",
            "文章万古犹一鱼，乙丙谁能辨肠尾。",
            "更惭颇似会稽康，欲语常遭士瑶柅。",
            "广陵八月未足言，曾使酲醲涊然起，安得谭如子枚子。"
        ],
        "title": "与李文叔夜谈",
        "id": "e0853b51-92f5-4d28-ab2f-c6fb77222543"
    },
    {
        "author": "晁补之",
        "paragraphs": [
            "秋水幽幽济河道，君挂蒲帆若飞鸟。",
            "西风黄叶滞公车，鸡黍从君怀故庐。",
            "男儿自有四方志，世上相期独荣利。",
            "昔时马周徒步动天子，君今有用当如此。"
        ],
        "title": "赠送张愈秀才",
        "id": "4fae2989-56f7-4e97-af3f-c89e1164a904"
    },
    {
        "author": "晁补之",
        "paragraphs": [
            "相茶真似石韫璧，至精那可皮肤识。",
            "溪芽不给万口须，往往山毛俱入食。",
            "云龙正用饷近班，乞与粗官诚腼颜。",
            "崇朝一碗坐官局，申旦形清不成宿。",
            "平生乐此臭味同，故人贻我情相烛。",
            "黄侯发轫日千里，天育收驹自汧渭。",
            "车声出鼎细九盘，如此佳句谁能似。",
            "遣试齐民蟹眼汤，扶起醉头湔腐肠。",
            "颇类它时玉川子，破鼻竹林风送香。",
            "吾侪幽事动不朽，但读离骚可无酒。"
        ],
        "title": "鲁直复以诗送茶云愿君饮此勿饮酒次韵",
        "id": "a785517d-8919-4482-9f30-7ee9507901c8"
    },
    {
        "author": "晁补之",
        "paragraphs": [
            "雪堂蜜酒花作醅，教蜂使酿花自栽。",
            "堂前雪落蜂正蛰，恨蜂不采西山梅。",
            "漫浪饮处空有迹，无酒可沃胸崔嵬。",
            "不知几唤樊口渡，五见新历颁清台。",
            "邓公昔叹不可挽，素衣未化京雒埃。",
            "山中相邀阻筇杖，天上对直同金罍。",
            "只今江边春更好，渔蓑不晒悬墙隈。",
            "百年变化谁得料，剑光自出丰城苔。",
            "老儒经济国势定，近臣献纳天颜开。",
            "蜀公亭上别公处，花柳未逐东风摧。",
            "尚容登堂谭落屑，不愧索米肠鸣雷。",
            "因知流落本天命，何必挽引须时来。",
            "九关沉沉虎豹静，无复极目江枫哀。"
        ],
        "title": "次韵苏公翰林赠同职邓温伯怀旧作",
        "id": "f73cab9d-3820-4fa8-a8d5-abdf45fae6e8"
    },
    {
        "author": "晁补之",
        "paragraphs": [
            "蓬山前临九轨路，三日街晴案吹土。",
            "直庐凿牖面宫垣，青壁崭崭看垂雨。",
            "殿阁风斜碧瓦寒，翅溼苍鸢不能乳。",
            "却思穷巷亦可言，一埽蚊虻通昔苦。",
            "鬰蒸书课未须忙，午漏传休听天语。",
            "平生豪气对樽酒，山鸡见镜犹能舞。",
            "城南寺近晚堪过，笙歌凉月闻千户。",
            "但忧伏日细君须，割肉无缘待归俎。"
        ],
        "title": "次韵文潜馆中作",
        "id": "262d0a64-7fcf-42cc-a970-434672812948"
    },
    {
        "author": "晁补之",
        "paragraphs": [
            "日边传诏天街暮，草草西城车马聚。",
            "官曹一见故情亲，宴语识君心志古。",
            "成安长孺澶渊守，昔君羁游所为主。",
            "我穷亦号成安客，文采初无君一缕。",
            "胸中万顷复谁同，正有君家贤叔度。",
            "官事留人何鞅掌，广文杨柳花飞户。",
            "好书老未置铅椠，学经晚始羞章句。",
            "乘槎况自风格有，病颦那可形容慕。",
            "成诗莫惮继日传，青骢御史呼归去。"
        ],
        "title": "次韵太学黄博士冕仲同考试作",
        "id": "6a5cc065-5536-481a-95a7-21f6095b30b9"
    },
    {
        "author": "晁补之",
        "paragraphs": [
            "行乐曾闻戒迟暮，人生波上飞凫聚。",
            "兰亭往事如过雨，山阴脩竹空千古。",
            "陈侯挥翰少年时，三赋声名动人主。",
            "可是高才弃绳矩，自然采绣非针缕。",
            "五十天南把一麾，犹得无襦歌叔度。",
            "邂逅西城筑冶墟，王官继日车连户。",
            "自言春晚洞庭归，日落江南得佳句。",
            "倾盖何妨许如故，执鞭况是平生慕。",
            "但忧笔陈困攻坚，傥许寻盟解围去。"
        ],
        "tags": [
            "洞庭湖"
        ],
        "title": "复用前韵赠祠部陈元舆",
        "id": "f06d1195-38e1-47e5-85dd-2d49c117e33f"
    },
    {
        "author": "晁补之",
        "paragraphs": [
            "杜侯洒墨春云暮，纷纷满纸栖鸦聚。",
            "文章不犯世故锋，牛鬼荒虚瓦棺古。",
            "平生傀磊宁独此，跻俗唐虞要遭主。",
            "先君诸父尽金兰，申以婚姻况覶缕。",
            "劳心吏卷官有程，得意朋尊美无度。",
            "尚忆花妍春仲时，休沐黄昏来叩户。",
            "苦怜蟾桂将十分，欲赠海棠无一句。",
            "巷南巷北相遇稀，而此从公慰怀慕。",
            "安石榴红傥可期，公不来过我当去。"
        ],
        "title": "复用前韵呈刑部杜丈君章",
        "id": "bd080607-81e0-4a65-9bdc-9c86606b091e"
    },
    {
        "author": "晁补之",
        "paragraphs": [
            "龙津之北双溪骛，逶迤势入龙津聚。",
            "龙归何处牛斗闲，剑不可求江海古。",
            "惨澹犹思八百年，变化岂无神物主。",
            "何当旋柁入奫沦，傥可然犀照毛缕。",
            "登楼那有北客同，把酒但看南雁度。",
            "更邀桃叶远临水，正值荔枝红照户。",
            "入梁一曳邹阳裾，思越屡吟庄舄句。",
            "竹林觞咏当日情，岘山名姓它时慕。",
            "一闻说尽青鞋游，令我乘风欲仙去。"
        ],
        "title": "复用前韵再呈博士黄冕仲",
        "id": "97555d91-a1b8-49a0-be99-79e145f0e310"
    },
    {
        "author": "晁补之",
        "paragraphs": [
            "君不见先君往在康定中，奉诏经略河西戎。",
            "大顺胡芦尽耕稼，贼书不到秦关东。",
            "边人咸识侍中子，至今犹说将军似。",
            "给事文武龙图贤，大冯小冯安足言。",
            "龆年书传有肝胆，二十起家车槛槛。",
            "蛟龙云雨时可用，麒麟图画功非晚。",
            "况闻驰传厌山谷，顷时河陇严飞挽。",
            "朝廷属休兰会兵，秦人倚庆为长城。",
            "时平斥候正须远，军闲留田未宜轻。",
            "东风浩浩吹榆柳，相劝西城古原酒。",
            "班春曷不问遗老，先公远谋尚多有。",
            "女郎山下万貔貅，部曲肥马身轻裘。",
            "比曹赏肠饱无用，谈话岂得希封侯。",
            "赵边今日须李牧，士无超距姑食肉。"
        ],
        "title": "送龙图范丈德孺帅庆",
        "id": "3bf73274-d930-4c02-a498-50bea36a44f6"
    },
    {
        "author": "晁补之",
        "paragraphs": [
            "黄侯阅世如传邮，自言何预风马牛。",
            "草经不下天禄阁，诗入鸡林海上州。",
            "兼陈九鼎灿玉铉，并缀五冕森珠旒。",
            "后来傀磊有张子，姓名并向紫府收。",
            "青春一篇更奇丽，势到屈宋何秋秋。",
            "洮州石贵双赵璧，汉水鸭头如此色。",
            "赠酬不鄙亦及我，刻画无盐誉倾国。",
            "月团聊试金井漪，排遣滞思无立锥。",
            "乘风良自兴不浅，愁报孟侯无好诗。"
        ],
        "title": "初与文潜入馆鲁直贻诗并茶砚次韵",
        "id": "186977e7-8acb-414a-aed3-163b829de224"
    },
    {
        "author": "晁补之",
        "paragraphs": [
            "蔡侯饱学囷千釜，濯足清江起南土。",
            "立谈颇似燕客豪，快夺范睢如坠雨。",
            "东城禽羽未足言，柏直何为口方乳。",
            "蒋侯山中伴香火，三年不厌长斋苦。",
            "平生傀落有谁同，要得张侯三日语。",
            "昼闲那自运甓忙，时清不用闻鸡舞。",
            "桓荣欢喜见车马，书册辛勤立门户。",
            "自当食肉似班超，猛虎何尝窥案俎。"
        ],
        "title": "用文潜馆中韵赠蔡学正天启",
        "id": "babe4f39-94c6-4889-bc2c-552309b7a310"
    },
    {
        "author": "晁补之",
        "paragraphs": [
            "东房携卷绕幕行，西房卷作堕地声，纸山间出笔阵横。",
            "李侯画若禅眼透，观鱼玄沙骨竦瘦，舟中渊明细若豆。",
            "归心只爱玉花骢，不须棘针学痴翁，恼渠愁作眉鬭红。"
        ],
        "title": "次韵鲁直试院赠奉议李伯时画诗",
        "id": "bc5f2a83-9bd9-4172-acb0-d59fabf0de29"
    },
    {
        "author": "晁补之",
        "paragraphs": [
            "春回三楚冰生漪，银台春梦归心驰。",
            "莫言上水百丈苦，淮渚东风一月期。",
            "都城经春雪蔽地，百花不放须君至。",
            "清晨一纸国门书，走马蓬壶下直初。",
            "保康桥头灯照夜，我马鸣嘶向君马。",
            "得君岂但官局同，卜邻况近南城下。",
            "文词翊善知名久，丈人令德于公后。",
            "同年廖李芸省郎，吴门隠尉身姓张。",
            "平时花发值此客，随分东墙有春色。",
            "宫壶赐酒玉流巵，请君但作留春诗，人生身外安所知。",
            "为君借舞杜廷尉，对花有酒那不醉。"
        ],
        "title": "喜文潜自淮南归招饮西冈呈坐客",
        "id": "5fb71ef6-a865-4a8d-a6ae-488c7727a69a"
    },
    {
        "author": "晁补之",
        "paragraphs": [
            "昔人流水高山手，此意宁从絃上有。",
            "阎侯卷舌卧闾里，意向是中留不朽。",
            "似闻绿绮置床头，暑雨东城无麦秋。",
            "赵传和氏斋五日，吴得湛卢当两州。",
            "李侯得意夸题柱，成诗欲使邀诸路。",
            "自有桓山石室弹，深屋时闻茧抽绪。",
            "无琴尚可何独絃，要识精微非度数。",
            "人生有累无非失，我欲心灰木为质。",
            "懒从徽的自凝尘，老向诗书逾爱日。",
            "自言结习久难除，犹理断编寻止息。",
            "焦城卜筑近连轸，归约阎侯亦萧瑟。",
            "旧闻君祖课木奴，试买瑕丘百株栗。"
        ],
        "title": "李成季得阎子常古琴作",
        "id": "489b5fb7-9c21-4acc-871c-7c070686f241"
    },
    {
        "author": "晁补之",
        "paragraphs": [
            "廷尉风流才绝尘，最怜高髻歌阳春。",
            "两鬟亦解倚瑟语，催送花前红袖舞。",
            "黄张翰墨海内名，席上生风清夏宇。",
            "封丘自倚笔势豪，不怕当筵赋鹦鹉。",
            "对酒含情古所怜，乐事几时如过雨。",
            "阮公鑪边不拟归，陆郎班骓无用嘶。",
            "长灯照出帘幙外，缺月堕落藩墙西。",
            "斗酒双鱼何足贵，李侯气许山东吏。",
            "正须新面杂青槐，千里紫莼江上来。",
            "长船刻玉流霞动，快引不须帆橹送。",
            "自作新词碧牡丹，箸击杯翻钗坠凤。",
            "芍药佳名闻昔人，满插不辞归帽重。",
            "倒床任作鼻鸣雷，屋上啼乌还唤梦。"
        ],
        "title": "同鲁直文潜饮刑部杜君章家次封丘杜观仲韵",
        "id": "8bc28a6e-a514-4c2f-a5c2-71009efc6d3c"
    },
    {
        "author": "晁补之",
        "paragraphs": [
            "羣公爱我邀我居，平生文举情岂疏。",
            "钩陈玄武在北极，上帝之府森图书。",
            "赵韩魏降显德尾，司马蝉嫣世良史。",
            "其人不见其言在，青草生原岁阳止。",
            "吾君好学由生知，成汤得尹方有为。",
            "应合它年尹躬学，书成泣像麒麟阁。"
        ],
        "title": "次韵校书孔彦常校资治通鉴作",
        "id": "470309b2-ff59-4e4f-b95f-c6a3cd4d70f5"
    },
    {
        "author": "晁补之",
        "paragraphs": [
            "君不见昆仑龙种非凡肉，不但蹄高耳批竹。",
            "区区吴蜀有二骏，跳过断桥飞出谷。",
            "万蹄纵牧原野赤，汧陇收驹日复日。",
            "未须天廐惊好头，冀北未空聊一历。"
        ],
        "title": "次韵苏翰林廐马好头赤",
        "id": "9605040c-6c7d-47c8-a039-4f8a74f210db"
    },
    {
        "author": "晁补之",
        "paragraphs": [
            "刘侯八尺力如虎，遣守黄河千里堤。",
            "闭门寒郊似深隠，虫响秋巷墙悬梨。",
            "我官北门四换岁，访饮屡过城濠西。",
            "雁飞不到建章阙，欲往何异车无輗。",
            "诗篇惊人众侧耳，蚤有高誉无卑栖。",
            "诏绥兵马吴八郡，画船下汴光生蜺。",
            "西湖灵隠天下冠，幽人释子多招提。",
            "松林竹坞我行地，拂拭定有尘埃题。",
            "山堂清酒小泥赤，吴歌白纻双蛾低。",
            "少年放意入云水，只今块坐愁冠笄。",
            "君行日夜向佳景，洞庭霜落羞鰅鮧。",
            "莫夸能饭便鞍马，闽琛海賮通蛮谿。",
            "时平游宦行乐耳，属有佳客须频携。",
            "明年我亦丐一邑，扁舟江上随凫鹥。"
        ],
        "tags": [
            "西湖",
            "洞庭湖"
        ],
        "title": "送刘景文两浙西路都监",
        "id": "3f711e2c-7654-44d8-9c62-85d4171bd54d"
    },
    {
        "author": "晁补之",
        "paragraphs": [
            "杜公文史不读律，平反世称徐有功。",
            "官为列卿位亦显，臯陶事与礼乐同。",
            "书生骫骳笑法令，弦歌不愧陵陂中。",
            "众贤和豫治乃举，但愿主圣朝廷公。",
            "白头典校汉天禄，未烦载酒如扬雄。",
            "自言臣老应报国，五马便去如飞鸿。",
            "京东耳闻事可数，似说振贷仓储空。",
            "裕民诚患力不足，措国岂与民俱穷。",
            "才难所要遇事了，仁厚未免无能蒙。",
            "囊中餐玉百未试，干越在匣光生虹。",
            "却嗟铅椠坐弃日，伊我何补羞儿童。",
            "力能如虎安敢尔，鬓毛幸未成老翁。",
            "亦思一郡效尺寸，官卑未许伸喉咙。",
            "饱知世事祗坐啸，又看马鬣吹西风。",
            "平生放意在云水，落身尘土禽闭笼。",
            "经时无酒对佳客，借与歌舞开心胸。",
            "公行媌曼载双舸，谁与客劝琉璃钟。"
        ],
        "title": "送直阁杜君章守齐",
        "id": "5f88524d-fd52-4bab-9a53-5bceab438285"
    },
    {
        "author": "晁补之",
        "paragraphs": [
            "至人如幻千亿身，若以色观皆世人。",
            "大千初自一沤发，变化谁能知本因。",
            "移天宫殿著人世，断取无异陶家轮。",
            "当年紫磨已殊胜，后来浮海亦有神。",
            "缅怀此地初启圣，真人继出天下春。",
            "庄严事秘理莫测，万世镇守无陈新。",
            "宝坊千柱众八百，衣食随念何由贫。",
            "天寒急景过驹隙，坐稳不去同鸱蹲。",
            "归来想像发光影，一洗百虑无余尘。"
        ],
        "title": "次韵文潜瞻启圣院旃檀像",
        "id": "81e62701-1002-4912-92cc-d8703a37e4b7"
    },
    {
        "author": "晁补之",
        "paragraphs": [
            "建隆以来论人物，得士与古相低昂。",
            "人才历数仁祖世，后生嵬琐无复望。",
            "老成寂莫典刑在，杜公玉立映班行。",
            "少时学问圣贤说，松柏岁寒观老节。",
            "得官乌府不须臾，正色空闻动帷闼。",
            "铄金众口未必然，天与名城慰萧屑。",
            "王师顷缚山西酋，朝廷却怀西顾忧。",
            "凉州旄钺何足恃，岐陇须公勤传邮。",
            "平生经国有雅意，乘流得坎惟所值。",
            "作官施设要近民，金马严徐等儿戏。",
            "诏书宽大人乐生，吏安为弛威不行。",
            "金城那可无粟守，尧舜与民宁并耕。",
            "茶盐资国何必古，俗儒徇名不知务。",
            "精神折冲在本强，要以雍容在苍遽。",
            "知无不为公自期，岂弟君子神所私。",
            "秦山渭水照车马，属城列县观威仪。",
            "此行属任良不恶，金鱼新佩明光墀。",
            "谁言直谏居内少，淮南盗铸烦抚绥。",
            "时平王度日金玉，岁晚汲公还见思。"
        ],
        "title": "送外舅杜侍御使陕西自徐州移作",
        "id": "ed481ec5-3868-478d-8983-6276380889de"
    },
    {
        "author": "晁补之",
        "paragraphs": [
            "老人得坐安若山，畏寒缩颈衣裘间。",
            "不如公子拥樽酒，诗材春乱词涛翻。",
            "想见杨家美人出，玉面朱唇映琴瑟。",
            "冰船著炬光照淮，雪乱风筵饮方逸。",
            "只今愁坐私自怜，寒书冻砚尘满前。",
            "人生何者非昨梦，还如归去散花天。",
            "老人已复形槁木，真幻那知然不然。",
            "蚓鸣小鼎藜羹熟，闭眼圆蒲不是禅。"
        ],
        "title": "次韵文潜忆杨翰林元素家淮上夜饮作",
        "id": "f5d6ce32-5885-4760-851c-7ae7a5b5e6f2"
    },
    {
        "author": "晁补之",
        "paragraphs": [
            "汶阳我昔见苏李，人言吴子归未几。",
            "长啸春风大泽西，却望麻田山万里。",
            "不逢郑老溪上箭，欲致朱公路傍米。",
            "今年穷巷丝生发，马尾吹风化衣袷。",
            "定知赤鲤蓦波涛，何意黄冠惊仆妾。",
            "琅函万过阴魄悲，心无丹白鑪生儿。",
            "山中种芝岂无侣，成都醉眠未当去。",
            "愿从王烈或见呼，试访孙登竟无语。",
            "弃家内愧非此流，此身天地一虚舟。",
            "未应齿豁尘埃里，乞与青精救白头。"
        ],
        "title": "赠麻田山人吴子野",
        "id": "320df2d6-3572-47e5-b7fd-49e87519572b"
    },
    {
        "author": "晁补之",
        "paragraphs": [
            "魏武子孙今寂莫，唐来只有画将军。",
            "邺城初见黄须面，尚喜登堂词若云。",
            "乃公白首图籍里，小心恐惧教其子。",
            "文章锦心仍绣腑，屠龙殚家安用许。",
            "半年系船康海门，官忙不共持一樽。",
            "冈头梨花吹欲尽，淮口汴流来正浑。",
            "鄙夫日欲向吴越，官满一封飞魏阙。",
            "著书虎观未敢言，蔽身蝉叶真痴绝。"
        ],
        "title": "送北京学生曹慈明秀才之京师",
        "id": "26aabdac-3ce1-439d-9c85-728da8d96941"
    },
    {
        "author": "晁补之",
        "paragraphs": [
            "去年使君道广陵，吾州空市看双旌。",
            "今年吾州欢一口，使君来为广陵守。",
            "麦如栉发稻立锥，使君忧民如己饥。",
            "似闻维舟祷灵塔，如丝气上淮西脽。",
            "随轩膏泽人所待，风伯何知亦前戒。",
            "虎头未用沉沧江，龙尾先看挂清海。",
            "为霖功业在傅巖，如何白首拥彤幨。",
            "世上谗夫乱红紫，天教仁政满东南。",
            "青袍门人老州佐，干世无成志消惰。",
            "封章去国人恨公，醉笑从公神许我。",
            "琼花芍药岂易逢，如淮之酒良不空。",
            "一釂孤鸿烟雨曲，平山堂上快哉风。"
        ],
        "title": "东坡先生移守广陵以诗往迎先生以淮南旱书中教虎头祈雨法始走诸祠即得甘泽因为贺",
        "id": "0b54be7a-4c8c-402c-98ca-2395f51a3420"
    },
    {
        "author": "晁补之",
        "paragraphs": [
            "大尹孤标琢昆玉，舍人骨相飞食肉。",
            "弊裘羸马愧我寒，唤饮东斋散肤粟。",
            "少时独识孔文举，不交余子平生足。",
            "尹门如市立相蹑，尹心如水清可掬。",
            "邻无恶少归醉卧，不遣长须讼骑屋。",
            "闭门不出三日雪，冷坐西轩花眩目。",
            "未妨诗句敌青春，痛饮何由发还绿。"
        ],
        "title": "至日同文潜舍人饮钱京兆穆父家",
        "id": "bc800ce4-2c71-43de-ae0d-2bd976a4bab3"
    },
    {
        "author": "晁补之",
        "paragraphs": [
            "中山老帅巖廊姿，不用犹作诸侯师。",
            "毛锥变化有风雨，余事亦足疲羣儿。",
            "龙门争骛货趋肆，求货安知于此市。",
            "百年用舍我何有，一语重轻人取是。",
            "李君怀璞世又嗤，世人不宝公收之，乃知士固伸所知。",
            "黄金铸作钟子期，不如晏子共一时。",
            "时平关键一臂持，于何用此宾主为。",
            "鞭长未可施马腹，要以高名讋殊俗。",
            "应戴接䍦携葛彊，笑谈过市人隘坊。",
            "勿忆平山如岘首，它日我名同不朽。",
            "有年公昔但吟诗，无事君今姑饮酒。",
            "只忧我似蠹书鱼，无复骧首鸣盐车。",
            "一麾傥许从方伯，要著韎韦亲丈席。",
            "登临相与看刘公，长啸犬羊空漠北。"
        ],
        "title": "送李端叔从定州先生辟",
        "id": "7e7cbff7-7317-40cb-ab6f-c313f473f151"
    },
    {
        "author": "晁补之",
        "paragraphs": [
            "野人肮脏无与邻，世人共笑子独亲。",
            "沛然有余不矜饰，我亦谓子诚可人。",
            "万鱼噞喁困复却，看子撇捩黄金鳞。",
            "人甘如醴饮者醉，我独蜇口如姜辛。",
            "淮南归来两鬓雪，闭门自不羞甑尘。",
            "无衣可换江头醉，有谁肯载樽中醇。",
            "愧惭救渴京兆尹，空缸尚可供十巡。",
            "放言与子一倾倒，非子畏人嫌我真。",
            "府中贵人玉比德，堂下和气天回春。",
            "醉人多忤贵人恕，来呼莫惮冲泥频。"
        ],
        "title": "和文潜期饮大尹穆父家兼呈尹",
        "id": "4d23d032-9057-45da-a8e0-3c03c825c9d0"
    },
    {
        "author": "晁补之",
        "paragraphs": [
            "霜晴十月玉溪村，见梅开早客迷魂。",
            "山阿若有人含睇，跂望不到霜烟昏。",
            "东西野寺通两径，上下竹篱开一园。",
            "落身曲糵盆盎里，晨坐对花无酒温。",
            "归来山月照玉蕊，一杯径卧东方暾。",
            "罗浮幽梦入仙窟，有屦亦满先生门。",
            "欣然得句荔支浦，妙绝不似人间言。",
            "诗成莫叹形对影，尚可邀月成三樽。"
        ],
        "title": "和东坡先生梅花三首  其一",
        "id": "764b515e-5b75-412d-b309-322361715026"
    },
    {
        "author": "晁补之",
        "paragraphs": [
            "幽闲合出昭君村，芳洁恐是三闾魂。",
            "无人岭上更儇好，不与俗花名合昏。",
            "苍官森出剑珮列，甲夫密裹旗枪园。",
            "数株临水欲仙去，一笑向人如玉温。",
            "火维草木百名字，十月不冷常炎暾。",
            "同心紫蒂宜上苑，啄人虎豹司九门。",
            "借令驿使能远致，要比桃李终无言。",
            "岂惟千里共明月，亦可千里同芳樽。"
        ],
        "title": "和东坡先生梅花三首  其二",
        "id": "804b9b04-aacb-4487-a923-0a63c9d3e285"
    },
    {
        "author": "晁补之",
        "paragraphs": [
            "梅花落尽上饶村，肠断子规啼月魂。",
            "慰人独有白玉蕊，不到窗前只醉昏。",
            "坐罏环瓮不举首，浮花浪蕊空满园。",
            "海山有客心似水，挥麈自散炎洲温。",
            "松风亭下亦如梦，不见枝雪流初暾。",
            "孙登一絃百韵足，有山便足同苏门。",
            "似闻对客但长啸，独谓此花终日言。",
            "一篇尚可三致志，听人酌去如衢樽。"
        ],
        "title": "和东坡先生梅花三首  其三",
        "id": "a1e893f3-597f-4986-81ff-86f90d68f167"
    },
    {
        "author": "晁补之",
        "paragraphs": [
            "可怜好月如好人，我欲招之入窗户。",
            "人言明日当大暑，君看繁星如万炷。",
            "想君映月读书时，清似列仙臞不肥。",
            "我正甘眠愁日出，朝骑一马暮还归。"
        ],
        "title": "和王定国二首  其一",
        "id": "91449293-5a1a-41ec-9438-eadfc3bb8a78"
    },
    {
        "author": "晁补之",
        "paragraphs": [
            "还朝便与山水疏，只有此月随吾居。",
            "莫论人隔十日面，犹胜犬传千里书。",
            "清虚有物濯烦暑，藤床对月如对雨。",
            "赋成鸿雁入周诗，未觉宣王似吾主。"
        ],
        "title": "和王定国二首  其二",
        "id": "3123ed74-a976-4e85-ae24-08d419194165"
    },
    {
        "author": "晁补之",
        "paragraphs": [
            "居庸灭烽惟留屯，时平更觉将军尊。",
            "铃斋看雪拥衲坐，急鼓又报边城昏。",
            "百壶高宴梨栗圃，千里未尽桑麻村。",
            "天怜公老无以乐，一星飞堕从天门。",
            "得无遗履谷城化，恐是吃草金华魂。",
            "不然荆棘霜露底，兀然奇怪来无根。",
            "女娲擣炼所遗弃，奔潀尚有河汉痕。",
            "岂其谋国坐不用，聊以永日宁复论。",
            "跳梁不忧牧并塞，绥纳可使鱼游盆。",
            "公归廊庙谁得挽，此石万古当长存。"
        ],
        "title": "次韵苏门下寄题雪浪石",
        "id": "f37b44a9-56a7-414d-b015-98a803f16e16"
    },
    {
        "author": "晁补之",
        "paragraphs": [
            "春塍雪消龟兆坼，冻柳冰蒲俱好色。",
            "走马城东眼乍惊，可怜前日非今日。",
            "结交从古天地间，百年谁见一人闲。",
            "王城尘土化衣袷，五鼓驱车休夜阑。",
            "况我崎岖二三子，圣恩释累从瓯蛮。",
            "雄豪久铩酒量窄，耎懦新长诗辞悭。",
            "王孙物外有高兴，数携王赵两红颜。",
            "上书自去千牛卫，挂席欲过三神山。",
            "灰余方烈灶下响，雾廓初见岩中斑。",
            "醉吟谁共可怜春，江南太守旧诗人。",
            "赓酬不减笙磬答，秀发更为烟霞新。",
            "万卷藏书韦杜曲，忆子陈诗一言足。",
            "得意鲈鱼故未餍，多情桃叶应相逐。",
            "努力闲平盛世名，归及春风双鬓绿。"
        ],
        "title": "次韵和赵令佥防御春日感怀",
        "id": "07769937-516e-420c-8817-ab8efdb613fc"
    },
    {
        "author": "晁补之",
        "paragraphs": [
            "南归见君百事足，如何一官曾不闲。",
            "寒冲雪泥暑鄣日，老面只今如缬斑。",
            "怜君与我自同调，久渫不食犹寒泉。",
            "功名栎社直寄耳，颜色不同谁后先。",
            "黑牛白犊未渠怪，物理傥自相回旋。",
            "爱君此语亦不出，胜处紫芝眉宇间。",
            "饮中八人半寂莫，最豪焦遂今谁班。",
            "凝祥池上旧游处，海棠亦恐非昔年。",
            "春波一眼诗句好，两腋尚觉风翩翩。",
            "投闲方辔政可勉，何用不饮空三叹。"
        ],
        "title": "次韵和文潜暮春即事",
        "id": "08d0e0c4-ec48-4872-b5a8-cb20c75c318a"
    },
    {
        "author": "晁补之",
        "paragraphs": [
            "两堤马头高作山，两津车路深成谷。",
            "截川夭矫暮虹背，排浪参差动蚿足。",
            "七牛蹴河犹怒目，一牛从能往不复。",
            "借牛使河此圣时，强饮不须求马玉。"
        ],
        "title": "用谷字韵答提刑毅父治河桥",
        "id": "6263633c-5e32-420c-83ea-90daca09ff03"
    },
    {
        "author": "晁补之",
        "paragraphs": [
            "东园老槐春不发，举头只见中条雪。",
            "江梅去国亦悽然，一萼聊堪映庭月。",
            "未信河滩宜海棠，十株立致非所望。",
            "为君大字书堂榜，报我奁中越焙香。"
        ],
        "title": "次韵孔毅父种花因送海棠厅三大字求茶",
        "id": "e4a3f625-7223-48e1-a5e3-495b58d7c203"
    },
    {
        "author": "晁补之",
        "paragraphs": [
            "降羌当有甲齐山，叛虏应无马量谷。",
            "莫忧斗米千钱贵，自可航河一苇足。",
            "绣衣不但捕群偷，赦书蠲租亡者复。",
            "知吾劳倦神亦充，白发何妨面如玉。"
        ],
        "title": "再用治桥韵奉送毅夫按部将行",
        "id": "562f5d31-c6c9-409e-83d3-8fb5b029fbb7"
    },
    {
        "author": "晁补之",
        "paragraphs": [
            "开门睹雉不敢发，滞思霾胸须澡雪。",
            "烦君初试一枪旗，救我将隳半轮月。",
            "不应种木便甘棠，清风自是万夫望。",
            "未须乘此蓬莱去，明日论诗齿颊香。"
        ],
        "title": "再用发字韵谢毅父送茶",
        "id": "96198cd2-f366-43ff-83c3-e10236d291f9"
    },
    {
        "author": "晁补之",
        "paragraphs": [
            "君不见大通方丈空无物，亦不拈椎并竖拂。",
            "本原自性未出喉，已向顶门遭一咄。",
            "感慈神骏渥洼流，壁上高僧莫遣酬。",
            "霹雳一声龙破柱，此中何处有裴休。"
        ],
        "title": "赠常州感慈邦长老",
        "id": "e52e9ead-b875-4869-8237-68a82f0cfd3d"
    },
    {
        "author": "晁补之",
        "paragraphs": [
            "先辈观涛沧海口，长啸横槎拂牛斗。",
            "野人醉著梦游天，九门历尽惊复还。",
            "嘈嘈广乐犹盈耳，出门依旧重人间。",
            "不知先辈今何往，仙标玉骨天应赏。",
            "千里东归暮景清，桑麻暗地日衔城。",
            "黄金宫阙初回望，青草恩袍偶自荣。",
            "归来澣濯亲甘旨，却叹京尘误游子。",
            "家人饭黍慰辛勤，邻媪壶浆佐欢喜。",
            "君不见冯驩一剑星阑干，短歌慷慨不堪弹。",
            "男儿得意贵颖脱，功名有分劳跻攀。",
            "折腰正为五斗米，得饱约君寻故山。"
        ],
        "title": "及第东归将赴调寄李成季",
        "id": "c5f3d644-77f2-47e8-a37f-f813f3b57569"
    },
    {
        "author": "晁补之",
        "paragraphs": [
            "廖君愤世谈刺口，人言宁食葱三斗。",
            "轩然齃鼻颐隠肩，日日醉市驱馿还。",
            "我初目病视彷彿，望君有异大人间。",
            "新丰两行惜不上，竹林风来虚自赏。",
            "俯头落笔千人惊，一战取齐余两城。",
            "田生龙甲頼束苇，诡胜尾热安知荣。",
            "盈盈府中谁怜此，为君愧惭黄夫子。",
            "论功欲识非战罪，试使喑恶走杨喜。",
            "君不见方朔高才良独难，割肉要令生自弹。",
            "北军给食谁致尔，羊求平昔安能攀。",
            "偶然捧檄忽掷板，鸟自知还云出山。"
        ],
        "title": "复用前韵答明略并呈鲁直",
        "id": "5ac00206-fa81-4483-bc93-45f4ff8542dc"
    },
    {
        "author": "晁补之",
        "paragraphs": [
            "黄子人谈不容口，岂与常人计升斗。",
            "文章屈宋中阻艰，子欲一身追使还。",
            "离骚憭栗悲草木，幽音细出芒丝间。",
            "阳春绝句自云上，折杨何烦嗑然赏。",
            "横经高辩一室惊，乍似远人迷广城。",
            "隔河相和独许我，枯枿亦有条之荣。",
            "廖君不但西南美，谁见今人如是子。",
            "多髯府掾正可谑，蛮语参军宁素喜。",
            "君不见古来皆醉餔糟难，沐浴何须仍振弹。",
            "斲冰无处用兰枻，芙蓉木末安能攀。",
            "只无相报青玉案，自有平子愁关山。"
        ],
        "title": "复用前韵答鲁直并呈明略",
        "id": "15f75f8f-8be1-4d39-83b7-db6ae1137ef3"
    },
    {
        "author": "晁补之",
        "paragraphs": [
            "铜斗承糟醉张口，口和渔阳拍铜斗。",
            "去年抛却青竹竿，女嬃婵媛呼我还。",
            "我初不解世中语，淡面那久王侯间。",
            "未须头出千人上，要有廖君黄子赏。",
            "竹林清风前日生，豫章冥冥云拥城。",
            "二人不来草木长，带铗陆离谁与荣。",
            "步行夺马从此起，谈笑封侯谁氏子。",
            "平生不识笳鼓悲，虚读君诗舍然喜。",
            "君不见大贤远抱与俗难，何须酒盘柔指鸣哀弹。",
            "二人高韵已寥廓，黄鹄之飞那得攀。",
            "绳桥可度见可喜，家贫马骨高三山。"
        ],
        "title": "复用前韵并答鲁直明略且道见招不能往",
        "id": "657e6a19-44c8-4ae2-ada6-4ae2499a1af7"
    },
    {
        "author": "晁补之",
        "paragraphs": [
            "诸公辩壮悬河口，唾落纷纷珠百斗。",
            "井陉酣战我已悭，赤帜忽立无由还。",
            "唐公断后不容北，腹背未殊秦宛间。",
            "明光侯印悬天上，下有死夫缘重赏。",
            "书生懦志安足惊，饥死索米长安城。",
            "献君赐帛等优笑，覆醤未知传纸荣。",
            "泮宫先生诚国士，可是同年予二子。",
            "杂吟未减听匏竹，能使穷愁发孤喜。",
            "君不见新声欲至旧声难，十指劳君千万弹。",
            "平生不遇感知己，过此身外谁能攀。",
            "它年常侍幸见访，不因豆落悲南山。"
        ],
        "title": "复用前韵答唐公唐公有一日纸贵传都城之句且讼其不知我也并呈鲁直成季明略",
        "id": "e427b090-3138-4243-ac17-779ecb03a649"
    },
    {
        "author": "晁补之",
        "paragraphs": [
            "穷邦无以餬吾口，岁岁荒山收橡斗。",
            "商歌白石不胜寒，非为荆州三往还。",
            "天下无人知我意，得君相合一言间。",
            "三书丞相何烦上，再见客卿宁用赏。",
            "愿闻关中季布名，何得此声梁楚城。",
            "论心四子谁许我，百金一诺兹为荣。",
            "唐公才非今世士，不见圣人见君子。",
            "我今正似逃虚空，闻人跫然已心喜。",
            "君不见玉川月蚀诗律难，不独虾蟆遭骂弹。",
            "凭陵百怪付公等，青天蜀道宁容攀。",
            "它时邹湛名亦好，常在我知因岘山。"
        ],
        "title": "复答唐公并呈鲁直成季明略",
        "id": "a764236b-9c39-4052-b246-0e458fd314b9"
    },
    {
        "author": "晁补之",
        "paragraphs": [
            "茅焦逆讦磨虎口，何似淳于饮一斗。",
            "终军乘传惊汉关，何似富春投组还。",
            "天下同心乖出处，岂徒黄白马毛间。",
            "鄙夫纷纷烦觖望，负日可堪希国赏。",
            "竹林居士亦何营，江花无限老江城。",
            "那知桥上驷马宠，能作山间蕙帐荣。",
            "兴国寺中四月尾，海棠雪落生红子。",
            "呼门日午醉不应，昨夜君恩赐闻喜。",
            "君不见卒然佳会高欢难，幸值野王聊一弹。",
            "人生歧路易南北，明发云散何由攀。",
            "知君未试餐玉法，我亦欲返焦城山。"
        ],
        "title": "复用前韵呈明略",
        "id": "f5d41650-9dbb-460b-8be4-19f8f70a76a9"
    },
    {
        "author": "晁补之",
        "paragraphs": [
            "小池初凿新得雨，一部鼓吹从何来。",
            "有蟾正碧乱草色，时出汩没西南隈。",
            "井干跳梁百不少，洞庭鱼龙何有哉。",
            "能歌得胜莫入月，凉夜与尔俱忘回。"
        ],
        "tags": [
            "洞庭湖"
        ],
        "title": "家池雨中二首  其一",
        "id": "f5a1fbc7-14cb-44bc-855a-73972f4f7df7"
    },
    {
        "author": "晁补之",
        "paragraphs": [
            "不作太白梦日边，还同乐天赋池上。",
            "池上今年有荷叶，细雨游鱼噞轻浪。",
            "教儿读易不应举，幽人一爻吾得尚。",
            "此池便可当长江，欲榜茅斋来荡漾。"
        ],
        "tags": [
            "长江"
        ],
        "title": "家池雨中二首  其二",
        "id": "8e4388f2-c31d-471e-aa4d-8fccf69651df"
    },
    {
        "author": "晁补之",
        "paragraphs": [
            "田里冯生宁屑去，湖海陈卿时肯来。",
            "诗书好在家四壁，蒲柳蓊然城一隈。",
            "骑上下山益疏矣，鯈从容出何乐哉。",
            "市桥十步即尘土，晚雨萧萧殊未回。"
        ],
        "title": "再用韵和陈伯比二首  其一",
        "id": "e11fdfa9-a753-4cc5-9f3f-4620b1dbb0da"
    },
    {
        "author": "晁补之",
        "paragraphs": [
            "筑台危可瞰坰牧，朝来小雨犹十上。",
            "虽无峻岭有脩竹，不减山阴同放浪。",
            "青门正尔堪邵平，云中何必须魏尚。",
            "小池更广勿近墙，畏与浊渠同滉漾。"
        ],
        "title": "再用韵和陈伯比二首  其二",
        "id": "2d138d3b-afc9-4aef-bbc1-61a35fdee7a7"
    },
    {
        "author": "晁补之",
        "paragraphs": [
            "怀英名高长史口，独以一人当北斗。",
            "黄公崛起与之班，奄有斯名唐以还。",
            "文章破觚頼圣世，笔墨未逃蹊径间。",
            "湖州太守诸儒长，可独进贤无上赏。",
            "曾语黄公四坐惊，竞吟佳句汶阳城。",
            "饮茶未胜薄酒倾，若人所辱伊人荣。",
            "凤兮德衰众鸟耻，陈蔡不忧颜氏子。",
            "穷吟百轴传未已，短发频搔为君喜。",
            "君不见富贵及时行乐难，虽无赵女有秦弹。",
            "梦中自古不识路，月在云际劳梯攀。",
            "何时半岭闻清啸，相值苏门百尺山。"
        ],
        "title": "用寄成季韵呈鲁直",
        "id": "6b2ac69c-1f34-485e-afdc-0bba21a52beb"
    },
    {
        "author": "晁补之",
        "paragraphs": [
            "泾水为渠食万口，一石论功泥数斗。",
            "嗟泾独不似渭闲，安流赴海又西还。",
            "天下楩柟尽隆栋，何如栎社不材间。",
            "无能饱食犹天上，巧智忧劳缘利赏。",
            "我无懋功突厥名，横身为国作长城。",
            "又非石堡将军勍，带刀夺取紫袍荣。",
            "世上此身愚莫比，雾縠翻惭汉童子。",
            "壮心虽欲强自挽，凫足元悭续非喜。",
            "君不见西京对策济时难，羞死王嫱马上弹。",
            "时平鸟雀须食尔，鸿羽可用高难攀。",
            "从今识路窘捷径，求我莫傍终南山。"
        ],
        "tags": [
            "终南山"
        ],
        "title": "复用前韵遣怀呈鲁直唐公成季明略",
        "id": "e63a9208-3775-4dd6-b892-66161fdfa25f"
    },
    {
        "author": "晁补之",
        "paragraphs": [
            "太华玉莲甘适口，我欲求之青壁斗。",
            "昆仑不睹睹大宛，何异学射中涂还。",
            "平生傲世予南阮，臧否未容留齿间。",
            "七贤远迹冥鸿上，咸也复幸青云赏。",
            "归来浊酒厌独倾，疲马却走诸任城。",
            "红桃白李晚寂莫，黄菊独暴秋阳荣。",
            "谪仙酒楼余旧址，明月年年飘桂子。",
            "不见山东故小吏，斗酒双鱼谁共喜。",
            "恸哭穷涂自古难，不应更待雍门弹。",
            "瓜田今岁初自垦，柴车后日复谁攀。",
            "东阿下望有归意，且为子建留鱼山。"
        ],
        "title": "复用前韵答十五叔父任城相会见和诗任城有李白旧游处录于诗中",
        "id": "a4553092-314c-463a-9152-4360b68879e9"
    },
    {
        "author": "晁补之",
        "paragraphs": [
            "上界官府多文书，我臞犹比山泽儒。",
            "闲忙态异亡羊等，一月不见霜侵须。",
            "虽无京兆白花沥，还有太官青玉壶。",
            "武安曾孙我外弟，闻君得人助君喜。",
            "可能餠果餍儿童，不有杯槃到邻里。",
            "去年南归饮王家，把盏犹见黄梅花。",
            "城南寻春成岁事，忍不省顾随泥沙。",
            "世事何须还刺口，轻薄论交翻覆手。",
            "自怜只似永州氓，归喜蛇存视吾缶。"
        ],
        "title": "闻文潜舍人出试院约毅父考功寻春",
        "id": "d7873ed5-74cf-4e42-aac8-687404c97039"
    },
    {
        "author": "晁补之",
        "paragraphs": [
            "仲子甘心织屦避万钟，渊明不肯折腰为五斗。",
            "一年鸿雁识来往，终日沐猴何去取。",
            "甥诗意慕两君闲，读书要在存心久。",
            "平生所谈性命奥，长弃不忧金石朽。",
            "我今颇习鹙子定，犹复晨朝怖头走。",
            "刳心先拟谢声名，不作羊邹悽岘首。",
            "云梯雨矢集无方，我已心灰同墨守。",
            "恐甥自是禹门鳞，未可潜逃入吾薮。",
            "琢磨晚觉孟光贤，畏我放言时被肘。",
            "甥能锄我青门瓜，正午时来休老手。"
        ],
        "title": "次韵棠美述志",
        "id": "8212a8fd-82d5-45be-823e-31700309781f"
    },
    {
        "author": "晁补之",
        "paragraphs": [
            "束装清晓来江浦，瘦马羸童犯山雨。",
            "解鞍入寺闻钟声，堂上僧斋日初午。",
            "故人聆我足音喜，纱帽相逢坐东庑。",
            "别来几日颔生须，相见惊疑更问语。",
            "念昨与君俱随书，贫贱不为人比数。",
            "侍郎门馆乏容悦，举子文章惭莽卤。",
            "瞽言强献亦何有，君去东州我之楚。",
            "可怜今日江头路，草草逢君具鸡黍。",
            "我贫无策未容饱，君禄虽微不犹愈。",
            "如今未可计得失，且作新诗致醇醑。"
        ],
        "title": "汤村逢陈安性",
        "id": "9592a505-f523-453d-806f-542abec8dc48"
    },
    {
        "author": "晁补之",
        "paragraphs": [
            "杀一不辜神所恫，吕母何预于樊崇。",
            "蜂螘无王求所止，一朝积甲齐熊耳。",
            "两峰相向犹眈眈，千载定林余一龛。",
            "我来扪石望荆杞，此山阅人亦多矣。"
        ],
        "title": "过熊耳山",
        "id": "39037b51-7cc9-4ba5-b1a4-0f7ec519575a"
    },
    {
        "author": "晁补之",
        "paragraphs": [
            "负米万里缘其亲，运甓无度忧其身。",
            "读书莫学流麦士，挟策勿比亡羊人。",
            "乃翁辛苦到白发，今汝强勉当青春。",
            "昔时管鲍以君霸，此两士贾宁非贫。"
        ],
        "title": "送公为之淮南",
        "id": "e1cb3193-acd9-4754-a0f3-eeb859f02e51"
    },
    {
        "author": "晁补之",
        "paragraphs": [
            "蠖轩屈首诗书人，自喻适志非求伸。",
            "闻蝉熟寐白竹簟，见客一整乌纱巾。",
            "语言无味穷鬼志，香火有缘居士身。",
            "明年得去不汲汲，种竹待笋犹须春。"
        ],
        "title": "即事呈闳中顺之二年兄二首  其一",
        "id": "960068fe-2556-45b6-b3e2-6c3d90d08537"
    },
    {
        "author": "晁补之",
        "paragraphs": [
            "吾两同年俱可人，平生一为知己伸。",
            "何由利口似虎圈，应不拭吐烦龙巾。",
            "卜邻只约二三子，看山拟分千百身。",
            "绿鬓哦诗欲成雪，朱颜得酒尚能春。"
        ],
        "title": "即事呈闳中顺之二年兄二首  其二",
        "id": "4b69d4d4-c7f3-4750-aba2-d1a6677bcdbb"
    },
    {
        "author": "晁补之",
        "paragraphs": [
            "十旬九雨龙淫荒，林蝉砌螾俱悲凉。",
            "丰隆不闵行泽足，犹唤脂车烦阿香。",
            "我知此咎非风伯，凭凭幕天尔勍敌。",
            "王郎行李望秋晴，莫污北飞双凤翼。"
        ],
        "title": "顺之将携室行而苦雨用前韵戏之",
        "id": "0f25c6d2-b91c-4244-91e5-a22938a407c5"
    },
    {
        "author": "晁补之",
        "paragraphs": [
            "皇天于春自著意，安排未遣东皇家。",
            "朝雨已教润压土，晓风更将寒约花。",
            "诗篇驱使到老得，酒船拍浮即生涯。",
            "四年逢春今日好，可是芳物年年加。"
        ],
        "title": "饮谢公辅家",
        "id": "057fafd4-1a62-40d7-9326-0b9c14faa5c4"
    },
    {
        "author": "晁补之",
        "paragraphs": [
            "与君暮从栖岩东，有泉锵然发深谷。",
            "人言祥符行幸城无水，跨野疏泉此山足。",
            "后来修废吴与李，谁其记者江休复。",
            "我欲重铭章圣功，借君巨笔錾寒玉。"
        ],
        "title": "以苍陵谷引水记呈毅父惠诗次韵",
        "id": "e004997b-4759-4658-b673-8692088c7821"
    },
    {
        "author": "晁补之",
        "paragraphs": [
            "愁云欲雪纷来族，微霰铮鏦先入竹。",
            "舞空蛱蝶殊未下，迸瓦明珠正相逐。",
            "仆夫无事困薪苏，乌鸟不鸣依室屋。",
            "肺病恶寒望劝酬，桔梗作汤良可沃。"
        ],
        "title": "春雪监中即事二首  其一",
        "id": "2b4633e8-c8a5-4135-aa97-e767328177c5"
    },
    {
        "author": "晁补之",
        "paragraphs": [
            "白云自非桃李族，阳春且止听黄竹。",
            "江风吹苇暗天地，鸥鸟纷纷起追逐。",
            "请看万瓦变璠璵，平日尘寰无此屋。",
            "闲居幽事亦堪论，小迳苗生土增沃。"
        ],
        "title": "春雪监中即事二首  其二",
        "id": "282c51d0-ff73-4467-b955-d61ab30e3d8a"
    },
    {
        "author": "晁补之",
        "paragraphs": [
            "春呼群艳与偕藏，残英风劝作清狂。",
            "消愁贤圣酬酢寡，破睡枪旗幽兴长。"
        ],
        "title": "晚春二首  其一",
        "id": "eac0ebd2-1ad3-447a-ae94-3a83b89e19d7"
    },
    {
        "author": "晁补之",
        "paragraphs": [
            "春归风雨一朝尽，昼静园林诸趣嘉。",
            "蜻蜓出水群掠蚋，鹎鵊卫巢双趁鸦。"
        ],
        "title": "晚春二首  其二",
        "id": "81326fd9-0083-4e08-a73f-03efe6ebba7c"
    },
    {
        "author": "晁补之",
        "paragraphs": [
            "去年钜野张狂澜，黄河水不到鱼山。",
            "焦城有屋仲子筑，它日能来相往还。"
        ],
        "title": "示张仲原秀才二首  其一",
        "id": "0522f9e0-1488-45ea-b8d1-0480c5338cbe"
    },
    {
        "author": "晁补之",
        "paragraphs": [
            "城头急雨昏长川，城边清流鸥鹭闲。",
            "城西云黑电脚落，斜日正在城东山。"
        ],
        "title": "示张仲原秀才二首  其二",
        "id": "7d704119-50ae-4a8d-9cc9-b11b85d4f031"
    },
    {
        "author": "晁补之",
        "paragraphs": [
            "小麦青青大麦稀，蚕娘拾茧盈筐归。",
            "放牛薄暮古堤角，三四黄鶑相趁飞。"
        ],
        "title": "村居即事",
        "id": "725dc062-49c3-4edc-b14c-885c97b136c2"
    },
    {
        "author": "晁补之",
        "paragraphs": [
            "凝云遮汉月不舒，微电时照东南隅。",
            "风条不动柱础溼，初夜深砌吟蝼蛄。"
        ],
        "title": "夏夜雨意",
        "id": "da15751d-1b2d-414d-849c-ddd9f656abd9"
    },
    {
        "author": "晁补之",
        "paragraphs": [
            "蒲萄新条易扶疏，椿花锁碎满庭除。",
            "旱干只喜雨破土，潦润不忧河决渠。"
        ],
        "title": "蒲萄",
        "id": "13ed808b-506f-4d26-bc00-decfa4e0737a"
    },
    {
        "author": "晁补之",
        "paragraphs": [
            "无心看春只欲坐，偶骑马傍春街行。",
            "可怜愁以草得暖，一寸心从何处生。"
        ],
        "title": "漫成呈文潜五首  其一",
        "id": "ac0b90a3-5e36-4fc3-b6c3-24a58b81b764"
    },
    {
        "author": "晁补之",
        "paragraphs": [
            "花如怨人不近眼，深院一枝春得知。",
            "东风不是不爱惜，刚为花愁真是谁。"
        ],
        "title": "漫成呈文潜五首  其二",
        "id": "9159adc7-1d33-4732-8003-d21798a9f36a"
    },
    {
        "author": "晁补之",
        "paragraphs": [
            "十年闭户不作舞，为客一整红罗裙。",
            "莫倚琵琶解写怨，朱帘垂下阿谁闻。"
        ],
        "title": "漫成呈文潜五首  其三",
        "id": "024ddc40-24eb-4ffe-96f3-c0c209eeaf54"
    },
    {
        "author": "晁补之",
        "paragraphs": [
            "平时无欢苦易醉，自怪饮乐颜先酡。",
            "乃知醉人不是酒，真是情多非酒多。"
        ],
        "title": "漫成呈文潜五首  其四",
        "id": "20ecce1f-74bb-4f93-b533-a2303530a0d9"
    },
    {
        "author": "晁补之",
        "paragraphs": [
            "不是生情薄桃李，广陵一株名最高。",
            "俱飞蛱蝶莫猜忌，端为蜻蜓避伯劳。"
        ],
        "title": "漫成呈文潜五首  其五",
        "id": "bb56e650-f567-47d8-ae1e-5f77c93e70a3"
    },
    {
        "author": "晁补之",
        "paragraphs": [
            "秋风吹空雁旁午，长天无云月呈露。",
            "为须通晓照清樽，莫遣中宵生薄雾。"
        ],
        "title": "试院中秋",
        "id": "422598c9-7e96-4419-acd0-fceffa3fd16f"
    },
    {
        "author": "晁补之",
        "paragraphs": [
            "上合井泉甘若醴，蓬山点茶竹阴底。",
            "庚伏恩容午课休，宫殿初凉朝雨洗。",
            "身闲出饮官不嗔，日长睡足长精神。",
            "未惭便作蠹鱼老，拔毛济世知何人。"
        ],
        "title": "直庐联句",
        "id": "03e11ea5-cfe4-4ddc-8805-05094aa40364"
    },
    {
        "author": "晁补之",
        "paragraphs": [
            "吾方卖剑日，汝正抱孙归。",
            "昭代无官守，平生近钓矶。",
            "青山上野艇，白水到林扉。",
            "晒枣日犹烈，鸣枝风已威。",
            "荒陂民事少，迂径客行稀。",
            "伤雨蝉知默，违霜雁见几。",
            "卜居南县早，收课北庄微。",
            "行李牧儿识，生涯田叟讥。",
            "烝尝了岁事，簦屩息尘机。",
            "反舍从争席，行衢莫振衣。",
            "潜逃多落莫，放浪少歔欷。",
            "文字陪吾老，功名许汝非。"
        ],
        "title": "北山道中示公为",
        "id": "38e20003-fdff-460c-8f7e-30580c4094ce"
    },
    {
        "author": "晁补之",
        "paragraphs": [
            "春雨翻成雪，朝罏未觉炎。",
            "拂檐惊乍响，缀袖喜初霑。",
            "庭薄宁堪迹，空繁讵可瞻。",
            "正怜风共起，终恨雨同渐。",
            "疏箔光来细，重扉气入严。",
            "形容樗栎隠，意象岱嵩添。",
            "孤洁怜墙仞，虚明快屋檐。",
            "栖枯偶猜蝶，穿隙暂疑蟾。",
            "诗案闲飘楮，粧帷误洒奁。",
            "萦盈仙缕结，琐屑女针铦。",
            "屐上长干足，颐间甪里髯。",
            "手龟良欠药，肤粟重遭爓。",
            "池忆秦龙死，河怀汉马潜。",
            "三章满尝吊，两骑望能占。",
            "有德羣污化，无威众动恬。",
            "坚凝我无必，皎洁尔何嫌。",
            "僵卧安非介，甘餐武亦廉。",
            "妍辞犬子简，拙兴客儿盐。",
            "抟作隋珠灿，垂为纣箸尖。",
            "公车贫笑跣，洹水梦忧歼。",
            "氅鹤清宜绕，衣狐窭莫兼。",
            "且当除讽渴，未暇怯樵痁。",
            "戒婢当迟埽，呼奴更出觇。",
            "揽来真可数，消去岂堪拈。",
            "便洗埋灰釜，行操割亩镰。",
            "它时玄尚白，今岁突应黔。",
            "漕府君黄绶，儒宫我绛幨。",
            "寒吟无与律，贫病不须砭。",
            "玉饭流脂滑，金羹割尾纤。",
            "山阴子猷兴，归去为谁淹。"
        ],
        "title": "和关彦远雪",
        "id": "6138f44c-619c-4fb1-bfeb-3f2b445d36ca"
    },
    {
        "author": "晁补之",
        "paragraphs": [
            "盛世天休沓，真人宝历开。",
            "太任当政闼，元老位公槐。",
            "莫盛官人始，相从试士来。",
            "鸣珂咸俊彦，索米独尘埃。",
            "未叹官曹隔，多惭赏鉴陪。",
            "成川须畎浍，崇厦要条枚。",
            "文武中铨集，丹铅百卷堆。",
            "豚鱼聊可辨，皮弁不应恢。",
            "虎出争亡矢，蛇成屡夺杯。",
            "调钟求雅滥，烈火试珉瑰。",
            "绿暗惊庭叶，朱明换律灰。",
            "得枭夸艾捷，闻鹤悼坚摧。",
            "茧绪谈飞麈，渑波酒挹罍。",
            "赓酬皆绝韵，搜索病非才。",
            "半是仙槎客，曾随禹浪雷。",
            "遭时鱼奋角，失路剑生苔。",
            "胆气冲星在，词源卷汉回。",
            "声名改闾里，轩冕映舆台。",
            "谖草怀堂北，灯花粲妇腮。",
            "凉风吹枕梦，薄雨滞城隈。",
            "号奏天官近，胪传御史催。",
            "康衢骥鸣跃，归檐仆讙咍。",
            "华省深扃钥，衡门翳草莱。",
            "尚怀休假远，别语重徘徊。"
        ],
        "title": "试院次韵呈兵部叶员外端礼并呈祠部陈员外元舆太学博士黄冕仲",
        "id": "1bd50845-256c-49f7-89f1-94753dda9850"
    },
    {
        "author": "晁补之",
        "paragraphs": [
            "停舟傍河浒，四顾尽荒原。",
            "日落狐鸣冢，天寒犬吠村。",
            "系帆凌震泽，抢雨入盘门。",
            "怅望夫差事，吴山閟楚魂。"
        ],
        "title": "吴松道中二首  其一",
        "id": "927a320f-2623-4850-8add-cb6521d4addd"
    },
    {
        "author": "晁补之",
        "paragraphs": [
            "晓路雨萧萧，江乡叶正飘。",
            "天寒雁声急，岁晚客程遥。",
            "鸟避征帆却，鱼惊荡桨跳。",
            "孤舟宿何许，霜月系枫桥。"
        ],
        "title": "吴松道中二首  其二",
        "id": "e50ce634-f185-49d2-958b-7fa0cc215435"
    },
    {
        "author": "晁补之",
        "paragraphs": [
            "晓路入西郊，新霜著鬓毛。",
            "贫交借羸马，慈母授征袍。",
            "野静狐狸出，天寒雁鹄高。",
            "艰难忆亲旧，清泪渍平皋。"
        ],
        "title": "济州道中寄叶勋秀才",
        "id": "5ea11151-d6f3-44e2-b358-a83a33ec783c"
    },
    {
        "author": "晁补之",
        "paragraphs": [
            "闭门遗日月，原上感年华。",
            "久旱无场藿，重阳有野花。",
            "萧萧几家静，脉脉一歧赊。",
            "向晚悠然去，秋风马尾斜。"
        ],
        "title": "原上",
        "id": "ff676a53-cc70-4768-8df5-7162d68c27e0"
    },
    {
        "author": "晁补之",
        "paragraphs": [
            "高台撷黄菊，独上忆同登。",
            "灌木闲相揖，寒鸦偶自朋。",
            "酒怜旁舍熟，赋喜故人能。",
            "寂莫西风里，篮舆兴可胜。"
        ],
        "title": "答刘季孙",
        "id": "9534b15d-7beb-4bce-a48d-e4eb6d4ce63f"
    },
    {
        "author": "晁补之",
        "paragraphs": [
            "卧病车马绝，初非遗世人。",
            "逍遥乍形散，邂逅却情真。",
            "见护屏能力，相扶竹亦神。",
            "闲来佐欢喜，漉酒用陶巾。"
        ],
        "title": "病起答关景晖",
        "id": "e9cdb0b4-c411-4fe9-9e73-4222407b1a3d"
    },
    {
        "author": "晁补之",
        "paragraphs": [
            "畏暑聊寻寺，追凉故遶池。",
            "雨园鸠唤妇，风径燕将儿。",
            "散篆萦帘额，留云暗井眉。",
            "龙蛇动屋壁，知有长公诗。"
        ],
        "title": "同鲁直和普安院壁上苏公诗",
        "id": "1c1ee228-4f75-426e-b2c9-8412f9c95aa6"
    },
    {
        "author": "晁补之",
        "paragraphs": [
            "闻道家书至，山中不厌寒。",
            "近臣多白发，此老独黄冠。",
            "金少从供具，身轻莫据鞍。",
            "劳心为功业，持与世人看。"
        ],
        "title": "次韵黄奉议序致仕作",
        "id": "3e2fee99-2e3c-4918-bf7b-07d209deb8cd"
    },
    {
        "author": "晁补之",
        "paragraphs": [
            "人皆爱陈子，新雨尚能来。",
            "但使门多客，何嫌室自埃。",
            "弓旌无远野，城郭有遗才。",
            "底日常侯舍，传声四辈催。"
        ],
        "title": "次韵履常见贻",
        "id": "0d2c46d3-ca46-48e0-afc2-a6c9a535bbdb"
    },
    {
        "author": "晁补之",
        "paragraphs": [
            "平生邓夫子，文墨晚相依。",
            "台阁佳声在，湖湘爽气归。",
            "诗夸束笋密，发叹耨苗稀。",
            "勤苦千秋事，川明水孕玑。"
        ],
        "title": "次韵邓正字慎思秋日同文馆九首  其一",
        "id": "3e8fd259-e426-4db6-85eb-d94f38408790"
    },
    {
        "author": "晁补之",
        "paragraphs": [
            "雄深张子句，山水发天光。",
            "黄鹄愁严道，玄龟困吕梁。",
            "爱君豪颖脱，嗟我病伧囊。",
            "骥尾何当附，西风万里长。"
        ],
        "title": "次韵邓正字慎思秋日同文馆九首  其二",
        "id": "fc34606a-4820-49d9-97ad-831d82cf52e1"
    },
    {
        "author": "晁补之",
        "paragraphs": [
            "蔡侯南国秀，经纬耿昭回。",
            "文史蛙生甑，风云蛰起隈。",
            "吾君求助意，之子为时来。",
            "万缕防秋费，何如一士才。"
        ],
        "title": "次韵邓正字慎思秋日同文馆九首  其三",
        "id": "357010fe-43a0-41d0-bc37-c90fd8c1fd16"
    },
    {
        "author": "晁补之",
        "paragraphs": [
            "高堂置书几，连幕与云齐。",
            "暑服犹便葛，秋槃已饤梨。",
            "官醪聊足醉，古锦不成题。",
            "空对灯花喜，重城隔夜闺。"
        ],
        "title": "次韵邓正字慎思秋日同文馆九首  其四",
        "id": "e7ac6d3a-eaad-439f-973e-b489b81e8eeb"
    },
    {
        "author": "晁补之",
        "paragraphs": [
            "辍直仇书馆，联裾校艺场。",
            "腾骧来万匹，挺拔出千章。",
            "直钓何妨得，餐风未必香。",
            "搜才頼公等，要助俗成康。"
        ],
        "title": "次韵邓正字慎思秋日同文馆九首  其五",
        "id": "04f79524-5144-4c1c-b48a-d637d8b8804d"
    },
    {
        "author": "晁补之",
        "paragraphs": [
            "忆卧蓬莱阁，同听午唱鸡。",
            "星辰望天北，簪组隔城西。",
            "几日宣鱼钥，长驱响月题。",
            "更凭催邓子，要剸玉如泥。"
        ],
        "title": "次韵邓正字慎思秋日同文馆九首  其六",
        "id": "f159b20d-f53b-4595-a737-0573a914f73a"
    },
    {
        "author": "晁补之",
        "paragraphs": [
            "风云日夕改，秋气袭堂闱。",
            "映叶无蜩响，依丛有蝶归。",
            "官壶催赐酎，邻杵急成衣。",
            "留滞真何补，莼鲈兴又违。"
        ],
        "title": "次韵邓正字慎思秋日同文馆九首  其七",
        "id": "16785578-f210-4160-b961-1dbde9dd52c0"
    },
    {
        "author": "晁补之",
        "paragraphs": [
            "气入中秋劲，更传午夜长。",
            "青灯蛾舞急，白月雁啼凉。",
            "羁旅生来惯，淹留久却忘。",
            "吟诗酬邓子，毕昴出东方。"
        ],
        "title": "次韵邓正字慎思秋日同文馆九首  其八",
        "id": "e665333e-cb62-44b5-8506-3f1bc070da6b"
    },
    {
        "author": "晁补之",
        "paragraphs": [
            "前世诸生选，平居数路开。",
            "乡闾自相与，巖穴亦时来。",
            "射雉空亡矢，为蛇更夺杯。",
            "千金曾市骨，聊用作龙媒。"
        ],
        "title": "次韵邓正字慎思秋日同文馆九首  其九",
        "id": "95afed12-952d-4f6a-9d96-480b5b7b53b5"
    },
    {
        "author": "晁补之",
        "paragraphs": [
            "闻在豪塘饮，松林日百回。",
            "当年鹿何往，异世鹤归来。",
            "未许茅斋并，终期蜡屐陪。",
            "丹留杉不死，夜气看星魁。"
        ],
        "title": "闻慎思说豪塘居",
        "id": "b05f3c99-66cd-4356-8426-f7cc60006300"
    },
    {
        "author": "晁补之",
        "paragraphs": [
            "报国身无用，还山计欲成。",
            "烟霞异尘世，江海慰高情。",
            "幸继阮咸集，恐惭疏受声。",
            "清诗逢绝景，未觉负平生。"
        ],
        "title": "陪发运右司叔父集金山次韵",
        "id": "bd8f4260-0b5a-4f06-b2df-4085a2749cc0"
    },
    {
        "author": "晁补之",
        "paragraphs": [
            "朝持使者节，骑出大明宫。",
            "霜拂蓬壶外，春生海岱东。",
            "清时忧国事，白首问民风。",
            "我亦何为者，丹铅点勘中。"
        ],
        "title": "送赵正夫京东漕",
        "id": "4a971f03-479e-4154-8dc4-fc90f3b9ed89"
    },
    {
        "author": "晁补之",
        "paragraphs": [
            "禾熟秋原静，高蝉尚远音。",
            "半荒愁雨菊，独秀畏风林。",
            "老觉田原好，慵疏里巷寻。",
            "心知阿连胜，新向佛乘深。"
        ],
        "title": "次韵八弟西园课经二首  其一",
        "id": "27cf259e-aadb-45ad-825d-4edf0ddb9dba"
    },
    {
        "author": "晁补之",
        "paragraphs": [
            "懒旷期陶谢，呼儿读晋书。",
            "葛巾倾泛潋，蜡屐上嵚岖。",
            "回向空门旧，揩磨意地初。",
            "未堪朝市隠，且欲去衡庐。"
        ],
        "title": "次韵八弟西园课经二首  其二",
        "id": "b2cc83ed-5bf2-4e16-9199-c3d41b6a48ff"
    },
    {
        "author": "晁补之",
        "paragraphs": [
            "永日倦高跻，盘回四望迷。",
            "松根危抱石，岭路曲随溪。",
            "马腹飞云薄，山腰过雨低。",
            "阴崖不可度，谁此构长梯。"
        ],
        "title": "千秋岭上",
        "id": "f602adfd-2581-401a-a9f9-93f6f37ecebe"
    },
    {
        "author": "晁补之",
        "paragraphs": [
            "激箭波涛上，为梁木石雄。",
            "铁牛惊陕右，流马出关东。",
            "潦集连艘断，冰融一水通。",
            "询谋自谁可，贤有赞皇公。"
        ],
        "title": "蒲津系桥次李棻韵",
        "id": "eaf11140-bec6-4366-852a-2de8b49fbc10"
    },
    {
        "author": "晁补之",
        "paragraphs": [
            "弥天一滴水，何处是曹溪。",
            "若作声来解，还成瞪发迷。",
            "白云遮刹远，翠竹向檐低。",
            "是物元非物，庄周未可齐。"
        ],
        "title": "次韵练定祥符听法",
        "id": "da385667-04b4-4b79-8a0c-ed50a3c993cd"
    },
    {
        "author": "晁补之",
        "paragraphs": [
            "湘吴昔穷览，怀抱自难忘。",
            "毫素开尘牖，江山入草堂。",
            "寄君花县里，虚我竹林傍。",
            "何物酬斯赠，清诗要一囊。"
        ],
        "title": "自画山水寄无斁题其上",
        "id": "03544b30-c0cf-45a0-8cdb-2a80dddeaefd"
    },
    {
        "author": "晁补之",
        "paragraphs": [
            "趣操几前辈，词章近古风。",
            "身名沉饮外，生事放言中。",
            "鹄鹜从龟吉，船车送鬼穷。",
            "支离不征戍，高卧有奇功。"
        ],
        "title": "赠别张尧询",
        "id": "7398a7ab-5643-4ffb-a8c8-0f95c144a580"
    },
    {
        "author": "晁补之",
        "paragraphs": [
            "宾戏令晁子，名堂无乃迂。",
            "何为仍负弩，祗合便飞凫。",
            "彭泽且市隠，太丘犹世儒。",
            "解嘲吾亦倦，系雁一相娱。"
        ],
        "title": "寄题宝应无斁凫舄堂二首  其一",
        "id": "229aff2d-58dc-4d73-a211-3a395b75cf57"
    },
    {
        "author": "晁补之",
        "paragraphs": [
            "弟才方濬发，兄老更疏迂。",
            "君自轩轩鹤，吾今泛泛凫。",
            "何方折腰具，能作列仙儒。",
            "钧是亡羊事，清樽稍可娱。"
        ],
        "title": "寄题宝应无斁凫舄堂二首  其二",
        "id": "8144b2e2-01b8-4f67-8e80-038e4ab2ac16"
    },
    {
        "author": "晁补之",
        "paragraphs": [
            "湖口西江外，庐山已目前。",
            "太虚藏不极，彭蠡浸无边。",
            "五老宁行地，香罏自供天。",
            "芝田隔人世，应有读书仙。"
        ],
        "tags": [
            "庐山"
        ],
        "title": "忆庐山示无斁弟",
        "id": "eebb6f84-b94d-4168-9519-787628f5f299"
    },
    {
        "author": "晁补之",
        "paragraphs": [
            "城南远人迹，虫响最先秋。",
            "河汉横疑近，星辰烂不收。",
            "露浓枝上月，风驶苑中筹。",
            "下直身田野，相忘世马牛。",
            "市声城郭夜，遥色草茅幽。",
            "寂莫容还往，文章得献酬。",
            "天依阊阖转，斗直未央留。",
            "清洛东输海，夷门北拱州。",
            "寒灯知苦织，浊酒识穷愁。",
            "饱食容高议，苍颜愧薄游。",
            "黑貂寒事早，青史素心遒。",
            "附骥容吾钝，黄金试络头。"
        ],
        "title": "秋夜西岗联句",
        "id": "68c3f06b-0499-4a68-ba57-40274c9cf220"
    },
    {
        "author": "晁补之",
        "paragraphs": [
            "粉垣周十里，丹碧焕神宫。",
            "楼阁晚多雨，梧桐天早风。",
            "人来夕照外，鸟起白苹中。",
            "何用厌城郭，沧洲佳兴同。"
        ],
        "title": "凝祥池上联句",
        "id": "8223818c-f3b3-46cd-a009-dc8fea47b02a"
    },
    {
        "author": "晁补之",
        "paragraphs": [
            "筑圃名亭尽可人，东皋百卉故先春。",
            "丘原满目皆安在，桃李成蹊又一新。",
            "薙草烦君开蒋径，漱醪容我著陶巾。",
            "青门瓜好平生事，欲遣朱轓便卜邻。"
        ],
        "title": "廷贤求赋先春亭",
        "id": "935ae8a6-9f1e-4147-a09e-4cc93094eb27"
    },
    {
        "author": "晁补之",
        "paragraphs": [
            "君年长我二十五，偶以气同均弟昆。",
            "三岁吹沙禹河曲，一身飞艇越云门。",
            "未缘狗监知才思，端向牛衣无涕痕。",
            "秋月圆时应待我，慧林孤磬澹朝曛。"
        ],
        "title": "送会稽关彦远罢官河北",
        "id": "86a8acd4-d43f-4f8d-8ecb-acae374a2fae"
    },
    {
        "author": "晁补之",
        "paragraphs": [
            "小雅思深志不悲，反骚未与昔人违。",
            "五车谩苦君何益，三径都荒我未归。",
            "要过香罏䨥履步，却从彭蠡一帆飞。",
            "它年笑向张公子，应带烟霞满客衣。"
        ],
        "title": "己卯六月赴上饶之谪醇臣以诗送行次韵留别",
        "id": "a14df71d-afab-44ae-accf-e7997ae0fd3b"
    },
    {
        "author": "晁补之",
        "paragraphs": [
            "鸾凤交横逐雨华，玉城银涧共萦斜。",
            "且看雾散千峰瘴，未觉雷惊万谷芽。",
            "碧落高情元物外，金闺清梦自天涯。",
            "宁知夜半寒歌客，烟断邻墙四五家。"
        ],
        "title": "对雪和王仲至",
        "id": "72a79971-e190-4093-837a-2df292fcdecd"
    },
    {
        "author": "晁补之",
        "paragraphs": [
            "倦将乌帽障黄日，一雨新开春已融。",
            "忽惊宫瓦出新碧，更喜海棠舒小红。",
            "爱酒邻张不可奈，听歌老谢无由同。",
            "春如行客祗欲去，若为挽取须壶空。"
        ],
        "title": "春雨呈文潜",
        "id": "317aa008-21c9-4e1a-8ae9-84e651400e80"
    },
    {
        "author": "晁补之",
        "paragraphs": [
            "生涯身事任东西，药笥书囊偶自赍。",
            "柳嫩桑柔鸦欲乳，雪消冰动麦初齐。",
            "沙头晚日樯竿直，淮上春风雁鹜低。",
            "归去未应芳物老，桃花如锦遍松溪。"
        ],
        "title": "鱼沟怀家",
        "id": "4877435e-012c-4a97-b23c-5150b06efce0"
    },
    {
        "author": "晁补之",
        "paragraphs": [
            "乘涛无意犯星躔，好在琴尊且乐全。",
            "彭泽孤吟成小隠，苏门双啸剧登仙。",
            "平时主父言多困，晚节扬雄学始传。",
            "鲍叔可能知管子，劳君相许寄忘年。"
        ],
        "title": "次韵金乡宰韩宗恕寺丞见赠三首  其一",
        "id": "f83e1aeb-c523-4203-bb6c-680344188943"
    },
    {
        "author": "晁补之",
        "paragraphs": [
            "蜀客高词诧割鲜，直吞云梦气仍全。",
            "自怜单阏穷为赋，不向元和共得仙。",
            "嘉论一朝倾盖合，新诗半夜叩关传。",
            "西窗却话巴山事，它日相逢忆此年。"
        ],
        "title": "次韵金乡宰韩宗恕寺丞见赠三首  其二",
        "id": "f7a0ee36-fd82-48f4-8a1f-daaa07fc698c"
    },
    {
        "author": "晁补之",
        "paragraphs": [
            "公子翩翩出世贤，少时术业已成全。",
            "闲中道义轻三事，醉里文章敌八仙。",
            "客舍寒罏聊可拥，县楼昏鼓不须传。",
            "河阳花发期相过，即是新年换故年。"
        ],
        "title": "次韵金乡宰韩宗恕寺丞见赠三首  其三",
        "id": "faa405b8-6532-44d7-baec-da78f5a72e25"
    },
    {
        "author": "晁补之",
        "paragraphs": [
            "凌兢瘦马不堪驱，塞眼红尘暗九衢。",
            "太学虀盐聊乐只，故园桃李且归欤。",
            "上书北阙三年困，种豆南山一半芜。",
            "忍志动心天相我，莫惭关吏辱陈余。"
        ],
        "title": "出都呈十五叔父",
        "id": "803accec-da44-4ba2-80b4-cd570678f36e"
    },
    {
        "author": "晁补之",
        "paragraphs": [
            "一言子产识然明，白首怜君独抱经。",
            "去马来牛随白日，落花飞絮得浮名。",
            "曳裾五府非良计，发愤三书亦漫成。",
            "便作归休岂无食，木兰垂露菊含英。"
        ],
        "title": "赠欧阳成判官",
        "id": "b02f3a72-b2a8-4555-b1e0-47c268636185"
    },
    {
        "author": "晁补之",
        "paragraphs": [
            "萧然方丈病仪成，蓑笠忘来一境清。",
            "应作是观宁有相，实无得度即非情。",
            "日当居士行时午，月在生公讲处明。",
            "能识微言只夫子，可怜惟我最初程。"
        ],
        "title": "次韵苏注承议天钵元长老像前捻香",
        "id": "7eef5e8a-cb95-43f1-aac4-33fdb98f1203"
    },
    {
        "author": "晁补之",
        "paragraphs": [
            "风雨关河浩荡愁，骚人憭栗对清秋。",
            "追君旧事何堪听，投我新诗不易酬。",
            "纸上安知百年后，酒中聊可一生浮。",
            "言归款段谁能约，正有疏顽马少游。"
        ],
        "title": "次韵王正甫马陵感事",
        "id": "681a6e52-0b6f-4f12-9bfe-2f1242d4b832"
    },
    {
        "author": "晁补之",
        "paragraphs": [
            "海山兜率事悠悠，底处仍须著力修。",
            "莫认箭边曾有鹿，安知蓑外是无牛。",
            "社樗共作支离病，园絮同为汗漫游。",
            "亦见颜公为言此，春风过尽不擡头。"
        ],
        "title": "送长道客滑道士",
        "id": "c5b03f0f-4535-4b27-9f60-73c78976c339"
    },
    {
        "author": "晁补之",
        "paragraphs": [
            "邺王台上几追陪，台上鸦鸣古甓摧。",
            "每对灯前青玉笛，不辞花下白银杯。",
            "九重幽梦骊驹近，百卉佳时鷤䳏催。",
            "更约欢呼须继日，从教河汉卷星回。"
        ],
        "title": "别关景晖二首  其一",
        "id": "80e61047-81cc-477f-a1ff-17f2e67a48d4"
    },
    {
        "author": "晁补之",
        "paragraphs": [
            "笔陈云横未易陪，雁门端见压城摧。",
            "栎中麋出君抟饭，地上蛇成我夺杯。",
            "好在田园心事懒，罢休簪组鬓毛催。",
            "稽山为有知章否，欲泛扁舟定却回。"
        ],
        "title": "别关景晖二首  其二",
        "id": "1cabb8cb-970f-4dc5-88c7-36872e4b05e6"
    },
    {
        "author": "晁补之",
        "paragraphs": [
            "谈经草檄鬓华生，初拥闽山传节行。",
            "江入桐庐青欲断，溪从剑浦碧来迎。",
            "茶虽户种租宜薄，盐不家煎价欲平。",
            "要使祈招歌德意，君恩不为远人轻。"
        ],
        "title": "送曹子方福建转运判官二首  其一",
        "id": "5c7e67b4-da5f-4781-b4c7-dd5708feab17"
    },
    {
        "author": "晁补之",
        "paragraphs": [
            "侏儒未用笑先生，孟博聊堪揽辔行。",
            "学有人民可尝试，诗须山水与逢迎。",
            "边夷岂识朝廷治，耕钓唯知吏政平。",
            "台阁时清多俊彦，萧生雅意未宜轻。"
        ],
        "title": "送曹子方福建转运判官二首  其二",
        "id": "a1b8df87-7b5f-46cc-8043-8244175b6fde"
    },
    {
        "author": "晁补之",
        "paragraphs": [
            "骑鸾玉府尽仙真，短羽愁攀天汉滨。",
            "诗懒便应推老手，饮豪独未后诸宾。",
            "宫壶银箭刚知夜，笼烛金华已报春。",
            "倒载微吟笑儿稚，时清宁是习池人。"
        ],
        "title": "饮校理盛居中家次韵二首  其一",
        "id": "56e9335f-7c99-448a-8eb0-249dbb78ad34"
    },
    {
        "author": "晁补之",
        "paragraphs": [
            "一倒南斋玉宇醇，绝胜不醉楚江滨。",
            "骊驹且莫催归御，鸲鹆何妨属坐宾。",
            "我尚少年新白发，君须痛饮敌青春。",
            "未愁驱使无诗句，怕遣壶空花笑人。"
        ],
        "title": "饮校理盛居中家次韵二首  其二",
        "id": "70e0c342-b204-426c-98ef-60c293344a97"
    },
    {
        "author": "晁补之",
        "paragraphs": [
            "四见都城灯火春，看驱肥马走朱轮。",
            "天传九奏虚群籁，海踊三山跨万鳞。",
            "追赏谩逃深禁直，拜迎祗望属车尘。",
            "预知短发非欢事，只有觥船未愧人。"
        ],
        "title": "次韵校理盛居中上元",
        "id": "15cb8968-ce65-4e42-84ab-d55a6c0e13d0"
    },
    {
        "author": "晁补之",
        "paragraphs": [
            "携筇过子约朝朝，况是门无百步遥。",
            "午卧檐曦茶可煮，夜谈窗霰栗堪烧。",
            "范鱼何用惊生釜，郑鹿应知梦覆蕉。",
            "试作文殊问居士，从今一饭久如消。"
        ],
        "title": "次韵苏中丞喜文潜病间",
        "id": "c7a2a6af-4854-438b-b3e3-5a46ffb9121c"
    },
    {
        "author": "晁补之",
        "paragraphs": [
            "官局悠悠共此行，来时庭菊未含英。",
            "五更脱叶惊书几，一夜寒砧满禁城。",
            "诗似凉风来有思，酒如清露挹无声。",
            "何时骢马催归去，更有林端魄一生。"
        ],
        "title": "锁试呈同舍三首  其一",
        "id": "960f3dd4-cdae-40a6-8f4a-fb9fef321ea4"
    },
    {
        "author": "晁补之",
        "paragraphs": [
            "天街初月映天河，拜敕东华走马过。",
            "解榻暂如龟遇木，闭帘还似雉婴罗。",
            "倦依书册工催睡，闷倚诗篇足当歌。",
            "可待纷纷厌朱墨，昼闲唯有饮无何。"
        ],
        "title": "锁试呈同舍三首  其二",
        "id": "98ee759d-6af8-4d6d-8945-ad461d6ddf00"
    },
    {
        "author": "晁补之",
        "paragraphs": [
            "周行栉比未应充，荐庙方求古鼎钟。",
            "经眼乍愁千纸积，解颐聊喜一言逢。",
            "黄花庭槛时虽过，白酒邻槽愿可从。",
            "更促寄衣真似旅，晓堂初怯露寒浓。"
        ],
        "title": "锁试呈同舍三首  其三",
        "id": "60810317-2ab6-48b9-94c5-4d82ca78a1bb"
    },
    {
        "author": "晁补之",
        "paragraphs": [
            "神交千古圣贤中，尚想铜山应洛钟。",
            "倾盖十年唯子旧，知音一世更谁逢。",
            "天如蚁磨骎骎旦，谈似缲车亹亹从。",
            "邻榻邓侯那不共，拥衾百首兴方浓。"
        ],
        "title": "试院呈文潜用前韵",
        "id": "fca7aaf5-2a18-4caa-8721-854205cc70b0"
    },
    {
        "author": "晁补之",
        "paragraphs": [
            "吾弟平生辛苦同，匹雏志举百钧钟。",
            "自惭操瑟尚不斥，劝使力田终有逢。",
            "青眼故人欣捷报，白头老母喜占从。",
            "书林傥预西城集，釂子酣酣杏正浓。"
        ],
        "title": "慎思闻家弟无斁捷解见贻用前韵",
        "id": "ee89a28f-9033-4f4a-b3cf-c8b7c56fcd5b"
    },
    {
        "author": "晁补之",
        "paragraphs": [
            "玉泉飞落白霞峰，散入山田亩十钟。",
            "邓子结庐真世外，陶公脱屣更谁逢。",
            "鶑啼春竹风烟近，龙起秋堂雨雹从。",
            "谁使山人空蕙帐，蓬莱金殿兴方浓。"
        ],
        "title": "复用前韵寄题慎思豪塘居",
        "id": "c1e03424-397b-4072-8d88-5850c818e04a"
    },
    {
        "author": "晁补之",
        "paragraphs": [
            "曹子金门等陆沉，壮年裘马四方心。",
            "檄传白羽从沙井，诗写红巾遍武林。",
            "兵甲胸中无敌国，丝桐世外有知音。",
            "相逢不饮何为者，祗作寒厅拥鼻吟。"
        ],
        "title": "呈曹子方",
        "id": "147f454e-5933-471a-8640-60ab6da27ed7"
    },
    {
        "author": "晁补之",
        "paragraphs": [
            "云水东游蚤岁怀，半生尘土却教回。",
            "两行堤柳关心在，一点淮山入眼来。",
            "北省主人夸酒好，南风稚子喜帆开。",
            "扬州底事牵行色，端为琼花芍药催。"
        ],
        "title": "泗州王谏议明叟留饮",
        "id": "c50f8870-950f-4b4b-99fa-cf15e82af0ce"
    },
    {
        "author": "晁补之",
        "paragraphs": [
            "蜀冈势与蜀山通，龙虎盘挐上紫空。",
            "小语还忧惊太一，高堂元自在天中。",
            "少师杨柳无遗迹，承旨歌谣有旧风。",
            "斜日芜城易兴感，忘怀犹喜故人同。"
        ],
        "title": "招缙云守关彦远教授曾彦和集平山堂次关韵",
        "id": "1468fed8-d52f-43c9-8c22-37fbddb0fc2d"
    },
    {
        "author": "晁补之",
        "paragraphs": [
            "风起雷塘陵上尘，雨荒苔院两株春。",
            "楼台有迹皆余烬，草木无知尚见珍。",
            "博士独能名玉棐，使君还许寿灵椿。",
            "宣城此物常充贡，谁与连艘送万囷。"
        ],
        "title": "陪关彦远曾彦和集龙兴寺咏隋时双鸭脚次关韵",
        "id": "e8d517ef-29bb-4da2-b1cd-d7453a59a7b5"
    },
    {
        "author": "晁补之",
        "paragraphs": [
            "浄名良久文殊叹，此是如来不二门。",
            "要识结瘖非是默，应知分别亦无言。",
            "一絃曾得嵇生愧，三复能令孔子尊。",
            "正复立谈封万户，时清何害口澜翻。"
        ],
        "title": "阎醇老作默斋",
        "id": "06b22724-001d-41d4-93cc-c35e95866659"
    },
    {
        "author": "晁补之",
        "paragraphs": [
            "诗笔多生习气牵，老来经呗亦随缘。",
            "何妨偶入东坡梦，未害闲依北固禅。",
            "万里波涛凭槛语，一山风雨并窗眠。",
            "未甘白首尘埃地，更约相逢二十年。"
        ],
        "title": "与昙秀师别垂二十年而后相会于金山作",
        "id": "d0211d3c-ffd9-4ef7-a135-40428da697bb"
    },
    {
        "author": "晁补之",
        "paragraphs": [
            "扁舟又过楚江东，庐阜霜晴翠埽空。",
            "四海五湖皆逆旅，千巖万壑正秋风。",
            "会观沙界无华处，何必茅斋是梦中。",
            "已悟三生旧知识，不因天竺寺前逢。"
        ],
        "tags": [
            "庐山"
        ],
        "title": "送昙秀师归庐山梦斋",
        "id": "87c73caf-eb46-43c6-99c5-a6ff1c1ee95f"
    },
    {
        "author": "晁补之",
        "paragraphs": [
            "君王孝悌纂修意，丞相忠良典领宜。",
            "却恨身为周柱史，不令人识汉官仪。",
            "当年请郡新进笑，今日曝书陈迹迷。",
            "犹有院中宣赐笔，不妨林下醉题诗。"
        ],
        "title": "戊子六月十三日曝书得史院赐笔感怀",
        "id": "2589951c-601c-4a2c-b357-f9bba7d584bd"
    },
    {
        "author": "晁补之",
        "paragraphs": [
            "楩柟要是晚方成，雄朔遗风世共惊。",
            "屑去未惊容必去，逃名还自得高名。",
            "歌行元白辞涛壮，书画钟王笔势精。",
            "乘马辎车何足算，不将稽古愧桓荣。"
        ],
        "title": "和二叔父少监入馆见赐诗",
        "id": "a57059f1-4e4b-4f73-8bd7-07a0da2b6640"
    },
    {
        "author": "晁补之",
        "paragraphs": [
            "琅邪太守鲁儒英，典校还高刘更生。",
            "已似诸荀并才子，复如群窦占诗名。",
            "尚吟河水怜孤姪，应与乡人痛伯兄。",
            "老鹤长鸣近天汉，可容丛灌和骊庚。"
        ],
        "title": "次韵四叔父寄贺二叔父少监入馆并见寄诗",
        "id": "15716218-4141-4ff7-8443-baed19858433"
    },
    {
        "author": "晁补之",
        "paragraphs": [
            "春风共载扬州路，屈指都疑梦夜阑。",
            "可是重来俱白发，只堪归去却黄冠。",
            "为郎我頼文书少，作邑君逢政令宽。",
            "自古江山胜尘土，莫轻故步爱邯郸。"
        ],
        "title": "送欧诚发",
        "id": "88368a85-3984-4855-aac4-8e99d7062e16"
    },
    {
        "author": "晁补之",
        "paragraphs": [
            "文章之子日翘翘，恐不能如岂有超。",
            "助我彤襜问民俗，烦君泮水采风谣。",
            "预知薄宦妨同处，且可清樽约屡招。",
            "十月驱车汉函谷，冷云高处望中条。"
        ],
        "title": "守蒲次新安西先寄府教授之道弟",
        "id": "90080f3b-2e3d-489a-821c-3e72cabc39c2"
    },
    {
        "author": "晁补之",
        "paragraphs": [
            "文辞便是升堂贾，谈辩宁非入幕超。",
            "已谓囊中能出颖，那知车下正哀谣。",
            "但从袁盎无何饮，莫笑冯公不见招。",
            "伴我河山访陈迹，明年红紫满阳条。"
        ],
        "title": "再用前韵答之道弟府教授",
        "id": "49e37d93-2d43-4446-a2a5-6aaeede1c498"
    },
    {
        "author": "晁补之",
        "paragraphs": [
            "十年一梦间湖湘，欲往从之道阻长。",
            "可但知君爱彭泽，不应言我薄淮阳。",
            "马穿崤底流泉白，鸟下关头落照黄。",
            "愁作驿亭寒不寐，怀人思古九回肠。"
        ],
        "title": "渑池道中寄福昌令张景良通直",
        "id": "38f8aed6-866e-48f4-81c6-0a352131f471"
    },
    {
        "author": "晁补之",
        "paragraphs": [
            "骑报山云见旗脚，吏趋原雪没靴翁。",
            "朅来定坐玄犹白，捷去还忧易又东。",
            "他日江湖空白首，只今关陇有清风。",
            "登瀛契分南迁梦，十五年来事事同。"
        ],
        "title": "次韵毅父提刑将至蒲见寄",
        "id": "3a7ce095-3287-426d-b012-9f389572b87a"
    },
    {
        "author": "晁补之",
        "paragraphs": [
            "恐是初禅第一天，千秋龙象镇危巅。",
            "坐看玉井莲飘叶，绝胜香罏日照烟。",
            "点点蚁封知晋甸，纷纷雁背向秦川。",
            "要须浩荡奇言称，付与南华旧老仙。"
        ],
        "title": "次韵毅父户部兄游栖巖寺",
        "id": "88e81be8-834a-49f7-bc1f-ce2585b215ad"
    },
    {
        "author": "晁补之",
        "paragraphs": [
            "丹碧沉沉虎豹闲，松幢引度九重关。",
            "人间未觉浑无路，天上还惊更有山。",
            "瑶草红泉供挹酌，金风白露送跻攀。",
            "良游自叹平生误，便作归来鬓已斑。"
        ],
        "tags": [
            "庐山"
        ],
        "title": "庐山",
        "id": "f1bb83b0-cb5a-4ddd-89e2-3570c79da51d"
    },
    {
        "author": "晁补之",
        "paragraphs": [
            "儿童豪气自堪惊，未入乡人月旦评。",
            "叔向亦闻呼使上，子将一见便知名。",
            "平生兰省追高步，老去秦川共此行。",
            "頼有蒲城桑落酒，高楼条华慰人情。"
        ],
        "title": "叙旧感怀呈提刑毅父并再和六首  其一",
        "id": "e47db264-cac4-4953-ab34-bede795c85ef"
    },
    {
        "author": "晁补之",
        "paragraphs": [
            "赋成庚子尚魂惊，往事如风未暇评。",
            "长乐钟前偶相对，凌烟图上等浮名。",
            "登车岂是君无意，幞被何妨我自行。",
            "更许心亲遗貌敬，老来尤见旧交情。"
        ],
        "title": "叙旧感怀呈提刑毅父并再和六首  其二",
        "id": "4681afd5-ea10-4832-b477-84a591843eba"
    },
    {
        "author": "晁补之",
        "paragraphs": [
            "二人射策几人惊，要与三苏共入评。",
            "先圣子孙多异禀，累朝图牒有高名。",
            "书传科斗犹须定，钓拂珊瑚未可行。",
            "子墨文章豪气在，登临怀古一含情。"
        ],
        "title": "叙旧感怀呈提刑毅父并再和六首  其三",
        "id": "a643e8c9-3d15-4de4-8e51-21cc0c9eda01"
    },
    {
        "author": "晁补之",
        "paragraphs": [
            "须弥纳芥事堪惊，千岁聊堪一日评。",
            "世上相逢俱梦寐，古来何处是功名。",
            "簿书听我依稀了，云水陪君浩荡行。",
            "便与此山同不朽，不应惆怅复牵情。"
        ],
        "title": "叙旧感怀呈提刑毅父并再和六首  其四",
        "id": "1e165116-0507-4467-bf3d-605627e4f567"
    },
    {
        "author": "晁补之",
        "paragraphs": [
            "郎潜如我未宜惊，户部须推宰相评。",
            "他日碧山思却走，当年紫府已收名。",
            "共知白发生青鬓，未废长歌续短行。",
            "樽酒不空多坐客，君家余事足陶情。"
        ],
        "title": "叙旧感怀呈提刑毅父并再和六首  其五",
        "id": "290d7072-d79f-4ef3-9166-85ecbdf514b1"
    },
    {
        "author": "晁补之",
        "paragraphs": [
            "亲见扬雄自不惊，吾人要使后人评。",
            "白圭未可轻三复，小草须防得二名。",
            "太华耸天如剑立，黄河蹙野似军行。",
            "栖迟自忆衡门后，可是登楼不称情。"
        ],
        "title": "叙旧感怀呈提刑毅父并再和六首  其六",
        "id": "4aaa8ee5-fa82-40d3-9c70-66cd8e9f7cd0"
    },
    {
        "author": "晁补之",
        "paragraphs": [
            "君诗飘举似鸿惊，书入扬州子弟评。",
            "圣世由来升俊造，少年已自得声名。",
            "六经正可三冬足，万里聊堪一日行。",
            "更约弥敦同姓乐，能来触咏畅幽情。"
        ],
        "title": "用评字韵和答府教授十二弟",
        "id": "286d1a8e-8c17-4567-910c-1c0f64dfa604"
    },
    {
        "author": "晁补之",
        "paragraphs": [
            "函谷鸡鸣满面尘，夫君泛爱尚为亲。",
            "清时有味俱吾党，黄发相看更几人。",
            "物理未惊翁丧马，世情应笑子知津。",
            "似闻绝塞风沙苦，只约觥船莫负春。"
        ],
        "title": "次韵邠倅王正夫",
        "id": "7791ac0a-bc2a-43a5-bf39-f90d215eaea0"
    },
    {
        "author": "晁补之",
        "paragraphs": [
            "畏暑经旬不涉街，蠖轩孤坐壁生苔。",
            "出檐碧笋犹争长，映户丹榴故后开。",
            "双蝶风前愁夜去，一蝉雨外送秋来。",
            "曹南瘦弟应相忆，白首迁兄未放回。"
        ],
        "title": "蠖轩孤坐寄曹南教授八弟",
        "id": "744ec50b-2b40-4276-a69f-7005e8c01d76"
    },
    {
        "author": "晁补之",
        "paragraphs": [
            "阅世纷纷共旅亭，归来眼为里人明。",
            "老夫未叹尝三已，吾子何忧取一名。",
            "仁义夙心成自误，文章小道得高评。",
            "曲池远市偏宜暑，携卷同来看月生。"
        ],
        "title": "次韵袁畴耕道见贻",
        "id": "c291953d-2602-4a35-807f-64474b728d06"
    },
    {
        "author": "晁补之",
        "paragraphs": [
            "君好作官容我隠，我专筑室待君归。",
            "古来奇特俱安用，老去疏慵自不违。",
            "五府交书何怪密，双林白社未嫌稀。",
            "先君门户观之子，葵藿吾今遯益肥。"
        ],
        "title": "寄怀八弟三首  其一",
        "id": "d9e8ea77-7efe-4596-a978-b390b28f81ba"
    },
    {
        "author": "晁补之",
        "paragraphs": [
            "平日鸰原左右手，蟨邛前后未须论。",
            "清秋淮上多诗句，白首篱边近酒樽。",
            "杜舅高情笃兄弟，先君至性厚闺门。",
            "两公与尔同师法，相待归来老此园。"
        ],
        "title": "寄怀八弟三首  其二",
        "id": "59850e35-08bd-4444-a2c1-347be1fd1923"
    },
    {
        "author": "晁补之",
        "paragraphs": [
            "扬州全盛吾能说，鸭脚琼花五百年。",
            "忽见山光好诗轴，却思淮浦旧渔船。",
            "柴荆故俗真虚老，松菊幽斋已重迁。",
            "便作扶藜望衡霍，清秋随分有风烟。"
        ],
        "title": "寄怀八弟三首  其三",
        "id": "6ae865db-d792-4cd1-b002-9fdaec52e197"
    },
    {
        "author": "晁补之",
        "paragraphs": [
            "渊明褊志迷归去，叔夜支辞谬养生。",
            "道有穷通千世运，命无夭寿四时行。",
            "我能为蝶斯同化，子亦知鱼乃至情。",
            "谓马谓牛无不可，楚肝越胆太分明。"
        ],
        "title": "感兴",
        "id": "4db4e353-7728-47e7-b4d8-d31d1df3a52e"
    },
    {
        "author": "晁补之",
        "paragraphs": [
            "午窗罏火不应残，春许花期特地宽。",
            "塞雁初惊池藻暖，谷鶑犹怯井梧寒。",
            "未须园里幽寻去，且更楼前远望看。",
            "四牡行春定何日，亦闻钟鼓满城欢。"
        ],
        "title": "次韵留守王公喜春",
        "id": "733eb486-5643-4593-b63e-564debaf5b2c"
    },
    {
        "author": "晁补之",
        "paragraphs": [
            "深巖踏遍寻归路，仙掌依然在碧虚。",
            "无限游人重驻马，岂惟狂客倒骑馿。",
            "挂图天汉朝霞上，落影秦关夕照余。",
            "千古全生才一士，可怜登览尽丘墟。"
        ],
        "tags": [
            "华山"
        ],
        "title": "游华岳归道中望仙掌",
        "id": "49bd1a3c-d230-4313-bfd1-6fbf686a6f88"
    },
    {
        "author": "晁补之",
        "paragraphs": [
            "尘土长安古道深，潼关依旧接桃林。",
            "使君骢马来何后，道士青牛去莫寻。",
            "春半河山犹寂莫，日长坑阪正崎嵚。",
            "平生冷笑元龙误，老觉求田负寸心。"
        ],
        "title": "潼关道中",
        "id": "fbc3865e-e267-4394-b26f-090d6340fcf4"
    },
    {
        "author": "晁补之",
        "paragraphs": [
            "小隠幽情薄宦身，五更骑马寿安尘。",
            "春如流水行随客，晓与青山气逼人。",
            "报国丹心千载事，对花霜鬓一番新。",
            "秦吴绝域从来恨，我已能知莫问津。"
        ],
        "title": "自蒲赴湖早行作",
        "id": "eaae9bbc-4162-4bb9-8950-d62ff3b92074"
    },
    {
        "author": "晁补之",
        "paragraphs": [
            "冲寒到郡待花开，花未开时却遣回。",
            "敢意三年容我隠，只如千里访君来。",
            "二崤毂击何为者，五老云霾安在哉。",
            "更约劖诗猿虎谷，它年重过埽莓苔。"
        ],
        "title": "罢蒲干濠道中寄府教授之道弟",
        "id": "c42187b6-2c0b-4a52-957d-125bad53d124"
    },
    {
        "author": "晁补之",
        "paragraphs": [
            "梅福当年守此官，荆山谁见韫琅玕。",
            "人如修竹三冬好，诗与清溪九夏寒。",
            "未信簪裳妨小隠，蚤时雷雨起深蟠。",
            "春风揽辔河阳县，痛饮狂歌忆旧年。"
        ],
        "title": "次韵文潜尉福昌时壁间清暑亭诗",
        "id": "2b0e8239-8250-4572-80b0-59bc163b2bac"
    },
    {
        "author": "晁补之",
        "paragraphs": [
            "莫嫌马上过春风，得句桃溪柳涧中。",
            "王事勤君急星火，客程驱我正萍蓬。",
            "朅来尚可轻千里，归去何妨共两翁。",
            "学道如今有微力，作官求了不求功。"
        ],
        "title": "赴蒲道中寄洛倅王定国",
        "id": "0be7fea3-4ea6-4694-8963-2c4b35c52c19"
    },
    {
        "author": "晁补之",
        "paragraphs": [
            "河南少尹古臞仙，销尽新缘窘旧缘。",
            "草字更无千载圣，谈言自有一家天。",
            "远游轻世唯何甚，少贬求容否不然。",
            "选壮坐狂俱龃龉，社樗元自可忘年。"
        ],
        "title": "再寄定国",
        "id": "47f9bd7c-bc10-4a74-8b02-556c3a3e8f8e"
    },
    {
        "author": "晁补之",
        "paragraphs": [
            "黄卷翛然遇古人，千秋遗恨一朝伸。",
            "久干文举尊中酒，虚负渊明头上巾。",
            "缨冠未暇念同室，闭眼自欲观吾身。",
            "幸有元和文似锦，不妨白雪和阳春。"
        ],
        "title": "答闳中顺之",
        "id": "46f8f017-ad1e-45c4-8ad6-c3fad1232935"
    },
    {
        "author": "晁补之",
        "paragraphs": [
            "二年两度踏京尘，犹喜常逢杜子春。",
            "文学老来从旧日，金兰同好更何人。",
            "身惭随檄终难强，计欲归耕未敢陈。",
            "正是桃花红似血，不应无酒但霑巾。"
        ],
        "title": "自蒲赴湖至板桥逢杜谋伯",
        "id": "a0cbadb7-a632-4f9d-b315-97466a86805d"
    },
    {
        "author": "晁补之",
        "paragraphs": [
            "解冻南风故未薰，六英先岁舞车尘。",
            "尽消日观千巖雪，初破江梅一萼春。",
            "立召金闺通籍客，更呼花艳大堤人。",
            "使君日饮无功业，同乐何妨亦为民。"
        ],
        "title": "和石明叔喜雪",
        "id": "de67e52d-50dc-4dd8-989b-6f77f3a18cd9"
    },
    {
        "author": "晁补之",
        "paragraphs": [
            "浮花浪蕊信东西，何许寻芳去自迟。",
            "流景不须惊石火，寸田应已长琼枝。",
            "想君清兴聊堪发，遣我忧心久欲夷。",
            "便作崔丞日临水，凫行擿尾不须知。"
        ],
        "title": "次韵韩求仁南台朝请晚过南湖见寄",
        "id": "1e762506-0c65-455a-ac0c-fdbafa5b7df6"
    },
    {
        "author": "晁补之",
        "paragraphs": [
            "当时同赴饮城西，倾盖论心已恨迟。",
            "湖海可无年少气，雪霜还有岁寒枝。",
            "功传汗竹藏王府，诗入文弢动岛夷。",
            "不会书生安用此，眼前睫固未曾知。"
        ],
        "title": "再用前韵和答",
        "id": "0d079010-2cbc-49b6-97a1-63f73133d096"
    },
    {
        "author": "晁补之",
        "paragraphs": [
            "见我淮南初召西，重来学馆尚栖迟。",
            "未容小隠通三径，聊可卑飞共一枝。",
            "饮罢玉山方突兀，赋成笔陈已淫夷。",
            "霜荷叶叹青衫旧，闻子修身自畏知。"
        ],
        "title": "用前韵答李行正教授",
        "id": "fa29c64c-926d-4201-a70f-5b270f928653"
    },
    {
        "author": "晁补之",
        "paragraphs": [
            "政成欢诵沸田莱，留钥雍容更上才。",
            "缭郭平湖从昔好，倚天朱槛为谁开。",
            "曳裾况是他年旧，倒载何妨尽日陪。",
            "自有登高能赋客，可容清坐咏南台。"
        ],
        "title": "次韵和求仁不赴照碧堂会呈无愧之作",
        "id": "d87245e1-b5e9-49fc-a03c-544aaf977d37"
    },
    {
        "author": "晁补之",
        "paragraphs": [
            "闻说高情久沉寥，絷维谁与永今朝。",
            "五车犹累方书好，万物先从辩说彫。",
            "已向季咸心独醉，更缘顺子意都消。",
            "清秋璧月凉如水，莫遣纤云翳紫霄。"
        ],
        "title": "求仁复示怨句次韵",
        "id": "cace9cc6-1730-437e-a446-50b5edac1825"
    },
    {
        "author": "晁补之",
        "paragraphs": [
            "四海一居何处卜，北窗祗取见家山。",
            "要无名利来心曲，便有园林出世间。",
            "拙宦莫兴三黜叹，老归未厌百年闲。",
            "先君余庆期之子，吾驾如今不可还。"
        ],
        "title": "元符戊寅与无斁弟卜居缗城东述情",
        "id": "379dbcef-d278-4a48-ac94-336b39980443"
    },
    {
        "author": "晁补之",
        "paragraphs": [
            "谁榜铃斋作面山，晦明终日卷帘看。",
            "赋成夜烛才销寸，衙退朝曦未半竿。",
            "枉渚孤吟愁旅雁，苏门双啸骇朱鸾。",
            "平生五袴何须咏，一借黄钟变谷寒。"
        ],
        "title": "次韵信守李秬二首  其一",
        "id": "a5b5a924-4072-4fc1-b3b2-32d514a3bd11"
    },
    {
        "author": "晁补之",
        "paragraphs": [
            "爱山何必俟归山，簿领忙时拨置看。",
            "阊阖自应行发轫，珊瑚终未拂垂竿。",
            "樽中屡许陪文举，庑下犹堪寄伯鸾。",
            "便作功成同范蠡，白鸥盟誓不教寒。"
        ],
        "title": "次韵信守李秬二首  其二",
        "id": "12a873bc-11fe-45f2-bf69-b26c587a80f8"
    },
    {
        "author": "晁补之",
        "paragraphs": [
            "使君心赏在高山，栎社宁烦匠石看。",
            "能似鼠多愁渡谷，仕如鲇钝笑缘竿。",
            "威仪披雾窥文豹，音韵当衢听玉鸾。",
            "曾共广陵花下醉，绨袍应叹一何寒。"
        ],
        "title": "再和嘉父见贻",
        "id": "7cb4e542-2810-40af-a5e8-ef8cb322820d"
    },
    {
        "author": "晁补之",
        "paragraphs": [
            "六出先春兆物华，故撩高韵发车斜。",
            "散榆天上齐飞䇲，布玉畦中尽吐芽。",
            "梁苑俊游风不极，剡溪清泛月无涯。",
            "雄豪乐事幽人咏，都属江南太守家。"
        ],
        "title": "次韵嘉父喜雪",
        "id": "903d48a6-c6b9-4a1a-9675-97b8005d861a"
    },
    {
        "author": "晁补之",
        "paragraphs": [
            "梦觅毗耶看雨华，玉城银涧过萦斜。",
            "乍疑雾廓千峰障，未觉雷惊万谷芽。",
            "碧落清谈元物外，金闺高兴共天涯。",
            "寒鸡唤起新诗就，谁忆袁安正卧家。"
        ],
        "title": "次韵信倅练定梦雪中过王侍郎",
        "id": "9d97e341-f951-430c-ac15-b37fe9e0dff6"
    },
    {
        "author": "晁补之",
        "paragraphs": [
            "胜游谁继竹林贤，岘首高情自邈然。",
            "宝刹千寻出天半，灵山三面落樽前。",
            "梅花摘得宁烦驿，桃叶呼来不用船。",
            "南楚何须说穷巷，且陪铃合听鹍絃。"
        ],
        "title": "次韵李秬灵山亭宴集宠戏之句",
        "id": "ea08f1f4-0e8c-43d0-bbfc-9942d7dbd6aa"
    },
    {
        "author": "晁补之",
        "paragraphs": [
            "寒巖幽雾不曾开，残雪犹封宿草荄。",
            "一萼故应先腊破，百花浑未觉春来。",
            "惭非上苑青房比，误作唐昌碎月猜。",
            "常恨清溪照疏影，横斜还许落金杯。"
        ],
        "title": "次韵李秬梅花",
        "id": "0bd8c21a-1772-4c7d-81f9-37be032c0f96"
    },
    {
        "author": "晁补之",
        "paragraphs": [
            "云端红粉拊雕栏，谢守纶巾语笑间。",
            "游客乍惊人外境，居僧初识面前山。",
            "暂来犹足留公赏，借与真堪著我顽。",
            "铃合多余宾从少，谁教缾盎不曾闲。"
        ],
        "title": "次韵李秬祥符轩",
        "id": "f9785e95-c884-4e71-a5e7-2ee2fceacf6a"
    },
    {
        "author": "晁补之",
        "paragraphs": [
            "壁间双记快沉冥，山畔谯门水畔亭。",
            "相国名因稽古白，使君眼为好贤青。",
            "废堤不复风摇柳，新槛依然月满汀。",
            "羁旅从公厌游乐，欲图佳致作幽屏。"
        ],
        "title": "次韵李秬重修宴亭",
        "id": "e1f2e2ff-5f6f-4f2d-bcae-192301c7160f"
    },
    {
        "author": "晁补之",
        "paragraphs": [
            "无心何用说心灰，庵在青萝绿篠隈。",
            "自可谈间公事了，不妨闲处道书开。",
            "更携邀月清樽上，只著登山小屐来。",
            "桃李他年应勿剪，使君嘉誉在闺台。"
        ],
        "title": "次韵李秬新庵",
        "id": "bf74dd48-374d-4112-bb50-2aaf7716891c"
    },
    {
        "author": "晁补之",
        "paragraphs": [
            "史君著意与深培，为向吴宫好处来。",
            "得地且从三月暖，明年应更十分开。",
            "溱傍芍药羞香骨，江里芙蓉妬艳腮。",
            "云雨鸿龙总非比，沉香亭北漫相猜。"
        ],
        "title": "次韵李秬新移牡丹二首  其一",
        "id": "3243482f-379b-4e97-af92-efd5c794103b"
    },
    {
        "author": "晁补之",
        "paragraphs": [
            "笑倚东风几百般，忽疑洛渚在江干。",
            "玉容可得朝朝好，金盏须教一一干。",
            "送目汉皋行已失，断魂巫峡梦将残。",
            "七闽溪畔防偷本，四照亭边更著栏。"
        ],
        "title": "次韵李秬新移牡丹二首  其二",
        "id": "8be7bd6d-4c4f-4ab0-b1e0-ee84e55b696b"
    },
    {
        "author": "晁补之",
        "paragraphs": [
            "夭红浓绿总教回，更待清明谷雨催。",
            "一朵故应偏晚出，百花浑似不曾开。",
            "常夸西洛青屏簇，久说南滁紫线堆。",
            "任是无情还有意，不知千里为谁来。"
        ],
        "title": "次韵李秬约赏牡丹",
        "id": "2e5fbbb7-a1cc-4f98-909b-6ebf30a36752"
    },
    {
        "author": "晁补之",
        "paragraphs": [
            "寒食春光欲尽头，谁抛两两路傍毬。",
            "二乔新获吴宫怯，双隗初临晋帐羞。",
            "月底故应相伴语，风前各是一般愁。",
            "使君腹有诗千首，为尔情如篆印缪。"
        ],
        "title": "次韵李秬双头牡丹",
        "id": "43b7abf9-ec4e-4fa0-90d7-c1216e2ad468"
    },
    {
        "author": "晁补之",
        "paragraphs": [
            "天香国色竞新奇，初过清明未觉稀。",
            "困舞尚迎风嫋嫋，醉粧犹弄日晖晖。",
            "飘零洛下千金价，惭愧江南百草菲。",
            "谢守多才最怜尔，百篇能伴羽觞飞。"
        ],
        "title": "次韵李秬赏花",
        "id": "957fe95c-8a5b-4d04-9553-88fa2185c8e2"
    },
    {
        "author": "晁补之",
        "paragraphs": [
            "夭红琐碎竞春娇，后出何妨便夺标。",
            "云鹤嬉晴来万只，玉龙惊震上千条。",
            "蓐收晃荡风前仗，萼绿飘翩月下绡。",
            "曾向琼林亭畔见，天涯相遇一魂销。"
        ],
        "title": "次韵李秬酴醾",
        "id": "8fd477c2-185b-474d-a473-c1f47fe3c2db"
    },
    {
        "author": "晁补之",
        "paragraphs": [
            "摇轩柳态未应还，正在凭高望远间。",
            "一夜春风吹北渚，清晨佳气满南山。",
            "动头乐事从今数，信手诗章莫放闲。",
            "但惜濉阳蔡公子，鶑花烂漫向京关。"
        ],
        "title": "立春日呈通守资中通直",
        "id": "1c34bff7-38de-4a2c-86aa-69319b41fca0"
    },
    {
        "author": "晁补之",
        "paragraphs": [
            "君诗容易不著意，忽似春风开百花。",
            "上苑离宫曾绝艳，野墙荒径故幽葩。",
            "惬心刍豢非杂俎，垂世江河自一家。",
            "头白昏昏醉眠处，忆君频夜梦天涯。"
        ],
        "title": "题文潜诗册后",
        "id": "fe05455b-3ab7-48ac-834d-3b0540940482"
    },
    {
        "author": "晁补之",
        "paragraphs": [
            "冷屋寒舟两处怀，一封归信隔年开。",
            "愁容顿与河冰泮，佳思先随岸柳来。",
            "射雉便甘忘我矢，画蛇何怪夺君杯。",
            "端知雪里清吟好，未减山阴兴尽回。"
        ],
        "title": "次韵杜天达见寄",
        "id": "1a4a894b-8d0c-43e5-a4d5-f720ac52e1f8"
    },
    {
        "author": "晁补之",
        "paragraphs": [
            "一尉三千五百里，昔人尝已叹沉英。",
            "陆机文赋成童妙，梅福官资向老清。",
            "尽说江山多胜事，且临风月慰高情。",
            "它年见我长安道，货药无心更避名。"
        ],
        "title": "景修二十岁褎为乡举之首晚乃尉青田无不遇色其里人晁补之为赋五十六字以别且勉之",
        "id": "0609fd9b-c2b3-4d2e-b683-997ffcbc3548"
    },
    {
        "author": "晁补之",
        "paragraphs": [
            "故乡等作异乡愁，常笑吾生不自谋。",
            "百日狂风春草草，十年归梦客悠悠。",
            "倦游情话陪诸父，老罢亲锄学故侯。",
            "得坎乘流两皆可，名亭应不用三休。"
        ],
        "title": "赴元老刘园之集呈十二朝请十五推官二叔父兼呈元老邦式诸公",
        "id": "23020e1e-4507-4734-8676-f22430b76fb1"
    },
    {
        "author": "晁补之",
        "paragraphs": [
            "炎歊暂卧北窗凉，更觉甘如饭稻粱。",
            "宰我粪墙讥敢避，孝先经笥谑兼忘。",
            "忧虞心谢知更雁，安稳身如挂角羊。",
            "要识熙熙不争竞，华胥别是一仙乡。"
        ],
        "title": "次韵棠美甥昼眠",
        "id": "13635581-84fc-4a19-b4ef-2723f952a66b"
    },
    {
        "author": "晁补之",
        "paragraphs": [
            "请说当年王武子，淮南别乘谪仙人。",
            "自从金马还通籍，直恐琼花便不春。",
            "遗爱谁方府中步，旧时独埽壁间尘。",
            "平山送目思公子，自许诗成觉有神。"
        ],
        "title": "和王定国见寄",
        "id": "507d9555-9d01-4dc7-b7c1-77213c40fba5"
    },
    {
        "author": "晁补之",
        "paragraphs": [
            "溯风何敢祝淮神，青律飞灰气自醇。",
            "顾我衰容唯殢酒，因君佳句始知春。",
            "山中桂子年年好，观里桃英日日新。",
            "延对彤廷须努力，詹生学问及昌辰。"
        ],
        "title": "和欧阳宣德经野步",
        "id": "b49fab8c-48f2-45dd-a741-d520036a83fe"
    },
    {
        "author": "晁补之",
        "paragraphs": [
            "杖屦清晨往，缣囊薄暮归。",
            "闲官厅事冷，蝴蝶上阶飞。"
        ],
        "title": "国子监暮归",
        "id": "7a33a73d-6727-414f-ad33-b038d9097ed4"
    },
    {
        "author": "晁补之",
        "paragraphs": [
            "知音惭李令，问我复何为。",
            "道义惟添睡，功名只有诗。"
        ],
        "title": "答李令",
        "id": "de924a9f-76ca-46d5-a437-5cf9e8fe14fb"
    },
    {
        "author": "晁补之",
        "paragraphs": [
            "月堕孤村露合，日出高原雾开。",
            "道逐故河西去，人将新雁南来。"
        ],
        "title": "身世谩悠哉  其一",
        "id": "ec6561f1-4efe-42d4-a2f9-1af107a61438"
    },
    {
        "author": "晁补之",
        "paragraphs": [
            "三径蒋生里第，再见虞君客卿。",
            "多病增予归思，少年许子高名。"
        ],
        "title": "身世谩悠哉  其二",
        "id": "64036e97-cd8a-4987-abe3-02505a8f71a6"
    },
    {
        "author": "晁补之",
        "paragraphs": [
            "林下囊装夙兴，云间鸿雁悲鸣。",
            "行役正嗟予弟，言旋当复诸兄。"
        ],
        "title": "身世谩悠哉  其三",
        "id": "8f22f581-0cf4-42cd-b3eb-a217b644ab8a"
    },
    {
        "author": "晁补之",
        "paragraphs": [
            "残雪封条未干，兰台幞被春寒。",
            "斜日房栊吏散，鸣鸠飞下栏干。"
        ],
        "title": "馆宿",
        "id": "a91d054d-70aa-4565-8c12-fb4cbbe5a6ee"
    },
    {
        "author": "晁补之",
        "paragraphs": [
            "红葵有雨长穗，青枣无风压枝。",
            "溼础人霑汗际，蒸林蝉烈号时。"
        ],
        "title": "季夏即事",
        "id": "2078b672-9734-4bba-b600-157d704d4621"
    },
    {
        "author": "晁补之",
        "paragraphs": [
            "山外圆天一镜开，山头云起似浮埃。",
            "松吟竹舞水纹乱，坐见溪南风雨来。"
        ],
        "title": "新城塔山对雨二首  其一",
        "id": "35e986eb-27a9-412b-9eab-d53ddc8b4334"
    },
    {
        "author": "晁补之",
        "paragraphs": [
            "竹枝草履步苍苔，山上孤亭四牖开。",
            "烟雨濛濛溪又急，小篷时转碧滩来。"
        ],
        "title": "新城塔山对雨二首  其二",
        "id": "c8f7165c-e39e-45d9-9f50-603def21d42f"
    },
    {
        "author": "晁补之",
        "paragraphs": [
            "步月寻溪过佛斋，溪边石藓溼芒鞋。",
            "虚窗独卧听松竹，半夜一山风雨来。"
        ],
        "title": "同柳戒之夜过三学院",
        "id": "7ae2fa0c-8297-4182-879c-5e1db89c53a8"
    },
    {
        "author": "晁补之",
        "paragraphs": [
            "朔风吹雪乱霑襟，走马投村日向沉。",
            "遥想道人敲石火，冷杉寒竹五峰深。"
        ],
        "title": "汴堤暮雪怀径山澄慧道人",
        "id": "ee0df081-a3b0-4479-8baf-1806351716a9"
    },
    {
        "author": "晁补之",
        "paragraphs": [
            "鬭鸡击剑邺王台，万古英雄死不埋。",
            "子去悲歌宜有和，露萤白首亦常材。"
        ],
        "title": "送李知章下第归河北",
        "id": "5717bdea-f713-4ef0-bce1-a06f7b05fada"
    },
    {
        "author": "晁补之",
        "paragraphs": [
            "船头勾曲洪涛外，船尾长芦白雾中。",
            "千里山容初上日，一江帆影尽乘风。"
        ],
        "title": "晚发长芦",
        "id": "056ad4c6-ab13-49d8-bc83-551227acf552"
    },
    {
        "author": "晁补之",
        "paragraphs": [
            "拂檐点砌静如沙，无限寒林顷刻花。",
            "明日穷檐深一尺，不知何处觅袁家。"
        ],
        "title": "晚雪示阎仲孺",
        "id": "6e21255e-204f-4fb4-a201-a22eda923d04"
    },
    {
        "author": "晁补之",
        "paragraphs": [
            "十载京尘化客衣，故园榆柳识春归。",
            "深村芳物无由觅，蝴蝶双寻麦陇飞。"
        ],
        "title": "村居即事",
        "id": "0cafcf76-61ba-483b-9c47-117b0e4d43c8"
    },
    {
        "author": "晁补之",
        "paragraphs": [
            "生涯不复旧桑田，瓦釜荆篮止道边。",
            "日暮榆园拾青荚，可怜无数沈郎钱。"
        ],
        "title": "流民",
        "id": "dc42a8c7-d259-40db-b8bd-6c5b506ea23b"
    },
    {
        "author": "晁补之",
        "paragraphs": [
            "先人昔慕栖山乐，贱子今怀陟岵悲。",
            "柏叶初生石墙短，况无金带买丰碑。"
        ],
        "title": "先茔治事归",
        "id": "8d2a7d96-4d26-448c-b109-cb2c470ef2b3"
    },
    {
        "author": "晁补之",
        "paragraphs": [
            "郊外金軿步帐随，道边游女看王妃。",
            "内官走马传书报，陌上花开缓缓归。"
        ],
        "title": "陌上花八首  其一",
        "id": "e9ecf0de-efae-46e9-834f-e922c47d0bf5"
    },
    {
        "author": "晁补之",
        "paragraphs": [
            "朝云暮雨山头宅，暖日晴风陌上花。",
            "绛幕何妨行缓缓，送春归尽妾还家。"
        ],
        "title": "陌上花八首  其二",
        "id": "6a7c6e26-3c76-4fef-937c-e6f82084f6f0"
    },
    {
        "author": "晁补之",
        "paragraphs": [
            "娘子歌传乐府悲，当年陌上看芳菲。",
            "曼声更缓何妨缓，莫似东风火急归。"
        ],
        "title": "陌上花八首  其三",
        "id": "8e407847-4d46-4687-9f5a-d52c0d6b833a"
    },
    {
        "author": "晁补之",
        "paragraphs": [
            "荆王梦罢已春归，陌上花随暮雨飞。",
            "却唤江船人不识，杜秋红泪满罗衣。"
        ],
        "title": "陌上花八首  其四",
        "id": "f89550ef-1027-4491-b266-0050db637b9a"
    },
    {
        "author": "晁补之",
        "paragraphs": [
            "吴歌白纻怨芳菲，肠断怀王去不归。",
            "陌上如今小花伴，山前山后白鹇飞。"
        ],
        "title": "陌上花八首  其五",
        "id": "ddffb74c-c831-4a1c-bf31-1c5a26c8e0a7"
    },
    {
        "author": "晁补之",
        "paragraphs": [
            "临安城郭半池台，曾是香尘扑面来。",
            "不见当时翠軿女，今年陌上又花开。"
        ],
        "title": "陌上花八首  其六",
        "id": "8d52f67f-b0b9-4931-9ed4-35f8b92a5b94"
    },
    {
        "author": "晁补之",
        "paragraphs": [
            "云母蛮牋作信来，佳人陌上看花回。",
            "妾行不似东风急，为报花须缓缓开。"
        ],
        "title": "陌上花八首  其七",
        "id": "52b399b4-6c6e-4384-a6ae-93f752216228"
    },
    {
        "author": "晁补之",
        "paragraphs": [
            "陌上偷来为看花，饶声鹦鹉莫夭斜。",
            "犊车缓缓随芳草，不去桃源阿母家。"
        ],
        "title": "陌上花八首  其八",
        "id": "db682858-4729-46a1-878e-4405c081a12b"
    },
    {
        "author": "晁补之",
        "paragraphs": [
            "雪消冰动看通津，草长江南岸岸春。",
            "莫唱龙舟五更曲，扬州杨柳解愁人。"
        ],
        "tags": [
            "长江"
        ],
        "title": "外舅杜寺丞永城守水作诗寄呈",
        "id": "f862d933-ba0e-4a24-ab06-7d0d026610dd"
    },
    {
        "author": "晁补之",
        "paragraphs": [
            "飘零何处是生涯，瘦马都门踏落花。",
            "芳物搅心看不得，绨袍遮眼畏风沙。"
        ],
        "title": "都门",
        "id": "b46f430d-0271-4b8e-a055-8148b2c0612b"
    },
    {
        "author": "晁补之",
        "paragraphs": [
            "晻晻轰轰有物催，端如鬼驾北溟来。",
            "百昌一种得甘雨，蛇不耆干苕卵摧。"
        ],
        "title": "甘雨",
        "id": "a1820be7-c6de-431a-aa38-89392d3342fc"
    },
    {
        "author": "晁补之",
        "paragraphs": [
            "茅檐明月夜萧萧，残雪晶荧在柳条。",
            "独约城隅闲李令，一杯山芋校离骚。"
        ],
        "title": "约李令",
        "id": "e7c4f20a-ae81-4cd3-b677-a3024c5d4b03"
    },
    {
        "author": "晁补之",
        "paragraphs": [
            "达则经纶隠著书，昔人于此孰亲疏。",
            "王通持底答杨素，汾曲先人有敝庐。"
        ],
        "title": "和胡戢七首  其一",
        "id": "8561ea3a-5b3f-4b22-96fe-99278ff8ef3d"
    },
    {
        "author": "晁补之",
        "paragraphs": [
            "相逢樽酒未辞深，握手盱眙十载心。",
            "车马凄凉人夜别，出门落月与横参。"
        ],
        "title": "和胡戢七首  其二",
        "id": "eb7754e4-c005-4350-a456-66366e87ca19"
    },
    {
        "author": "晁补之",
        "paragraphs": [
            "闻说归心已浩然，苏门况有子云廛。",
            "广文不去惭官长，系马堂阶要酒钱。"
        ],
        "title": "和胡戢七首  其三",
        "id": "cfca6841-2bc5-4e5b-a02f-4aa974da22bf"
    },
    {
        "author": "晁补之",
        "paragraphs": [
            "住近苏门有白云，闭关却埽道逾尊。",
            "相逢不语忽长啸，今日岂无人姓孙。"
        ],
        "title": "和胡戢七首  其四",
        "id": "729df6bc-03cb-419e-b6ca-8fb9a194d7a2"
    },
    {
        "author": "晁补之",
        "paragraphs": [
            "时平未用入山深，岁晚何妨木秀林。",
            "闻说熊罴参后乘，可容牛下有哀吟。"
        ],
        "title": "和胡戢七首  其五",
        "id": "18efc919-f620-47c6-b7f2-7548708a7da2"
    },
    {
        "author": "晁补之",
        "paragraphs": [
            "千首清诗竞夜长，真成蝴蝶为春忙。",
            "莫教流落人间少，雷电它时下取将。"
        ],
        "title": "和胡戢七首  其六",
        "id": "471f7bd9-b0e7-4f38-bf5a-7f8dfb57a1ee"
    },
    {
        "author": "晁补之",
        "paragraphs": [
            "少时豪气恨沉沦，缪意诗书可庇民。",
            "长笑壮年无一事，微吟只有故人亲。"
        ],
        "title": "和胡戢七首  其七",
        "id": "c931460c-43ca-4c44-88ed-f065cd2050bf"
    },
    {
        "author": "晁补之",
        "paragraphs": [
            "海鱼水击三千里，决起还须九万程。",
            "坐进庵中才一步，初无行处若为行。"
        ],
        "title": "坐进庵",
        "id": "23749c12-034b-494e-86db-7c72f82f0c27"
    },
    {
        "author": "晁补之",
        "paragraphs": [
            "寄茶换字真佳尚，此事人间信亦稀。",
            "它日封厨失双牍，应随痴顾画俱飞。"
        ],
        "title": "张杰以龙茶换苏帖",
        "id": "142e3de7-82eb-4796-b69f-3b2797ad28bc"
    },
    {
        "author": "晁补之",
        "paragraphs": [
            "海棠十韵诧芬芳，惭愧梨花冷似霜。",
            "頼有乐天春雨句，寂寥从此亦馨香。"
        ],
        "title": "和王拱辰观梨花二首  其一",
        "id": "44b056a1-2406-412e-a361-8cf6bfc5b8e0"
    },
    {
        "author": "晁补之",
        "paragraphs": [
            "压沙寺里万株芳，一道清流照雪霜。",
            "银阙森森广寒晓，仙人玉仗有天香。"
        ],
        "title": "和王拱辰观梨花二首  其二",
        "id": "8b47a1e1-5118-4b0e-ba4a-7721adcee066"
    },
    {
        "author": "晁补之",
        "paragraphs": [
            "白发归联侍从荣，未应江海叹飘零。",
            "禽鱼不与钧天观，想见群龙舞洞庭。"
        ],
        "tags": [
            "洞庭湖"
        ],
        "title": "次韵两苏公讲筵唱和四首  其一",
        "id": "c064c994-6493-4d7d-a304-61df67361c41"
    },
    {
        "author": "晁补之",
        "paragraphs": [
            "李公素誉压朝端，曾溯龙门鬣未干。",
            "虽愧彭宣惟赐食，未惭贡禹亦弹冠。"
        ],
        "title": "次韵两苏公讲筵唱和四首  其二",
        "id": "ab2a9081-dbf6-40ac-9135-7d258f7044e9"
    },
    {
        "author": "晁补之",
        "paragraphs": [
            "缵服忧勤未有言，诸儒经术侍彤轩。",
            "九畴咸叙今天锡，三画何人昔梦吞。"
        ],
        "title": "次韵两苏公讲筵唱和四首  其三",
        "id": "6548cb27-648c-4976-800a-635da3b436cb"
    },
    {
        "author": "晁补之",
        "paragraphs": [
            "金玉谁人咏德音，太平无象属人心。",
            "日高初散露门讲，天上五云宫殿深。"
        ],
        "title": "次韵两苏公讲筵唱和四首  其四",
        "id": "8855eda3-3a60-4ce6-a994-550d386686cc"
    },
    {
        "author": "晁补之",
        "paragraphs": [
            "去岁相携此地游，西风垂果奉灵湫。",
            "春工变化浑无迹，红满枝条绿满洲。"
        ],
        "title": "复至凝祥池上",
        "id": "47b624c9-48f6-4945-bdda-c0a6deb2dcd4"
    },
    {
        "author": "晁补之",
        "paragraphs": [
            "渔村半落楚江边，林外秋原雨外天。",
            "谁倚竹楼邀大艑，天涯暮色已苍然。"
        ],
        "title": "题工部文侍郎周翰郭熙平远二首  其一",
        "id": "8ab2d9f1-133c-4083-a64e-083b1041d024"
    },
    {
        "author": "晁补之",
        "paragraphs": [
            "洞庭木落万波秋，说与南人亦自愁。",
            "欲指吴松何处是，一行征雁海山头。"
        ],
        "tags": [
            "洞庭湖"
        ],
        "title": "题工部文侍郎周翰郭熙平远二首  其二",
        "id": "c4fdb885-4da5-41df-80d7-81f536a738a8"
    },
    {
        "author": "晁补之",
        "paragraphs": [
            "无计河西寻杜家，海棠空咏去年花。",
            "烦君为谢郭少尹，欲买缠头迎犊车。"
        ],
        "title": "呈文潜",
        "id": "01a22554-d6ce-40f7-85bc-8fd35280c9b2"
    },
    {
        "author": "晁补之",
        "paragraphs": [
            "阮籍空贪步兵酒，阳城犹恋集贤书。",
            "饱知世事非人力，可是因玄更泊如。"
        ],
        "title": "和文潜二首  其一",
        "id": "9f10f39d-8e13-41e0-903f-ad5703ed0a54"
    },
    {
        "author": "晁补之",
        "paragraphs": [
            "索米强知当世策，种芝欲访隠人书。",
            "未应只有邻邦约，投老相看事事如。"
        ],
        "title": "和文潜二首  其二",
        "id": "adc75ca7-1c82-4809-a492-eed11c89e477"
    },
    {
        "author": "晁补之",
        "paragraphs": [
            "未教落素混冰池，且看轻黄缀雪枝。",
            "越使可因千里致，春风元自未曾知。"
        ],
        "title": "谢王立之送蜡梅五首  其一",
        "id": "c3f2b82c-8044-4cac-aa47-7610eddf6a08"
    },
    {
        "author": "晁补之",
        "paragraphs": [
            "恐是凝酥染得黄，月中清露滴来香。",
            "定知何逊牵诗兴，借与穿帘一点光。"
        ],
        "title": "谢王立之送蜡梅五首  其二",
        "id": "c581428d-d549-4e0a-ac46-6cc2fc2c1b19"
    },
    {
        "author": "晁补之",
        "paragraphs": [
            "上林初就诏群臣，紫蒂同心各自新。",
            "谁见小园深雪里，破春一萼更惊人。"
        ],
        "title": "谢王立之送蜡梅五首  其三",
        "id": "e79c6f64-f06f-481e-9ec3-f2e64308660b"
    },
    {
        "author": "晁补之",
        "paragraphs": [
            "诗报蜡梅开最先，小奁分寄雪中妍。",
            "水村映竹家家有，天汉桥边绝可怜。"
        ],
        "title": "谢王立之送蜡梅五首  其四",
        "id": "b50e703b-de1c-44a8-82d4-b7807d785a4f"
    },
    {
        "author": "晁补之",
        "paragraphs": [
            "去年不见蜡梅开，准拟新年恰恰来。",
            "芳菲意浅姿容淡，忆得素儿如此梅。"
        ],
        "title": "谢王立之送蜡梅五首  其五",
        "id": "bf638e1d-b54a-4730-9b8c-c4d892f0c6af"
    },
    {
        "author": "晁补之",
        "paragraphs": [
            "璧月照歌淮上舫，姚花引醉福昌城。",
            "何如阊阖门西北，卧听秋风枕畔声。"
        ],
        "title": "和文潜试院道旧",
        "id": "dbeb50f2-2df0-4799-b0bf-4dcb2957a787"
    },
    {
        "author": "晁补之",
        "paragraphs": [
            "疏林小雨月胧明，商颂琅琅半夜声。",
            "邓子弓强殊未发，欲驰桑本犯坚城。"
        ],
        "title": "夜闻慎思吟讽",
        "id": "3ccb4e97-f124-42ab-a187-d2d9bdf8f0cb"
    },
    {
        "author": "晁补之",
        "paragraphs": [
            "醉卧符离太守亭，别都絃筦记曾称。",
            "淮山杨柳春千里，尚有多情忆小胜。"
        ],
        "title": "赴广陵道中三首  其一",
        "id": "5ec46eed-13b0-43c9-9ec0-5f9a935c4e7c"
    },
    {
        "author": "晁补之",
        "paragraphs": [
            "急鼓冬冬下泗州，却瞻金塔在中流。",
            "帆开朝日初生处，船转春山欲尽头。"
        ],
        "title": "赴广陵道中三首  其二",
        "id": "88fb266f-c36b-43a0-99f5-e51bd485d98f"
    },
    {
        "author": "晁补之",
        "paragraphs": [
            "杨柳青青欲哺乌，一春风雨暗隋渠。",
            "落帆未觉扬州远，已喜淮阴见白鱼。"
        ],
        "title": "赴广陵道中三首  其三",
        "id": "83cb22e0-78c1-45f9-81cf-810cf467cd7d"
    },
    {
        "author": "晁补之",
        "paragraphs": [
            "桃欲呈红柳弄阴，麦田青已没鞋深。",
            "春堤细雨篮舆溼，婆餠焦声在竹林。"
        ],
        "title": "出城三首  其一",
        "id": "2c153754-4f9b-4ad4-927f-562c48da98d0"
    },
    {
        "author": "晁补之",
        "paragraphs": [
            "故国龙舟休水调，高城雉堞尚云间。",
            "蜀冈朝雨如轻雾，不见春江草外山。"
        ],
        "title": "出城三首  其二",
        "id": "28ba5069-ce37-453d-9f51-1e50aa6994bb"
    },
    {
        "author": "晁补之",
        "paragraphs": [
            "堆案文书无了毕，并堤船舫且萦回。",
            "非关董役年年事，自为春郊得得来。"
        ],
        "title": "出城三首  其三",
        "id": "6fad21ad-e326-4ea4-bd99-87d337fa4087"
    },
    {
        "author": "晁补之",
        "paragraphs": [
            "舶商不入古盐沟，疏凿才争土一抔。",
            "未说兴圩灌田事，且还歌吹旧扬州。"
        ],
        "title": "扬州杂咏七首  其一",
        "id": "ac0414fc-cc99-4572-b254-11bfbf1cee43"
    },
    {
        "author": "晁补之",
        "paragraphs": [
            "雷陂新作麦田荒，曾说风兴没两郎。",
            "谁似当年李刺史，春波还引句城塘。"
        ],
        "title": "扬州杂咏七首  其二",
        "id": "abeb413c-7cff-4feb-a371-53b445a9460c"
    },
    {
        "author": "晁补之",
        "paragraphs": [
            "欲穿九曲通淮子，只费春夫数日工。",
            "但见荷花三十里，何须更有大雷宫。"
        ],
        "title": "扬州杂咏七首  其三",
        "id": "9128e11b-2d4f-47c3-ba82-c4732e650796"
    },
    {
        "author": "晁补之",
        "paragraphs": [
            "蜀冈茶味图经说，不贡春芽向十年。",
            "未惜青青藏马鬣，可能辜负大明泉。"
        ],
        "title": "扬州杂咏七首  其四",
        "id": "fe17f3ee-447c-4698-aa6b-eb0e3e9c9615"
    },
    {
        "author": "晁补之",
        "paragraphs": [
            "皂荚村南三里许，春江不隔一程遥。",
            "双堤鬭起如牛角，知是隋家万里桥。"
        ],
        "title": "扬州杂咏七首  其五",
        "id": "f441a69c-1bfc-4456-b4bb-bfea6d840d98"
    },
    {
        "author": "晁补之",
        "paragraphs": [
            "龙兴寺里青云干，后土祠中白雪葩。",
            "五百年间城郭改，空留鸭脚伴琼花。"
        ],
        "title": "扬州杂咏七首  其六",
        "id": "ae50ab93-e6ba-4a5e-bbc3-1bb28f7aa820"
    },
    {
        "author": "晁补之",
        "paragraphs": [
            "杨徐僭盗雄图炽，高吕陵夷霸气阑。",
            "犹有昆冈作龙虎，千秋原庙奉衣冠。"
        ],
        "title": "扬州杂咏七首  其七",
        "id": "afee5ae7-02a4-48e5-bc97-892f56810868"
    },
    {
        "author": "晁补之",
        "paragraphs": [
            "明珠出袖四百琲，座有烟霞草木香。",
            "断取钟山擎石掌，那知不下浄名床。"
        ],
        "title": "题僧法芝钟山诗后",
        "id": "8ba43bfa-0908-4a13-853b-c69881092d85"
    },
    {
        "author": "晁补之",
        "paragraphs": [
            "老来山水兴弥深，不在长安侠少林。",
            "它日只为林下计，不将锦被作呻吟。"
        ],
        "title": "复和定国惠竹皮枕谑句",
        "id": "98cd2235-210b-4ad9-b7b5-00479681e396"
    },
    {
        "author": "晁补之",
        "paragraphs": [
            "玉泉吟鼎月隳轮，姑射风标两绝尘。",
            "只欠何郎窗畔雪，戎葵为我作余春。"
        ],
        "title": "和答曾敬之秘书见招能赋堂烹茶二首  其一",
        "id": "a216ed0f-18f1-4a54-99ca-b91ff54f4010"
    },
    {
        "author": "晁补之",
        "paragraphs": [
            "一碗分来百越春，玉溪小暑却宜人。",
            "红尘它日同回首，能赋堂中偶坐身。"
        ],
        "title": "和答曾敬之秘书见招能赋堂烹茶二首  其二",
        "id": "2f4a2833-4bcc-4f57-ad4e-89c506ceffa3"
    },
    {
        "author": "晁补之",
        "paragraphs": [
            "建春门外柳依依，迸泪当年彩服嬉。",
            "穷子更无逢父日，匿王空记看河时。"
        ],
        "title": "守蒲过洛思十岁时侍先君寓居泣涕成诗二首  其一",
        "id": "f2624df9-82a5-408d-a7fd-f83d7996792d"
    },
    {
        "author": "晁补之",
        "paragraphs": [
            "先君欲筑伊川意，四十年间万事非。",
            "他日一廛从可卜，白头持此欲安归。"
        ],
        "title": "守蒲过洛思十岁时侍先君寓居泣涕成诗二首  其二",
        "id": "2eb5a796-87b1-442b-b545-73ca3e778926"
    },
    {
        "author": "晁补之",
        "paragraphs": [
            "虎狼敌国易良图，望见将军要引车。",
            "不畏秦强畏廉鬭，古来只有蔺相如。"
        ],
        "title": "渑池道中",
        "id": "f9eb29dd-9a3a-4166-ab0b-048ea9a73fd7"
    },
    {
        "author": "晁补之",
        "paragraphs": [
            "炰羔煮餠渐宜秦，愁绝江南一味真。",
            "健步远梅安用插，鹧鸪金盏有余春。"
        ],
        "title": "次韵提刑毅甫送茶",
        "id": "ae7c375e-5236-4e72-88b8-c2903ad8e9b2"
    },
    {
        "author": "晁补之",
        "paragraphs": [
            "伏波七十老鍪弧，薏苡何曾适病躯。",
            "高卧输公无一事，评诗校画是功夫。"
        ],
        "title": "次韵阎仲甫郎中病起二首  其一",
        "id": "2e9c8cda-1277-4426-b23e-f5b3eae70ab5"
    },
    {
        "author": "晁补之",
        "paragraphs": [
            "脱略轩裳陶隠居，肘书百卷事宁躯。",
            "茯苓日长东山涩，早晚柴车命仆夫。"
        ],
        "title": "次韵阎仲甫郎中病起二首  其二",
        "id": "b2e9c1c5-407c-4857-b9ec-6bd0414c1791"
    },
    {
        "author": "晁补之",
        "paragraphs": [
            "屋名尽挂陶家牓，人物应惭菊畔身。",
            "解作文章肯归去，不应陶后说无人。"
        ],
        "title": "东皋十首  其一",
        "id": "360ff136-9d3c-4968-ab54-d83b6ea41654"
    },
    {
        "author": "晁补之",
        "paragraphs": [
            "郭外朝阳一卷斜，青槐厅事带丘麻。",
            "路逢扶辔双童问，不是城东太尉家。"
        ],
        "title": "东皋十首  其二",
        "id": "ee3d3db5-e9b1-4a28-8baf-a9593bbde135"
    },
    {
        "author": "晁补之",
        "paragraphs": [
            "小阁高原最上头，下床莫遣许公羞。",
            "如今老罢栏边意，不是元龙百尺楼。"
        ],
        "title": "东皋十首  其三",
        "id": "a1cba552-38f7-48db-87b7-103463c96b7a"
    },
    {
        "author": "晁补之",
        "paragraphs": [
            "壁间最好营丘笔，卧看三峰忆旧过。",
            "梦入幽林小谿去，绝胜千骑向南柯。"
        ],
        "title": "东皋十首  其四",
        "id": "ca390c29-7a06-42ca-87ac-8508f7ed6282"
    },
    {
        "author": "晁补之",
        "paragraphs": [
            "新植青桐小迳成，两行萱草一时荣。",
            "春风百卉芳菲尽，长夏幽花却称情。"
        ],
        "title": "东皋十首  其五",
        "id": "5a7326aa-0e46-4642-aabf-c00a7a297ad4"
    },
    {
        "author": "晁补之",
        "paragraphs": [
            "登登策策不须呼，时动圆荷触短蒲。",
            "五步濠梁亦堪乐，相忘何必是江湖。"
        ],
        "title": "东皋十首  其六",
        "id": "c363e6aa-5ccf-4ba7-8a43-86377bd5e01b"
    },
    {
        "author": "晁补之",
        "paragraphs": [
            "四海萍逢两弟兄，百年胶漆岁张陈。",
            "红尘陌上相逢子，华发林间偶坐身。"
        ],
        "title": "东皋十首  其七",
        "id": "34bd6016-c90b-45fb-ace3-300edab069d8"
    },
    {
        "author": "晁补之",
        "paragraphs": [
            "尺五城南未足高，只今小杜更飘摇。",
            "暮烟疏雨从君胜，玉子文楸听我饶。"
        ],
        "title": "东皋十首  其八",
        "id": "1d04ce1c-f06d-4134-b0af-face701a69bc"
    },
    {
        "author": "晁补之",
        "paragraphs": [
            "李君禅味诗情里，解作黄金不润身。",
            "目断白衣檐酒阒，何妨聊破一罏春。"
        ],
        "title": "东皋十首  其九",
        "id": "fa8dd1d9-a906-4525-a16d-684ab6a394da"
    },
    {
        "author": "晁补之",
        "paragraphs": [
            "城市何妨亦隠沦，贾君无意向红尘。",
            "东皋瓜豆如云处，慊我幽栖不卜邻。"
        ],
        "title": "东皋十首  其一○",
        "id": "666e84a7-cd17-4066-8d82-01cb7c62deaa"
    },
    {
        "author": "晁补之",
        "paragraphs": [
            "半刺还为权刺史，朝衙不坐坐铃斋。",
            "案头通事通何事，昨夜东园芍药开。"
        ],
        "title": "即事",
        "id": "0dab89c5-944a-4a89-ac0a-eb6e4c64f479"
    },
    {
        "author": "晁补之",
        "paragraphs": [
            "龙盘虎踞望南津，余烈峥嵘尚霸陈。",
            "醉著不知风揭屋，可能杨素是江神。"
        ],
        "title": "望金陵",
        "id": "177b6b3e-d161-41fc-b70e-9c4bda36af79"
    },
    {
        "author": "晁补之",
        "paragraphs": [
            "山如浮玉一峰立，江似海门千顷开。",
            "我欲此中成小隠，莫教山脚有船来。"
        ],
        "title": "金陵南数十里江心烈山崒然特起犹金山也家人云安得隠于此作一绝",
        "id": "e2abbcd2-7c31-44db-a951-adf7276d0222"
    },
    {
        "author": "晁补之",
        "paragraphs": [
            "客星一点太微傍，谈笑青蝇玉失光。",
            "载酒五湖狂到死，只今天地不能藏。"
        ],
        "title": "采石李白墓",
        "id": "a1a9bc76-f5e0-4fec-950d-2ef1f19c7a89"
    },
    {
        "author": "晁补之",
        "paragraphs": [
            "二十七年前应诏，黄昏同上木兰舟。",
            "江山依旧人琴寂，白首南迁泪迸流。"
        ],
        "title": "宿采石追怀沈丘叔父同应诏渡此今二十七年矣而叔父谢世补之方远适泣涕成篇",
        "id": "d6f7831c-852a-4194-b65f-0d6acd58c3ec"
    },
    {
        "author": "晁补之",
        "paragraphs": [
            "云端忽露碧孱颜，如髻如簪缥缈间。",
            "惊骇舟中齐举首，不言知是九华山。"
        ],
        "tags": [
            "九华山"
        ],
        "title": "过铜陵南望一山高出云上奇秀可骇余未尝至江南遽曰此九华也问之言是",
        "id": "8931b59c-8f44-423c-a48e-5d11e9de0e43"
    },
    {
        "author": "晁补之",
        "paragraphs": [
            "昔日肩吾上国行，鱼龙黑浪自堪惊。",
            "我今憔悴西风稳，却是江神不世情。"
        ],
        "title": "连日顺风",
        "id": "4d35a62c-828f-4b90-9491-86cf48a550a8"
    },
    {
        "author": "晁补之",
        "paragraphs": [
            "欻起惊涛渺去程，扁舟三日滞长汀。",
            "无心坐使群鸥舞，莽眇吾知未可乘。"
        ],
        "title": "皖口遭风",
        "id": "5648b3d6-8691-415a-8442-be090e44e5ab"
    },
    {
        "author": "晁补之",
        "paragraphs": [
            "从祖昔为州别驾，上书尝欲径枞阳。",
            "乘危更觉思遗迹，惭愧篙师戒马当。"
        ],
        "title": "马当风涛中",
        "id": "53fde388-9f00-4e20-8199-d2da644498f8"
    },
    {
        "author": "晁补之",
        "paragraphs": [
            "山束江穷方崒起，江盘山过却重回。",
            "无风此水常呼汹，正用风狂水鬭来。"
        ],
        "title": "大风过彭浪矶",
        "id": "93a90da4-122d-4fb5-bdd2-324d66c8c26b"
    },
    {
        "author": "晁补之",
        "paragraphs": [
            "山与矶名从地志，姑兼郎号出江民。",
            "世间称谓无真实，闻说双祠自有神。"
        ],
        "title": "题彭郎小姑祠",
        "id": "dea9d425-2dac-4c6c-8e3d-87804dc17a62"
    },
    {
        "author": "晁补之",
        "paragraphs": [
            "青山缺处大江奔，江口山颜见县门。",
            "一世定无纡辔处，故应来此著琴罇。"
        ],
        "title": "江心望彭泽作",
        "id": "467e856a-93b7-4cc7-b6b3-ea2999f1c54e"
    },
    {
        "author": "晁补之",
        "paragraphs": [
            "不行湓口更湖口，明日庐山自此过。",
            "犹恨西江不穷览，沅湘闻道亦无波。"
        ],
        "tags": [
            "庐山"
        ],
        "title": "过分江口",
        "id": "bc239b90-91ca-4160-a6b9-38ae7cca659c"
    },
    {
        "author": "晁补之",
        "paragraphs": [
            "彭蠡宫亭浸全楚，号呼喷吐出喉中。",
            "此间旷荡无穷水，何处还容地火风。"
        ],
        "title": "湖口",
        "id": "973cf37a-8625-4a33-86c7-f6908cd2c7ec"
    },
    {
        "author": "晁补之",
        "paragraphs": [
            "江吞湖卷气俱豪，崛起孤峰百仞高。",
            "归为婵娟买丝屦，却应还我所忘刀。"
        ],
        "title": "大孤山祠",
        "id": "df90581e-2a5b-4a83-963a-0ef7c5900746"
    },
    {
        "author": "晁补之",
        "paragraphs": [
            "南康南麓江州北，五百僧房缀蜜脾。",
            "尽是庐山佳绝处，不知何处合题诗。"
        ],
        "tags": [
            "庐山"
        ],
        "title": "题庐山",
        "id": "ef89b5bd-5c3f-4cf6-82da-829dccddf914"
    },
    {
        "author": "晁补之",
        "paragraphs": [
            "白虹昼下昆仑顶，半入青林久不回。",
            "下洞水轮穿地底，冰崖吼怒却重来。"
        ],
        "title": "开先寺前望瀑布",
        "id": "5bfa45c2-1c25-4d71-88c7-3299cae119b6"
    },
    {
        "author": "晁补之",
        "paragraphs": [
            "绝壁秋标天外剑，深溪冬吼地中雷。",
            "上宫未信无人到，朱阁飞从顶上来。"
        ],
        "title": "栖贤寺三峡桥",
        "id": "2e41698d-588f-4abf-b038-fbb58fe8bfbd"
    },
    {
        "author": "晁补之",
        "paragraphs": [
            "千古芝田人不到，深林继日拾琼瑰。",
            "从今为记晁夫子，曾到芝田百亩来。"
        ],
        "tags": [
            "庐山"
        ],
        "title": "旧说庐山有紫芝田百亩人莫得见偶于开先栖贤林中步两日各得一枝正紫如玉戏成一首",
        "id": "50749456-fea9-4667-b63e-439654996acf"
    },
    {
        "author": "晁补之",
        "paragraphs": [
            "同舟自古无胡越，南北东西路不同。",
            "不问宫亭借如愿，只求四面与分风。"
        ],
        "title": "宫亭神甚灵云有婢名如愿以借客有所求叩如愿即获神又能于湖心分风使上下各得顺风故刘删诗云回舻乘派水举棹逐分风",
        "id": "846dfda0-77aa-4632-9b45-68bcea6b2b56"
    },
    {
        "author": "晁补之",
        "paragraphs": [
            "寂寂醒醒谁得知，万重故纸压须弥。",
            "不缘饶舌丰干道，拾得山间底小儿。"
        ],
        "title": "彦鲁𡾁字号卷余擢为开封第三用彦鲁韵",
        "id": "14c18a85-fd32-4c01-82b8-417e973e4cff"
    },
    {
        "author": "晁补之",
        "paragraphs": [
            "檐头山作屏当砌，石眼泉为镜照窗。",
            "我亦困蒙如可击，此泉从户到西江。"
        ],
        "title": "孔雀院后蒙泉",
        "id": "71470e6e-839a-44ca-b5d0-0065e6c39e51"
    },
    {
        "author": "晁补之",
        "paragraphs": [
            "鬼谷西来一丈清，三山箕拱慰高情。",
            "时平尚欲依王表，南斗逍遥毕此生。"
        ],
        "title": "贵谿徐氏招隠园昔王表避乱居此山依之者数千家其诗云逍遥入南斗者也",
        "id": "38db825d-7ddc-4c1d-8e60-b9f2ca988a4b"
    },
    {
        "author": "晁补之",
        "paragraphs": [
            "山犹故险水犹奔，无复前年溅泪痕。",
            "自是人心随境别，橹声帆色尽君恩。"
        ],
        "title": "遇赦北归",
        "id": "dc675c75-5236-484b-b337-eb16058b2422"
    },
    {
        "author": "晁补之",
        "paragraphs": [
            "一丘一壑感归心，过尽青山几茂林。",
            "自载五杉如碧凤，欲看春雨舞庭阴。"
        ],
        "title": "移笇山五杉归植里第",
        "id": "410c0bcb-e35c-4852-872b-46401e43b9b7"
    },
    {
        "author": "晁补之",
        "paragraphs": [
            "常爱东陵早拂衣，我行曾不叩荆扉。",
            "凭君天柱峰头望，看我扁舟几日归。"
        ],
        "title": "皖口寄怀前太平守陈公度",
        "id": "77b4489f-72ec-468c-a684-4c8d5ff8ce02"
    },
    {
        "author": "晁补之",
        "paragraphs": [
            "江上秋涛喷玉巖，风锼月炼白云缄。",
            "为君一叩无人境，要听洪钟出万杉。"
        ],
        "title": "钟山有石故名",
        "id": "488656f7-f2a9-458a-9d28-f2e5fa801b84"
    },
    {
        "author": "晁补之",
        "paragraphs": [
            "行尽江南最远山，却寻干越上清滩。",
            "秋晴云锦溪中过，玉石瑰奇一万般。"
        ],
        "title": "初上安仁滩清见毛发其中奇石五色可掇拾也从县令借图经溪曰云锦溪村曰玉石村",
        "id": "b2587b1e-86a2-46e7-8360-c13ad5fede82"
    },
    {
        "author": "晁补之",
        "paragraphs": [
            "千日千程不厌行，一丘一壑可怜生。",
            "常忧束缚名缰死，鬭健寻山却称情。"
        ],
        "title": "弋阳道中",
        "id": "2133b81d-2fa4-40d4-aaf0-b23e7279e0eb"
    },
    {
        "author": "晁补之",
        "paragraphs": [
            "山上有山俱巃嵷，谷中通谷更唅呀。",
            "借君筇杖穿奇崄，直至西峰小九华。"
        ],
        "title": "齐山怪石森耸其西峰曰小九华",
        "id": "f689d47f-0ea4-4b38-9974-99b051378538"
    },
    {
        "author": "晁补之",
        "paragraphs": [
            "埋头尘土欲忘年，重过初禅第一天。",
            "唯有儿童见河性，不将老面共苍然。"
        ],
        "title": "次韵无极以道寄金山寺佛鉴五绝  其一",
        "id": "7dde515f-8c7a-4ce1-a2e7-2d815251b85e"
    },
    {
        "author": "晁补之",
        "paragraphs": [
            "不应无手是无拳，且看毛端现四天。",
            "似向吾家得消息，鼓山余响尚轰然。"
        ],
        "title": "次韵无极以道寄金山寺佛鉴五绝  其二",
        "id": "f1e382a8-856a-4516-8f50-0b643262462d"
    },
    {
        "author": "晁补之",
        "paragraphs": [
            "鹙子犹应昧此缘，室中那有久如天。",
            "饶师掷过三千界，浮玉西津故俨然。"
        ],
        "title": "次韵无极以道寄金山寺佛鉴五绝  其三",
        "id": "6127d026-a90c-4b23-8ac1-ad9297e87ef8"
    },
    {
        "author": "晁补之",
        "paragraphs": [
            "无极世缘如嚼蜡，人言当住夜摩天。",
            "此郎久学无生忍，此事吾知否不然。"
        ],
        "title": "次韵无极以道寄金山寺佛鉴五绝  其四",
        "id": "5b6ce7eb-fc2c-448c-9407-767aad838f07"
    },
    {
        "author": "晁补之",
        "paragraphs": [
            "鼓角声中特地传，只今鼻孔已撩天。",
            "不应常作裴休诺，揜口何妨也默然。"
        ],
        "title": "次韵无极以道寄金山寺佛鉴五绝  其五",
        "id": "e592c87f-7b5d-4c45-88da-0fc57a4e5af9"
    },
    {
        "author": "晁补之",
        "paragraphs": [
            "蚤岁单舟此水滨，雪花都蔽引舟人。",
            "重来五马真何事，笑雪空成鬓上春。"
        ],
        "title": "清口怀应书时雪中舟行",
        "id": "056cff5a-d690-4e7c-bfe5-250efc02612f"
    },
    {
        "author": "晁补之",
        "paragraphs": [
            "终日平沙望渺弥，青林何许近渔矶。",
            "波冲侧岸深蒲靡，一点穿人翠碧飞。"
        ],
        "title": "舟中即事",
        "id": "9d704176-331a-49e1-a5f2-ef50a2bcbd0c"
    },
    {
        "author": "晁补之",
        "paragraphs": [
            "沙行水宿几江南，石鬭龙求久已谙。",
            "秋水故应旋面目，顺流东望为君惭。"
        ],
        "title": "鱼沟遇大水",
        "id": "4ba5af1a-688e-44f1-a937-5070d4cc8e6e"
    },
    {
        "author": "晁补之",
        "paragraphs": [
            "依依牛马辨平沙，三日扁舟近祝家。",
            "明日扬帆应复驶，蒸云散乱作风花。"
        ],
        "title": "祝家墩阻水旦起舟人云天上风花顺矣作一绝",
        "id": "548803e0-89e9-4302-b1a9-bb38d919eedb"
    },
    {
        "author": "晁补之",
        "paragraphs": [
            "自种双桐已四年，秋来匏瓠小篱穿。",
            "上床不怕陈登叹，我欲归求许汜田。"
        ],
        "title": "怀缗居",
        "id": "1fafea99-65b6-4b9e-bee7-589e39e51065"
    },
    {
        "author": "晁补之",
        "paragraphs": [
            "莫求致仕且分司，此等刘伶笑妇儿。",
            "投老寸阴如寸玉，从君了事只名痴。"
        ],
        "title": "欲求闲局理旧学作  其一",
        "id": "20da7493-c0d4-41f7-bb82-cd4573c49dc7"
    },
    {
        "author": "晁补之",
        "paragraphs": [
            "故园历历眼中分，非禹谁教不入门。",
            "何处功名有成遂，玉初不献足犹存。"
        ],
        "title": "欲求闲局理旧学作  其二",
        "id": "3acb8461-eb88-4075-b022-359b5ecc7a8f"
    },
    {
        "author": "晁补之",
        "paragraphs": [
            "休说江南青未了，一庵一径可容身。",
            "宦程正迫西风急，未是庐山竚足人。"
        ],
        "tags": [
            "庐山"
        ],
        "title": "初望庐山",
        "id": "cd3f1207-3718-48b8-bfb6-dfd297b1f008"
    },
    {
        "author": "晁补之",
        "paragraphs": [
            "南康南麓江州北，五百伽蓝似蜜脾。",
            "万室千门俱面势，不应独是紫霄奇。"
        ],
        "title": "由开先万杉栖贤罗汉入城南康守云惜君未至紫霄峰也因以此答",
        "id": "55160ae8-b896-417a-bc3b-6d7e81e78649"
    },
    {
        "author": "晁补之",
        "paragraphs": [
            "危楼曲径群岩遍，蜡屐青鞋到处逢。",
            "更上五峰双剑表，香罏依旧半天中。"
        ],
        "title": "望香罏峰",
        "id": "8bbdc7ce-f62f-4215-95af-859f97986b64"
    },
    {
        "author": "晁补之",
        "paragraphs": [
            "上林花妥逐鶑飞，愁绝江南雪里时。",
            "嚄唶何须旁檐喜，毰毸相对两寒枝。"
        ],
        "title": "题周廉彦所收李甲画三首 鹊",
        "id": "26afb226-fbc1-4dee-8f5b-be7f1212560a"
    },
    {
        "author": "晁补之",
        "paragraphs": [
            "网罗无限稻粱微，怜尔冥冥亦庶几。",
            "戏鸭眠凫满中沚，衡阳无意更南飞。"
        ],
        "title": "题周廉彦所收李甲画三首 雁",
        "id": "64ce5f4b-52fb-491c-83e9-8ead51207c39"
    },
    {
        "author": "晁补之",
        "paragraphs": [
            "急风吹雪满汀洲，迎腊淮南忆倦游。",
            "小鸭枯荷野艇冷，去年今日冻高邮。"
        ],
        "title": "题周廉彦所收李甲画三首 鸭",
        "id": "d3cfb6d2-29c0-4862-b84f-4e43b94e3b96"
    },
    {
        "author": "晁补之",
        "paragraphs": [
            "不作文饶将相官，野人亦罣党人间。",
            "筹边措国俱无用，空对平泉草木闲。"
        ],
        "title": "松菊堂读史五首  其一",
        "id": "9d6afaf0-8eab-401d-b345-e73cde1305dc"
    },
    {
        "author": "晁补之",
        "paragraphs": [
            "吾慕斯人不以官，会昌一梦中兴间。",
            "何须更作穷愁志，秋雨长时睡正闲。"
        ],
        "title": "松菊堂读史五首  其二",
        "id": "cd2c0668-8467-43c8-8005-df320f1ded3f"
    },
    {
        "author": "晁补之",
        "paragraphs": [
            "明光甲挫三言内，悉怛谋亏一算间。",
            "成败关心不瞑目，我今无此只应闲。"
        ],
        "title": "松菊堂读史五首  其三",
        "id": "0e9ec8d5-d6d1-4725-9c21-84d1f17d403d"
    },
    {
        "author": "晁补之",
        "paragraphs": [
            "平生精爽皋夔内，一世功名贝锦间。",
            "再梦令狐亦何事，可能到死未心闲。"
        ],
        "title": "松菊堂读史五首  其四",
        "id": "323bb967-ccf3-4c5f-9937-e77354eb1395"
    },
    {
        "author": "晁补之",
        "paragraphs": [
            "当年伏地全杨李，公亦何知爱恶间。",
            "千古论心许公近，百年归意与谁闲。"
        ],
        "title": "松菊堂读史五首  其五",
        "id": "06743e04-4cc1-4f5b-9b82-739d5547390b"
    },
    {
        "author": "晁补之",
        "paragraphs": [
            "手裁白纻制新袍，犊鼻应怜犬子劳。",
            "倚仗衡门聊服此，良人身不属临洮。"
        ],
        "title": "仲光寄纻袍",
        "id": "6567cf1c-cd7f-4759-95db-d31ec903eb68"
    },
    {
        "author": "晁补之",
        "paragraphs": [
            "孟光家世自清芬，鸿亦幽情慕陇云。",
            "汲水挽车归去好，茯苓日日长松根。"
        ],
        "title": "寄家人",
        "id": "62e78d22-ecdf-492a-9452-4f1525c9789e"
    },
    {
        "author": "晁补之",
        "paragraphs": [
            "新霜一夜草如芟，午酌临轩雪点衫。",
            "不怕夷门清著骨，故教诗句耸巉巖。"
        ],
        "title": "子固席上雪得芟字",
        "id": "5c27bad1-1c0c-4e68-9d39-e4614c076cb1"
    },
    {
        "author": "晁补之",
        "paragraphs": [
            "五岁淮山一梦新，扁舟曾系市桥春。",
            "津亭石磴双垂柳，见我依依似故人。"
        ],
        "title": "泊舟山阳偶题",
        "id": "05e5250d-06a2-4ebc-9b61-95bfe1c8a4b2"
    },
    {
        "author": "晁补之",
        "paragraphs": [
            "还家消息约蔷薇，眼看蔷薇日日稀。",
            "不踏龙头游碧落，君恩许伴晚鶑归。"
        ],
        "title": "及第后将谒告先归留赠成甫",
        "id": "63b949cd-85b7-43d8-8d26-826ee522f740"
    },
    {
        "author": "晁补之",
        "paragraphs": [
            "玉山东去不通州，万壑千巖隘上游。",
            "应会逐臣西望意，故教溪水只西流。"
        ],
        "title": "贵溪在信州城南其水西流七百里入江",
        "id": "66e6da24-1272-4f99-8a64-e981c904b5db"
    },
    {
        "author": "晁补之",
        "paragraphs": [
            "稽天巨浸洗南荒，尚有千峰骨立强。",
            "民未降丘应宅此，举头天壁有囷仓。"
        ],
        "title": "出游龙虎山舟中望仙巖壁立千仞者不可上其高处穴中往往如囷仓棺椁云盖仙人所居也余意大水人宅山上所作",
        "id": "9b051995-8338-4505-943f-133f312f5ce0"
    },
    {
        "author": "晁补之",
        "paragraphs": [
            "迟君干越思禅寺，弥月忘归住翠岚。",
            "忽见琵琶洲上月，始惊全室在天南。"
        ],
        "title": "泊思禅寺呈廖明略其地盖干越寺在琵琶洲上",
        "id": "62d6e8a7-f735-406b-a3ec-5b8113ba779e"
    },
    {
        "author": "晁补之",
        "paragraphs": [
            "二鸟蒙恩岂有知，车书混一是昌期。",
            "知君不化伊川祭，右倚门墙恐见麾。"
        ],
        "title": "和雒酒十二弟见降羌赴阙",
        "id": "24d9c940-b2cb-4307-8da6-0768889965ad"
    },
    {
        "author": "晁补之",
        "paragraphs": [
            "叔夜青山肯长往，不应石髓化山坚。",
            "君会箨龙才小发，恐君心未老伊川。"
        ],
        "title": "和洛笋小发",
        "id": "bc0948ab-42af-4a86-9bef-eefa461c8a48"
    },
    {
        "author": "晁补之",
        "paragraphs": [
            "羊踏胸中昨夜蔬，不应扪腹怪如壶。",
            "妇家得餔犹须忍，莫索槟榔笑尔臞。"
        ],
        "title": "叔与戏云谓我穷我尝伤食从而嘲之",
        "id": "85d60b02-f324-4813-afb9-daaa642e5f56"
    },
    {
        "author": "晁补之",
        "paragraphs": [
            "来见红蕖隘渚香，归涂未变柳梢黄。",
            "殷勤趵突溪中水，相送扁舟向汶阳。"
        ],
        "title": "将别历下二首  其一",
        "id": "da1059b0-4c88-4219-911b-12414fd107ce"
    },
    {
        "author": "晁补之",
        "paragraphs": [
            "鸳鸯㶉鶒绕渔梁，摇漾山光与水光。",
            "不管使君征棹远，依然飞下旧池塘。"
        ],
        "title": "将别历下二首  其二",
        "id": "6afb3961-eb9c-45b5-a672-69d1d2bef119"
    },
    {
        "author": "晁补之",
        "paragraphs": [
            "行歌红粉满城欢，犹作常时五马看。",
            "忽忆使君身是客，一时挥泪逐金鞍。"
        ],
        "title": "将行陪贰车观灯",
        "id": "bb90adeb-9d1f-4c55-bc06-ce947402670e"
    },
    {
        "author": "晁补之",
        "paragraphs": [
            "缭绕春堤去欲穷，参差烟坞到还通。",
            "依依润柳侵晨雨，细细吹花傍午风。"
        ],
        "title": "安陶舟中",
        "id": "2c84bc4a-08f8-4443-929b-5d36460f9044"
    },
    {
        "author": "晁补之",
        "paragraphs": [
            "十年投分皆卿相，四海论心只弟昆。",
            "老忆躬耕困随牒，春风挥泪栗区村。"
        ],
        "title": "栗区村与无斁别",
        "id": "a906a9d9-c828-470e-9bc4-ae681a33194f"
    },
    {
        "author": "晁补之",
        "paragraphs": [
            "结习徐看荡劫灰，天花从自落空阶。",
            "似闻满室唯澄水，投砾何因出定来。"
        ],
        "title": "与子真诸人饮求仁不与作怨诗因戏答",
        "id": "f59830a8-5312-4893-be34-8b35d58f3e4f"
    },
    {
        "author": "晁补之",
        "paragraphs": [
            "驿后新篱接短墙，枯荷衰柳小池塘。",
            "倦游对此忘行路，徙倚轩窗看夕阳。"
        ],
        "title": "题谷熟驿舍二首  其一",
        "id": "51dbf467-ed59-4ef8-b63e-04ca2583d23b"
    },
    {
        "author": "晁补之",
        "paragraphs": [
            "一官南北鬓将华，数亩荒池浄水花。",
            "埽地开窗置书几，此生随处便为家。"
        ],
        "title": "题谷熟驿舍二首  其二",
        "id": "39096378-7aa8-4b8c-8830-110af2740fdb"
    },
    {
        "author": "晁补之",
        "paragraphs": [
            "冬温榆柳未全彫，黄蝶飞飞缀野蒿。",
            "华发不堪悲世故，斜川归兴满东臯。"
        ],
        "title": "送永嘉君回至鹿邑东门外作",
        "id": "78edf116-b71d-44e2-a885-1d2eb4c80860"
    },
    {
        "author": "晁补之",
        "paragraphs": [
            "枣园憭栗桧厅寒，醉倚琵琶倒鹖冠。",
            "不似江州白司马，只成怨恨不成欢。"
        ],
        "title": "谪宋徙亳初闻周璠琵琶",
        "id": "3bbfd0cf-1ab9-4182-8eaa-4b8d143f0c64"
    },
    {
        "author": "晁补之",
        "paragraphs": [
            "单于射获明妃笑，劝酌蒲萄跪小胡。",
            "不恨别宫昆莫老，应怜超乘子南夫。"
        ],
        "title": "题伯时画",
        "id": "e296d28d-ca29-4ce4-b40b-607c91ea9b9e"
    },
    {
        "author": "晁补之",
        "paragraphs": [
            "清河掺执汴河逢，万里悲欢一梦中。",
            "不作常情问京洛，鱼山好在故园松。"
        ],
        "title": "虹县逢无斁二首  其一",
        "id": "e7b9540c-bf6a-468e-ae42-5993b1e87f31"
    },
    {
        "author": "晁补之",
        "paragraphs": [
            "千载昌期尚此逢，询谋多在布韦中。",
            "南归已后钟山集，犹忆君王代麈松。"
        ],
        "title": "虹县逢无斁二首  其二",
        "id": "d2e24d00-a112-4bbf-8fd2-e2eacc465701"
    },
    {
        "author": "晁补之",
        "paragraphs": [
            "万里归来兄弟乐，百年多病井庐思。",
            "如何骑马穿靴地，只梦登山著屐时。"
        ],
        "title": "省曹梦游山示无斁",
        "id": "b7a5e9d8-bda6-41ad-b490-32f1963f72ad"
    },
    {
        "author": "晁补之",
        "paragraphs": [
            "不学栽桤业种松，未惭履狶笑屠龙。",
            "许君尽得东坡术，已与先生一事同。"
        ],
        "title": "东坡公以种松法授都梁杜子师并为作诗子师求余同赋  其一",
        "id": "de029f6b-13ae-42c1-9607-e253fcb52129"
    },
    {
        "author": "晁补之",
        "paragraphs": [
            "长锥散子巖巖遍，短竹扶条岁岁添。",
            "待得烹茶有松叶，不应更课木奴缣。"
        ],
        "title": "东坡公以种松法授都梁杜子师并为作诗子师求余同赋  其二",
        "id": "a27d8b65-64c6-4f15-8053-2eb515d9937f"
    },
    {
        "author": "晁补之",
        "paragraphs": [
            "佩牛未敢邀君出，射虎何当许我从。",
            "要看堂堂冠剑叟，苍然十万甲夫中。"
        ],
        "title": "东坡公以种松法授都梁杜子师并为作诗子师求余同赋  其三",
        "id": "b9c4d259-6448-4dc6-85cf-78e61767df1a"
    },
    {
        "author": "晁补之",
        "paragraphs": [
            "胸中正可吞云梦，盏里何妨对圣贤。",
            "有意清秋入衡霍，为君无尽写江天。"
        ],
        "title": "自画山水留春堂大屏题其上",
        "id": "3dbf7448-deb1-41af-8471-ec137108ee31"
    },
    {
        "author": "晁补之",
        "paragraphs": [
            "虎观它年青汗手，白头田亩未能闲。",
            "自嫌麦陇无佳思，戏作南斋百里山。"
        ],
        "title": "自画山水寄正受题其上",
        "id": "6ee39ffb-3cec-4d73-b814-c3f94a1a33b8"
    },
    {
        "author": "晁补之",
        "paragraphs": [
            "壁上栖鸦粉剥红，萍游无定得风同。",
            "故人妙墨何人识，文豹依依雾雨中。"
        ],
        "title": "次韵芸叟文潜体之观音院题名",
        "id": "b52450af-d92d-47ac-899e-4b80eb366526"
    },
    {
        "author": "晁补之",
        "paragraphs": [
            "楼下无心卧许公，求田已约暮年同。",
            "诗来正值花如雪，心事春风浩荡中。"
        ],
        "title": "赠许体之",
        "id": "83ed84c1-6146-4c4b-86d4-d1d883c73821"
    },
    {
        "author": "晁补之",
        "paragraphs": [
            "不酌公荣有意哉，可能元亮此公侪。",
            "但读离骚政须酒，不应须为菊花来。"
        ],
        "title": "呈毅父提刑",
        "id": "13a15d62-cd30-4bb7-86eb-a66576ca6dea"
    },
    {
        "author": "晁补之",
        "paragraphs": [
            "虚庭下拜初形肃，秘殿瞻容更魄惊。",
            "何必囊函窥至妙，始知尘垢负平生。"
        ],
        "title": "十月九日初谒卫真太清宫二首  其一",
        "id": "4d7841f2-2116-4504-87b9-36a7538cc91b"
    },
    {
        "author": "晁补之",
        "paragraphs": [
            "帷间角麈千年白，庭下髯羱一点青。",
            "当日乘云无马迹，只今遗木尽龙形。"
        ],
        "title": "十月九日初谒卫真太清宫二首  其二",
        "id": "38126a4f-9915-4299-9d11-f21878de3ff9"
    },
    {
        "author": "晁补之",
        "paragraphs": [
            "闻驱传节向秦关，何日重来玉笋班。",
            "犹胜谯都拙司马，苦无官况不教闲。"
        ],
        "title": "寄李成季",
        "id": "f395897a-a643-4319-8290-4427975ead4e"
    },
    {
        "author": "晁补之",
        "paragraphs": [
            "谯都司马拙依然，翻手为云绝可怜。",
            "唯有凤翔周录事，手书连月寄同年。"
        ],
        "title": "累得周同年锷书",
        "id": "1639e3fc-87cc-4068-b730-18cc8d45b556"
    },
    {
        "author": "晁补之",
        "paragraphs": [
            "不遣西楼对玉函，宋谯频缀副车衔。",
            "今年重污花前酒，犹是扬州别驾衫。"
        ],
        "title": "谯都对酒忆玉函山",
        "id": "477b2597-9d5c-4858-b0f5-87b5f9065ea8"
    },
    {
        "author": "晁补之",
        "paragraphs": [
            "惨澹天云欲雨低，秋山人静鸟声稀。",
            "似闻谷响飞黄叶，恐有孙登半岭归。"
        ],
        "title": "题段吉先小景三首  其一",
        "id": "1a1967f4-e061-49dc-b062-d72685185b91"
    },
    {
        "author": "晁补之",
        "paragraphs": [
            "人生何事踏尘埃，闲处胸襟足自开。",
            "不作终南养高价，小山幽桂好归来。"
        ],
        "title": "题段吉先小景三首  其二",
        "id": "87e480ea-e45c-4937-87c5-1894f440ef52"
    },
    {
        "author": "晁补之",
        "paragraphs": [
            "碧天无际日悠悠，风静沙平不见洲。",
            "彭浪矶边亦如此，危峰独木系扁舟。"
        ],
        "title": "题段吉先小景三首  其三",
        "id": "a6ab7300-83f9-40ca-bbd1-6917bfef3cf0"
    },
    {
        "author": "晁补之",
        "paragraphs": [
            "二月已破三月来，蝴蝶忽然满芳草。",
            "正是归时君不归，及至君来花又少。"
        ],
        "title": "缀古诗怀家",
        "id": "da475ae9-5010-4118-997e-bd41d4d8b850"
    },
    {
        "author": "晁补之",
        "paragraphs": [
            "淮南蒙召鬓毛斑，乞得东秦慰病颜。",
            "晓整轻鞍汶阳北，却冲微雨看青山。"
        ],
        "title": "赴齐道中",
        "id": "94a3b4af-e8ec-4408-a7df-0f96421f4167"
    },
    {
        "author": "晁补之",
        "paragraphs": [
            "藏山常恐负而走，壶中九华安在哉。",
            "忆似冷泉亭畔见，为君题作小飞来。"
        ],
        "title": "题袁耕道所收小飞来",
        "id": "253be99d-07cb-445e-bd5c-6f6fcf9b865a"
    },
    {
        "author": "晁补之",
        "paragraphs": [
            "蚩蚩六国共忧秦，独有相如智不群。",
            "完璧东归何足道，最贤能下怒将军。"
        ],
        "title": "读蔺相如传赠李甥师蔺",
        "id": "edfa2915-7b8e-4d3a-84e8-1991508c7259"
    },
    {
        "author": "晁补之",
        "paragraphs": [
            "神开大马表坤祺，象配黄龙耀母仪。",
            "艰棘从权非本意，忧勤复辟竟先期。",
            "欲书皇极彝伦事，不在关雎卷耳诗。",
            "陵作因山名改圣，君王仁孝自生知。"
        ],
        "title": "钦圣皇后挽辞二首  其一",
        "id": "cfb2276d-889f-4e5f-9dc4-c7ccd8a388ca"
    },
    {
        "author": "晁补之",
        "paragraphs": [
            "苍黄大策中先定，汹涌奸言外独惊。",
            "可但触山忧地坼，只应炼石见天成。",
            "江湖自昔波涛远，日月如今昼夜明。",
            "尽作儿啼送文母，不知箫鼓若为声。"
        ],
        "title": "钦圣皇后挽辞二首  其二",
        "id": "7ad2ea80-8585-408b-b0f1-a2638fa3fc6e"
    },
    {
        "author": "晁补之",
        "paragraphs": [
            "仙驭飘飖不可寻，西陵宝册襚衣衾。",
            "礼遵章懿因仁志，谥酌钦慈自圣心。",
            "感泣万人随遣奠，恩勤千古咏徽音。",
            "一言能使民忠劝，要识吾君孝治深。"
        ],
        "title": "钦慈皇后挽辞二首  其一",
        "id": "8752adb8-0846-4c8d-b0a3-59fa4a01bb7d"
    },
    {
        "author": "晁补之",
        "paragraphs": [
            "弓韣它年事炳灵，红光满室众潜惊。",
            "人言薄氏诚君子，天与文皇兆大横。",
            "圣有至情风不止，邦传庆祚日重明。",
            "百神陪扈朝陵寝，想像登舆动珮声。"
        ],
        "title": "钦慈皇后挽辞二首  其二",
        "id": "f96441fb-d7ff-4c3e-b929-0ddebae1e576"
    },
    {
        "author": "晁补之",
        "paragraphs": [
            "贾山辞赋妙升堂，十八高名擅洛阳。",
            "遭主圣人千载事，济时贤献万夫望。",
            "已加坛上将军钺，未促齐中相国装。",
            "曾有新诗介眉寿，悲歌何忍送归墙。"
        ],
        "title": "王拱辰太尉挽辞二首  其一",
        "id": "8d8beb96-a343-4531-9a4f-9db81b4b7830"
    },
    {
        "author": "晁补之",
        "paragraphs": [
            "童年已切耆英慕，壮岁初陪后乘游。",
            "卫幕櫜弓皆广建，梁筵进牍并枚邹。",
            "云台生面丹青古，马鬣新封草木秋。",
            "是事公应付蜩甲，苍霞谁见揖浮丘。"
        ],
        "title": "王拱辰太尉挽辞二首  其二",
        "id": "a53e17e4-305a-4e9a-a399-24c91ac63690"
    },
    {
        "author": "晁补之",
        "paragraphs": [
            "万里归来两鬓霜，故人如玉閟幽堂。",
            "凄凉长吉无题句，冥默淮南未试方。",
            "空复藏书如册府，何由载酒更僧坊。",
            "诸郎文字能传业，开府风流未渠央。"
        ],
        "title": "赵开祖挽歌辞",
        "id": "355aa1a6-729f-490e-b5de-93c16bba7ef8"
    },
    {
        "author": "晁补之",
        "paragraphs": [
            "文词蚤岁诸儒上，操行当朝国士期。",
            "清世急贤千载事，白头赍志一州麾。"
        ],
        "title": "蔡州叔父金部挽歌辞五首  其一",
        "id": "9d586ac2-e01d-4677-8d2f-f3945ac53359"
    },
    {
        "author": "晁补之",
        "paragraphs": [
            "省中共幞青绫出，关内同驱五马行。",
            "何许书来一千里，西风淮上泪纵横。"
        ],
        "title": "蔡州叔父金部挽歌辞五首  其二",
        "id": "131242a5-b40e-4567-94b0-d32a10057cc6"
    },
    {
        "author": "晁补之",
        "paragraphs": [
            "青史他年羨二疏，功成脱屣向迷涂。",
            "薄游竟后抛官约，常愧都门长大夫。"
        ],
        "title": "蔡州叔父金部挽歌辞五首  其三",
        "id": "948cf038-7498-4c85-aa78-2c21692db815"
    },
    {
        "author": "晁补之",
        "paragraphs": [
            "闻道一廛亲卜筑，亦求百亩伴鉏犁。",
            "那知湖海归来日，只及乡闾会葬时。"
        ],
        "title": "蔡州叔父金部挽歌辞五首  其四",
        "id": "3d895378-6e9d-4a2f-adbf-adc38d7f319a"
    },
    {
        "author": "晁补之",
        "paragraphs": [
            "并直仪曹前后厅，当簷种竹已青青。",
            "平生不试南宫笔，可忍图公地下铭。"
        ],
        "title": "蔡州叔父金部挽歌辞五首  其五",
        "id": "0c40f07a-1e46-402a-a129-bcfc09302954"
    },
    {
        "author": "晁补之",
        "paragraphs": [
            "书来犹劝还乡早，路梗谁令去棹迟。",
            "曾缀锵金拜先垒，可堪扱衽送灵輀。"
        ],
        "title": "蔡州叔父金部挽辞别二首  其一",
        "id": "20a1d394-66c0-42a1-9375-e61d43d2320e"
    },
    {
        "author": "晁补之",
        "paragraphs": [
            "学比我公常恐后，身于余子似蒙知。",
            "心惊并直仪曹夜，泪尽孤吟海浦时。"
        ],
        "title": "蔡州叔父金部挽辞别二首  其二",
        "id": "45465509-41bf-46ef-a681-22e77da11f84"
    },
    {
        "author": "晁补之",
        "paragraphs": [
            "瓜瓞传仙裔，鸤鸠媲积功。",
            "龙章看子贵，鹤发与夫同。",
            "褕翟丹青里，珠襦鼓吹中。",
            "秋原送车泪，斜日起西风。"
        ],
        "title": "秦国夫人挽辞安门下母二首  其一",
        "id": "b50a5861-ce32-4fae-b69c-c407d39d9ed5"
    },
    {
        "author": "晁补之",
        "paragraphs": [
            "城南塞冠盖，哀挽送何人。",
            "吉卜郊连浚，恩封国号秦。",
            "桓碑空复古，蒿里不知春。",
            "应夺居庐念，朝廷伫弼臣。"
        ],
        "title": "秦国夫人挽辞安门下母二首  其二",
        "id": "1d4d92be-5541-4b5f-8423-017dcc1b0e83"
    },
    {
        "author": "晁补之",
        "paragraphs": [
            "指李仙源后，兴唐帝胄余。",
            "家传湖北句，人诵岭南书。",
            "知子唯宾客，扬名属起居。",
            "平生操史笔，遗事一欷歔。"
        ],
        "title": "秦国夫人挽辞三首  其一",
        "id": "03ffed22-0f99-4bb6-b93c-d0e9991edaf0"
    },
    {
        "author": "晁补之",
        "paragraphs": [
            "相国家风独，夫人壸范如。",
            "宝珈宜服象，文锦合轩鱼。",
            "感慨温成议，光华庆寿余。",
            "非夫闻敌退，应愧此生虚。"
        ],
        "title": "秦国夫人挽辞三首  其二",
        "id": "b3769686-d128-4c1d-85d7-05bb6ff94ff7"
    },
    {
        "author": "晁补之",
        "paragraphs": [
            "酷好春秋学，亲书列女篇。",
            "胡儿吟敢并，逸少字方传。",
            "余事犹闺范，高材自世贤。",
            "凯风君莫诵，秋柏已成阡。"
        ],
        "title": "秦国夫人挽辞三首  其三",
        "id": "4914006f-3bb2-44f6-8494-e50b397597ad"
    },
    {
        "author": "晁补之",
        "paragraphs": [
            "生业清谈外，浮名痛饮余。",
            "谁令力如虎，坐使食无鱼。",
            "壁冷犹鸣剑，床空未卷书。",
            "呻吟待河润，秋柏只遗墟。"
        ],
        "title": "任承制挽辞刘校勘槩求作",
        "id": "bfe711fb-9ace-4d37-85ea-401ae93bb767"
    },
    {
        "author": "晁补之",
        "paragraphs": [
            "倦游年少忆安巢，归梦尝惭断织刀。",
            "老去周颙虽有妇，黄经对几夜骚骚。"
        ],
        "title": "奉答文潜戏赠",
        "id": "a960472c-e923-40ca-a10d-e9cfabdad348"
    },
    {
        "author": "晁补之",
        "paragraphs": [
            "二十年来曹子方，新诗曾见未能忘。",
            "多才善戏称物芳，吴娃席上呼作郎。",
            "瞥然何许岁月长，只今未老毛发苍。",
            "自言逢掖非昔狂，传经华阴夫子堂。",
            "何曾骑马身挟枪，诏随上将西击羌。",
            "董蒲跗注谓我臧，夜行马顿饥无粮。",
            "鼓鼙惊谷骑卷冈，吏呼为微醉在牀。",
            "前锋奄至灵武傍，中坚反后无敢骧。",
            "城开三日牧蔽隍，百驰载笴千橐装。",
            "旌旗立垒乌鸟扬，还军不省一矢亡。",
            "坐师无获劳不偿，铙歌入奏虚锦囊。",
            "秋风鲈鱼思故乡，锐头宜董鹳鹅行。",
            "得官犹领万骕骦，王城对巷如参商。",
            "那知连月居兹房，称多量少非我王。",
            "群公古镜悬秋光，闭门饭饱庭叶黄。",
            "秋盘登兔官酎香，吴音讹变杂秦凉。",
            "令壶老柏笑覆觞，淹留平日梦欲翔。",
            "得君可乐殊未央，人生倾盖何所望。",
            "结交松柏要冰霜，中天号出玉玺章。",
            "青骢御史腾康庄，归期屈指未可忙。",
            "闻君况有梦虺祥，生女不恶嫁邻墙。",
            "扫轩留客具酒浆，与君更约城南张。"
        ],
        "title": "考校同文馆戏赠子方兼呈文潜",
        "id": "310b9c08-069f-423a-bbe4-0bb6f4ddf160"
    },
    {
        "author": "晁补之",
        "paragraphs": [
            "平生数子天一方，今夕何夕情难忘。",
            "荷衣揽蕙气芬芳，册府两公同舍郎。",
            "昆仑方轨万里长，西城却望天苍苍。",
            "秋庭风雨翻幕狂，夜语蔡侯同一堂。",
            "张侯老笔森矛枪，文词楚些遗蹇羌。",
            "胸中水镜谁否臧，学三百囷羞裹粮。",
            "思如决渎万仞岗，大编小轴山压牀。",
            "城南买屋君舍旁，疲骖日附骥尾骧。",
            "我惭昧道由四隍，人如燕宋初束装。",
            "听君雄辩神扬扬，却思得一愁十亡。",
            "邓侯韫椟价不偿，有方未试聊贮囊。",
            "起家牛斗玉笥乡，鸿鶱早入鹓鹭行。",
            "和鸾采齐要骕骦，一铎便足谐宫商。",
            "知君云壑有松房，南阳耒耜心霸王。",
            "玉池复说夜有光，仙人藏丹金鼎黄。",
            "愿分神瀵浴骨香，非我其人惭德凉。",
            "蔡侯发迹江滥觞，闭笼祗欲擘海翔。",
            "此公事业未渠央，六奇他日吾所望。",
            "乌号张月刀莹霜，裂五单于加印章。",
            "穰苴可但虚斩庄，遭时立志未可忘。",
            "白犊得瞽宁非祥，嗟予企踵不及墙。",
            "逢君如渴御蔗浆，怯虽如鼠犹胆张。"
        ],
        "title": "复用方字韵奉赠同舍慎思文潜同年天启",
        "id": "1dfc8472-86e2-4355-b1c9-29a40661b969"
    },
    {
        "author": "晁补之",
        "paragraphs": [
            "黄子似渊明，城市亦复真。",
            "陈君有道举，化行闾井淳。",
            "张侯公瑾流，英思春泉新。",
            "高才更难及，淮海一髯秦。"
        ],
        "title": "四客各有所长",
        "id": "d87a32b1-aace-4b6e-9dbd-cf4f26e0805f"
    },
    {
        "author": "晁补之",
        "paragraphs": [
            "唤将梅蕊要同韵，羞杀梨花不解香。",
            "如何五月露寒殿，不与薰风送晚凉。"
        ],
        "title": "酴醾",
        "id": "cd9537c8-3663-4c96-aa36-98ed63df2686"
    },
    {
        "author": "晁补之",
        "paragraphs": [
            "十年山林廖居士，今随诏书称举子。",
            "文章宏丽学西京，新有诗声似侯喜。"
        ],
        "title": "与同年廖明略",
        "id": "28a29432-9c89-4e51-93db-64ec3651537a"
    },
    {
        "author": "晁补之",
        "paragraphs": [
            "上山割白纻，山高叶摵摵。",
            "持归当户绩，为君为絺绤。"
        ],
        "title": "诗一首",
        "id": "e4e087c9-8439-4398-98ef-bda946d651ef"
    },
    {
        "author": "晁补之",
        "paragraphs": [
            "短棹孤飞夸寥廓，洪涛高卧看星辰。"
        ],
        "title": "句  其一",
        "id": "58a93b5f-bcba-476c-8919-9f6c65fd4d17"
    },
    {
        "author": "晁补之",
        "paragraphs": [
            "闽侯贡璧琢苍玉，中有掉尾寒潭龙。"
        ],
        "title": "句  其二",
        "id": "723450c0-595f-471f-9beb-e08cb1eddbb6"
    },
    {
        "author": "晁补之",
        "paragraphs": [
            "山色不违人，嵌满千家窗。"
        ],
        "title": "句  其三",
        "id": "e0f7bd9c-1dd6-4b93-8484-5b665c507182"
    },
    {
        "author": "晁补之",
        "paragraphs": [
            "日月中人照与芬。"
        ],
        "title": "句  其四",
        "id": "270e233c-a983-4bd5-90f4-d6238f4d61d4"
    },
    {
        "author": "晁补之",
        "paragraphs": [
            "诗题：和蔡天启小诗戏无咎首句：文书盈几法筵埋。"
        ],
        "title": "存目",
        "id": "2a7316da-8e00-4ddb-8e04-b4074e9ce2d0"
    },
    {
        "author": "释道宁",
        "paragraphs": [
            "宝座既登，清风四起。",
            "要津把断，凡圣俱亡。",
            "放一线道，别露风规。",
            "具眼禅人，一任施设。"
        ],
        "title": "偈六十九首  其一",
        "id": "daa1eb50-f449-40d0-b88c-918169db76bf"
    },
    {
        "author": "释道宁",
        "paragraphs": [
            "风搅长空，春云四起。",
            "六臂三头，徒夸唇觜。",
            "匝地普天，全非伴侣。",
            "等闲拈出与君看，直下分明须荐取。"
        ],
        "title": "偈六十九首  其二",
        "id": "b250bb8d-d87b-47ac-9a79-4cc82e0979b8"
    },
    {
        "author": "释道宁",
        "paragraphs": [
            "没絃琴韵，罕遇知音。",
            "无影林中，难寻足迹。",
            "同声同气，方辨端倪。",
            "不是当家，徒劳侧耳。"
        ],
        "title": "偈六十九首  其三",
        "id": "dd79a1b7-a509-4829-ba70-dad7c29ecfa8"
    },
    {
        "author": "释道宁",
        "paragraphs": [
            "数声归笛离春浦，一片孤帆过洞津。",
            "到岸舍舟常式事，何须更问渡头人。"
        ],
        "title": "偈六十九首  其四",
        "id": "f8c80e31-79a5-4122-9bcd-35414d316d8b"
    },
    {
        "author": "释道宁",
        "paragraphs": [
            "棋逢敌手，密行难藏。",
            "琴遇知音，希声乃布。",
            "摩竭正令，同道方知。",
            "捏聚放开，悟迷一决。"
        ],
        "title": "偈六十九首  其五",
        "id": "17d6fb30-435c-4679-9ace-d8a4723be982"
    },
    {
        "author": "释道宁",
        "paragraphs": [
            "父母所生口，何妨为子说。",
            "莫将闲事挂心头，便是人间好时节。"
        ],
        "title": "偈六十九首  其六",
        "id": "d1db34e8-1bb2-4452-ab10-cb11cb6d6a7e"
    },
    {
        "author": "释道宁",
        "paragraphs": [
            "子只见风清月白，焉知洞里花香。",
            "曾看江上弄潮人，未闻爱水嫌波浪。"
        ],
        "title": "偈六十九首  其七",
        "id": "50b56497-6cff-4a68-9af5-baed25c02b40"
    },
    {
        "author": "释道宁",
        "paragraphs": [
            "千圣不传，诸祖祕语。",
            "不惜眉毛，为君亲举。",
            "衲子擡眸，白云万里。"
        ],
        "title": "偈六十九首  其八",
        "id": "4ee4d453-cfb8-45df-b43e-1b582b6b9d85"
    },
    {
        "author": "释道宁",
        "paragraphs": [
            "报慈一要，凡圣同妙。",
            "犬吠馿鸣，龙吟虎啸。",
            "道吾乐神，师巫祭庙。",
            "雨过山青，云收日照。",
            "拾得与寒山，不觉呵呵笑。",
            "休休，他年自有知音，岂待今朝说破。"
        ],
        "title": "偈六十九首  其九",
        "id": "771aee4c-95ec-47b4-8461-b5508b87ea13"
    },
    {
        "author": "释道宁",
        "paragraphs": [
            "晷运推移，日南长至。",
            "分明一道恩光，照彻十方三世。",
            "全彰诸祖玄关，漏泄衲僧巴鼻。",
            "灵云刚道无疑，弥勒徒夸授记。",
            "争如李四张三，相贺街头巷尾。",
            "不是海印发光，亦非楞严三昧。",
            "林下高人，休要瞌睡。",
            "令余暗里笑舒眉，直是清风动天地。"
        ],
        "title": "偈六十九首  其一○",
        "id": "aafb51c9-0875-406f-9036-95c19155eb10"
    },
    {
        "author": "释道宁",
        "paragraphs": [
            "宗门奥旨，造者还稀。",
            "体用无私，随流得妙。",
            "有时互为主，伴敲唱玄风。",
            "有时对面藏，身难窥影迹。",
            "要津把断，凡圣迷源。",
            "利物垂慈，等闲入艸。"
        ],
        "title": "偈六十九首  其一一",
        "id": "e2e50689-4a93-45d7-96b8-86fa57032ce6"
    },
    {
        "author": "释道宁",
        "paragraphs": [
            "荡荡无迂曲，明明透古今。",
            "问无别语，答岂异音。",
            "一人张帆，一人把柁。",
            "铁笛横吹，渔歌唱和。",
            "啐啄同时，知音几个。",
            "顺水逆流归去来，到岸方谙不恁么。",
            "不恁么，为君宣，甜如砂蜜，苦似黄连。",
            "若不同牀卧，焉知被底穿。"
        ],
        "title": "偈六十九首  其一二",
        "id": "cec523ae-2621-4f68-9994-66f1f3b15996"
    },
    {
        "author": "释道宁",
        "paragraphs": [
            "解语非干舌，能言不是声。",
            "非声非舌用，方乃号圆成。",
            "妙造如如旨，还家罢问程。"
        ],
        "title": "偈六十九首  其一三",
        "id": "cb9c4df6-36f8-4ce3-9575-d3f1b9d6aa85"
    },
    {
        "author": "释道宁",
        "paragraphs": [
            "数日寺门浩浩，全身走入荒艸。",
            "五湖高士安禅，休要别处寻讨。",
            "廊下喏诺分明，阶前斛斟叫噪。",
            "劳生日用无私，般若光中虚老。",
            "灯笼暗地攒眉，露柱低头懊恼。",
            "令予冷眼偷看，不觉呵呵笑倒。",
            "三钱买个郑州梨，元来是青州枣。"
        ],
        "title": "偈六十九首  其一四",
        "id": "52885496-076b-49ef-8281-a612087112e8"
    },
    {
        "author": "释道宁",
        "paragraphs": [
            "春山青，春水渌，啼鸟落花清耳目。",
            "一带平原画不成，妙印无羁岂拘束。"
        ],
        "title": "偈六十九首  其一五",
        "id": "411075b2-9d3a-4762-84dc-2559306dad38"
    },
    {
        "author": "释道宁",
        "paragraphs": [
            "闻声不悟道，见色岂明心。",
            "大冶红炉里，真?不博金。"
        ],
        "title": "偈六十九首  其一六",
        "id": "a92c21ca-6a91-4ec3-9adb-02f04608df85"
    },
    {
        "author": "释道宁",
        "paragraphs": [
            "难中之难，妙中之妙。",
            "千圣攒眉，是何关要。"
        ],
        "title": "偈六十九首  其一七",
        "id": "45021ac1-a6c1-42a1-825b-40c411260e96"
    },
    {
        "author": "释道宁",
        "paragraphs": [
            "薰风乍扇，云雾顿开。",
            "杲日腾空，森罗互显。",
            "如镜照像，不碍光辉。",
            "汝等诸人，二六时中。",
            "发宣前尘，凭何印可。",
            "这里荐得，无明界内，古佛家风。",
            "荆棘林中，衲僧巴鼻。",
            "大地山河，借你出气。",
            "借水献花常式事，傍观犹笑老婆心。"
        ],
        "title": "偈六十九首  其一八",
        "id": "8d67e1e8-85a9-464f-beef-4201267e8b70"
    },
    {
        "author": "释道宁",
        "paragraphs": [
            "宗门妙旨，海口难宣。",
            "简要提撕，知音罕遇。",
            "事无一向，理出多门。",
            "岂不见道，有句无句，如藤倚树。",
            "树倒藤枯，句归何处。",
            "深秋帘外千家雨，落日楼前一笛风。"
        ],
        "title": "偈六十九首  其一九",
        "id": "6a276c07-35e9-4757-b31d-7e09f28f1154"
    },
    {
        "author": "释道宁",
        "paragraphs": [
            "春风浩浩，春鸟喃喃。",
            "山花开似锦，涧水湛如蓝。",
            "大圆镜里，扣己而参，便恁么去也太无端。",
            "文殊去后无消息，休问前三与后三。"
        ],
        "title": "偈六十九首  其二○",
        "id": "fa8f227f-c719-42aa-9878-9fe8b041ebba"
    },
    {
        "author": "释道宁",
        "paragraphs": [
            "枯木巖前，道人不顾。",
            "尘劳界内，衲子兴悲。",
            "恋著玄关，全亏大用。",
            "灰身灭智，岂是良图。",
            "裂破面门，救诸苦趣。",
            "为祥为瑞，今正是时。",
            "捞龙趁凤男儿事，浅种深耕效仰山。"
        ],
        "title": "偈六十九首  其二一",
        "id": "681ba8e1-04e3-40c7-9191-1ff0f658db86"
    },
    {
        "author": "释道宁",
        "paragraphs": [
            "曙色才分烟气消，严风括地不相饶。",
            "炉中幸有无烟炭，莫学丹霞把佛烧。",
            "恩大不知何以报，寥寥千载古风清。"
        ],
        "title": "偈六十九首  其二二",
        "id": "6378d891-b53a-4f40-860e-d24335b0ee09"
    },
    {
        "author": "释道宁",
        "paragraphs": [
            "大道无私，要由心悟。",
            "心无形状，全物而彰。",
            "妙契斯关，万缘俱备。"
        ],
        "title": "偈六十九首  其二三",
        "id": "e9afadc0-c62a-4d3d-9262-21fd54ab7c64"
    },
    {
        "author": "释道宁",
        "paragraphs": [
            "同阬无异土，千古少人知。",
            "月下休相唤，还从旧路归。"
        ],
        "title": "偈六十九首  其二四",
        "id": "c0950441-f7d5-43f3-b94f-24ac2a2c63dd"
    },
    {
        "author": "释道宁",
        "paragraphs": [
            "人从卞州来，不得东京信。",
            "陕路既相逢，到底难亲觐。",
            "抚掌笑呵呵，解佩空王印。"
        ],
        "title": "偈六十九首  其二五",
        "id": "bb497aaa-b3a9-441e-9c1e-02a7a9a42fc2"
    },
    {
        "author": "释道宁",
        "paragraphs": [
            "先贤垂范早涉离，微言无展事句里。",
            "藏机百千诸佛知，黄鹤楼前握手归。",
            "夏雨落绵绵，民歌尧舜天。",
            "千山增翠色，万壑锁青烟。",
            "唯有禅家无一事，饥来吃饭困来眠。",
            "路逢死蛇莫打杀，没底篮子盛将归。"
        ],
        "title": "偈六十九首  其二六",
        "id": "9bccca14-a55f-41a7-9d99-27886823406b"
    },
    {
        "author": "释道宁",
        "paragraphs": [
            "阴云弥四野，心地长尘埃。",
            "试请回光看，生从何处来。"
        ],
        "title": "偈六十九首  其二七",
        "id": "ab343ff6-8379-4208-84c4-7b3226f27023"
    },
    {
        "author": "释道宁",
        "paragraphs": [
            "丛林浩浩，谁是知音。",
            "马祖堂中，盘山回首。",
            "云门会里，明教翻身。",
            "彼此一时，孰分优劣。",
            "入鄽不露迹，随处是家风。",
            "浅种与深耕，秋冬收颗粒。",
            "从他五湖衲子，端坐无疑。",
            "日高一钵和罗饭，禅道是非都不知。",
            "尘中辨主，闹里求人。",
            "两手扶犁，镢头边事。",
            "陋巷不骑金镫马，回来却著破襴衫。"
        ],
        "title": "偈六十九首  其二八",
        "id": "4ef58b65-b2db-4f54-ab40-fcbe25dd3b82"
    },
    {
        "author": "释道宁",
        "paragraphs": [
            "数日滂沱雨，今朝彷彿晴。",
            "烟云消散尽，天地廓然清。",
            "簷前鹊噪，林里鶑鸣。",
            "岭外牧童歌野径，江边渔父钓长鲸。",
            "禅家高卧无余事，渴饮饥飧贺大平。",
            "两彩一赛，凡圣齐收。",
            "若作佛法商量，大似抱赃叫屈。"
        ],
        "title": "偈六十九首  其二九",
        "id": "9437d85c-f850-4783-873b-d7430d5d029a"
    },
    {
        "author": "释道宁",
        "paragraphs": [
            "报慈一言，千圣不传。",
            "即时妙会，火里生莲。",
            "路遥知马力，岁久见人心。"
        ],
        "title": "偈六十九首  其三○",
        "id": "0b9b632d-4411-4e97-bc3e-847ff96d9fa5"
    },
    {
        "author": "释道宁",
        "paragraphs": [
            "琉璃殿上，古佛舒光。",
            "明月堂前，昙华布影。",
            "不用南询弥勒，何须东觅文殊。",
            "华藏门开，任君瞻仰。",
            "或舒或卷，尘尘普现色身。",
            "或放或收，处处毗卢境界。",
            "不舒不卷，寂尔无根。",
            "不放不收，是真常住。",
            "丝毫无碍，统摄圣凡。",
            "自利兼他，古今不坠。",
            "夜半不须敲玉户，天明凤子笑衔花。"
        ],
        "title": "偈六十九首  其三一",
        "id": "eb3405c3-51ef-4fa6-971f-567b357c752b"
    },
    {
        "author": "释道宁",
        "paragraphs": [
            "透脱玄关，更无凝滞。",
            "一瞖落眼，空华乱坠。"
        ],
        "title": "偈六十九首  其三二",
        "id": "f6f93718-2291-43ba-bd75-9d470a598e0a"
    },
    {
        "author": "释道宁",
        "paragraphs": [
            "塑不就，画不成。",
            "锋芒不动，海晏河清。",
            "五湖衲子，抖擞精神。",
            "为君通一线，教子快平生。",
            "夜来春睡重，一觉到天明。"
        ],
        "title": "偈六十九首  其三三",
        "id": "773193b8-920a-4739-9b75-023b17d9384d"
    },
    {
        "author": "释道宁",
        "paragraphs": [
            "衲子玄关，群生命脉。",
            "锋芒未兆，便好承当。",
            "文彩才彰，翻成影事。",
            "空劫已前，干坤未剖。",
            "凝然一片，非圣非凡。",
            "不涉熏脩，岂从外有。"
        ],
        "title": "偈六十九首  其三四",
        "id": "87aec228-8e63-457f-9a1a-7b667142927f"
    },
    {
        "author": "释道宁",
        "paragraphs": [
            "焚香提起经来读，便是拈华付嘱心。",
            "此外别求玄妙解，悠悠千古少知音。"
        ],
        "title": "偈六十九首  其三五",
        "id": "ec4aba06-3423-4dab-8791-1e071ad21655"
    },
    {
        "author": "释道宁",
        "paragraphs": [
            "选得幽居惬野情，终年无送复无迎。",
            "有时直上孤峰顶，月下披云啸一声。"
        ],
        "title": "偈六十九首  其三六",
        "id": "5579c938-6121-4296-9c54-c68afe7de268"
    },
    {
        "author": "释道宁",
        "paragraphs": [
            "摩竭掩室，非是通方。",
            "浄名杜词，未为作略。",
            "总不恁么，罕遇知音。",
            "方便门中，随宜举唱。"
        ],
        "title": "偈六十九首  其三七",
        "id": "e8e83172-b509-47a9-ac32-181d086fc43b"
    },
    {
        "author": "释道宁",
        "paragraphs": [
            "苏州有，常州有。",
            "月白风清，天长地久。",
            "路著旧乡关，金毛善哮吼。",
            "父慈子孝少人知，回首面南看北斗。"
        ],
        "title": "偈六十九首  其三八",
        "id": "fa9e03bf-73ee-48b7-8675-3e6dd62572be"
    },
    {
        "author": "释道宁",
        "paragraphs": [
            "丈夫儿，自家断，日用无私休计算。",
            "被他指点谩商量，到底死生打不辨。",
            "长生路上少人行，轮转脩途空懊叹。",
            "万境中，须这汉。",
            "出没卷舒无系缚，浅种深耕谁委知，沩山水牯骑来惯。",
            "头角分明在目前，五湖衲子擡眸看。",
            "玉笛一声风雨寒，万两黄金终不换。"
        ],
        "title": "偈六十九首  其三九",
        "id": "1a64d7eb-c3e0-4b92-bf22-b0040213662a"
    },
    {
        "author": "释道宁",
        "paragraphs": [
            "释主拈花，强生枝节。",
            "头陀微笑，眼里添尘。",
            "目击道存，翻成途辙。",
            "隔江招扇，早涉崎岖。",
            "劝君不用镌顽石，路上行人口似碑。"
        ],
        "title": "偈六十九首  其四○",
        "id": "dfc9a7a5-42df-4acf-b4e7-6cf8e1d75acb"
    },
    {
        "author": "释道宁",
        "paragraphs": [
            "宗门奥旨，祖室玄枢。",
            "不遇当人，翻成影响。"
        ],
        "title": "偈六十九首  其四一",
        "id": "39704221-ddd9-4d40-bcc6-b462c77c75d2"
    },
    {
        "author": "释道宁",
        "paragraphs": [
            "著眼看，休比拟。",
            "几回抛向众人前，八臂那咤提不起。"
        ],
        "title": "偈六十九首  其四二",
        "id": "f4e70e59-de21-4211-ac18-6ee66aa1985f"
    },
    {
        "author": "释道宁",
        "paragraphs": [
            "衲僧蹊径，千眼莫窥。",
            "鸟道无私，经行岂碍。",
            "要关在手，通变刹那。",
            "一味醍醐，莫嫌淡薄。",
            "有时毗卢藏内，优钵华开。",
            "嗅之不闻，是何境界。",
            "灵山彷彿，少室依稀。",
            "抖擞提撕，人天兼济。"
        ],
        "title": "偈六十九首  其四三",
        "id": "bf661fd8-07aa-4938-a3b8-5a4a71e11855"
    },
    {
        "author": "释道宁",
        "paragraphs": [
            "纵横问答有来由，缘木求鱼卒未休。",
            "若妙旨寻知见会，还同拨火觅浮沤。",
            "诸佛子，著眼看。",
            "严霜晓露，彻骨清寒。",
            "匝地普天，通同实际。",
            "休问得皮得髓，徒夸见浅见深。",
            "从来一道恩冤，何以自家退屈。",
            "山僧对此，忍俊不禁。",
            "闲引少林无孔笛，为君吹起小阳春。",
            "满眼觑不见，满耳听不闻。",
            "一堂风冷淡，千古意分明。"
        ],
        "title": "偈六十九首  其四四",
        "id": "958fc478-3b0e-482c-8ece-d29d168b9a7c"
    },
    {
        "author": "释道宁",
        "paragraphs": [
            "秋风秋雨颇相宜，万水千山木叶飞。",
            "堪笑灵云回首处，何须花发始忘机。",
            "秋风萧索，秋山叶落。",
            "秋雨霖漓，秋天寥廓。",
            "祖师心印全彰，灵云鼻孔穿却。",
            "分明一道恩光，旷劫无形寂寞。",
            "五湖衲子急归来，休向途中乱穿凿。",
            "莫穿凿，体用从来非自他，作者不求无病药。"
        ],
        "title": "偈六十九首  其四五",
        "id": "98b3c7db-cca5-44fa-8940-e3a0c12b8a37"
    },
    {
        "author": "释道宁",
        "paragraphs": [
            "金乌当午，文彩全彰。",
            "玉兔沈辉，影像俱寂。",
            "通同实际，一体无诸。",
            "不落今时，识情罔测。",
            "混融凡圣，佛眼难窥。",
            "髑髅常干世界，鼻孔摩触家风。"
        ],
        "title": "偈六十九首  其四六",
        "id": "e926ae53-f463-4fe3-a33b-6e9faf13ba6a"
    },
    {
        "author": "释道宁",
        "paragraphs": [
            "灵山标榜，五指舒光。",
            "少室真规，断肱立雪。",
            "尘中辨主，盘山踪迹犹存。",
            "杓柄舀来，象骨家风尚在。",
            "流通密旨，建立法幢。",
            "全藉高人，方能巨济。",
            "然后玄关大启，四海一家。",
            "任他六臂三头，到此也应拱手。",
            "须弥顶上非凡木，白藕峰前得处高。"
        ],
        "title": "偈六十九首  其四七",
        "id": "c1b8a269-deaf-4e0e-9e58-e4f28a10202f"
    },
    {
        "author": "释道宁",
        "paragraphs": [
            "全提正令，匝地风生。",
            "把定要津，孰分优劣。",
            "三玄料简，未称衲僧。",
            "五位君臣，殊乖道体。",
            "平实无事，诳謼闾阎。",
            "入理深谈，黏皮带骨。",
            "纤毫不动，空劫已前。",
            "数量难该，凭何话会。",
            "几回抛向众人前，千眼大悲觑不见。"
        ],
        "title": "偈六十九首  其四八",
        "id": "862f931e-bcf6-499b-bd76-dfc3c432d833"
    },
    {
        "author": "释道宁",
        "paragraphs": [
            "正法眼藏，十圣那知。",
            "祕密玄风，三贤罔测。",
            "灵机湛寂，体妙希夷。",
            "不落今时，岂该数量。",
            "捞笼品类，陶铸群情。",
            "三世诸佛，异口同宣。",
            "六代祖师，亚肩垂示。",
            "琅函玉偈，徧满龙宫。",
            "海角天涯，潜敷奥义。",
            "或瞻或礼，迥脱根尘。",
            "若见若闻，俱成种智。",
            "回光照彻，契本幽微。",
            "印古印今，非前非后。",
            "圆伊独露，方号流通。",
            "超出化门，是真常住。",
            "衲僧孔窍，放过一著。",
            "檀那分上，又且如何。",
            "寿山隠隠侵云际，福海滔滔似镜平。"
        ],
        "title": "偈六十九首  其四九",
        "id": "9528f4d5-5256-4d66-abcd-ee5a5b191e01"
    },
    {
        "author": "释道宁",
        "paragraphs": [
            "祖师妙旨，觌面无私。",
            "该括古今，何尝欠少。",
            "自是根机不等，见有差殊。",
            "方便门开，为君举唱。"
        ],
        "title": "偈六十九首  其五○",
        "id": "809d3a2b-df35-48fd-983a-0cc9dc8224f4"
    },
    {
        "author": "释道宁",
        "paragraphs": [
            "有利无利，不离行市。",
            "师子嚬呻，象王游戏。",
            "洎乎检点将来，未是衲僧巴鼻。"
        ],
        "title": "偈六十九首  其五一",
        "id": "dd06d698-b522-4d58-a190-92932f6b65d0"
    },
    {
        "author": "释道宁",
        "paragraphs": [
            "此生西天，斯晨禁足。",
            "依旧夜短昼长，是处山青水渌。",
            "都来一个虚空，不用强生节目。",
            "争如攃手便归来，六六元来三十六。",
            "殷勤为报道中人，恋著玄关即拘束。"
        ],
        "title": "偈六十九首  其五二",
        "id": "3ecdfd99-24b9-4a20-aed6-2809a10c46e1"
    },
    {
        "author": "释道宁",
        "paragraphs": [
            "毗卢影里，般若光中。",
            "互为主伴，法界融通。",
            "白云片片，帝网重重。",
            "形分万派，月印寒空。",
            "道人活计，古佛家风。",
            "自他兼济，无功之功。",
            "高著眼，莫狐疑。",
            "卷舒自在，今正是时。",
            "路逢剑客须呈剑，不是诗人莫献诗。"
        ],
        "title": "偈六十九首  其五三",
        "id": "32efbcf3-9a5c-40ba-8102-411b8051c46a"
    },
    {
        "author": "释道宁",
        "paragraphs": [
            "云容靉靆，舒卷长空。",
            "乍雨乍晴，为祥为瑞。",
            "敷荣万物，积翠千山。",
            "大事皎然，辉腾今古。",
            "英灵衲子，使合知时。",
            "蒙懂禅人，云何话会。",
            "数片白云生宇宙，普天无处不垂阴。"
        ],
        "title": "偈六十九首  其五四",
        "id": "eb000c48-050f-4d19-b0e6-b3b636ba4013"
    },
    {
        "author": "释道宁",
        "paragraphs": [
            "出家佛子，物外高流。",
            "挈锡携缾，访寻知识。",
            "须是踏著自己稳实田地，方解茆庵石室折脚铛儿。",
            "煮粥煎茶，接待往来，随家丰俭。",
            "未到如斯境界，不可虚延岁月。",
            "二六时中，收视返听。",
            "子细揣摩，是何面目。"
        ],
        "title": "偈六十九首  其五五",
        "id": "f7037953-5db3-45b8-98b6-a1b4a1ce343a"
    },
    {
        "author": "释道宁",
        "paragraphs": [
            "旷劫洞然，孤光皎洁。",
            "不涉功勋，是何时节。",
            "布袋痴憨，丰干饶舌。",
            "大悲千眼觅无踪，体妙虚玄百非绝。"
        ],
        "title": "偈六十九首  其五六",
        "id": "ad3f9bae-3500-4b66-8324-78b0a299052d"
    },
    {
        "author": "释道宁",
        "paragraphs": [
            "涅槃城里，求是安身。",
            "十字街头，何妨出手。",
            "放行把住，通变由人。",
            "五位君臣，徒夸作略。",
            "三玄宾主，谩逞锋机。",
            "直截无私，殊乖妙用。",
            "设使四十九年，三百余会。",
            "琅函玉偈，海藏龙宫。",
            "检点将来，呼为切脚。",
            "儒门弟子无人识，碧眼胡僧笑点头。"
        ],
        "title": "偈六十九首  其五七",
        "id": "a9861552-b45e-419f-9802-ab2a477b1ac8"
    },
    {
        "author": "释道宁",
        "paragraphs": [
            "白藕峰前，纤尘不立。",
            "报慈门下，水泄难通。",
            "既是纤尘不立，水泄不通。",
            "五叶一华分布后，寥寥千古散清风。"
        ],
        "title": "偈六十九首  其五八",
        "id": "19ff5ec4-db91-4d76-acac-b11ec87f01fa"
    },
    {
        "author": "释道宁",
        "paragraphs": [
            "永嘉一宿，道播寰区。",
            "招扇隔江，法流四海。",
            "干坤未剖，谁是知音。",
            "空劫已前，何人印可。",
            "向上一路，千圣不传。",
            "透脱斯关，方能妙用。",
            "慈云靉靆，舒卷湘江。",
            "不假风雷，滂沛甘泽。",
            "三艸二木，并获敷荣。",
            "青山不锁长飞势，沧海合知来处高。"
        ],
        "title": "偈六十九首  其五九",
        "id": "5c284542-823b-487f-8469-f90fc04ffea2"
    },
    {
        "author": "释道宁",
        "paragraphs": [
            "全提密印，千圣迷踪。",
            "肘后灵符，三贤结舌。",
            "平高就下，乃可宣扬。",
            "略露风规，急须著眼。",
            "雪峰父子，或舒或卷，今古无伦。",
            "或抑或扬，凡圣罔测。",
            "重关壁立，谁解流通。",
            "龙向洞中衔雨出，凤从花里带香归。"
        ],
        "title": "偈六十九首  其六○",
        "id": "4cdb398c-adeb-4e6a-8ed8-f51c610c7e17"
    },
    {
        "author": "释道宁",
        "paragraphs": [
            "从前日月，依旧山川。",
            "泻碧堆青，辉腾今古。",
            "曾无间断，岂有亏盈。",
            "几般云色出峰顶，一样泉声落槛前。"
        ],
        "title": "偈六十九首  其六一",
        "id": "4b04b17f-4195-4e78-b841-71dd9b20ecb0"
    },
    {
        "author": "释道宁",
        "paragraphs": [
            "历历分明，堂堂显露。",
            "师子翻身，象王回顾。",
            "若能这里会观瞻，瞥转玄关无别事。"
        ],
        "title": "偈六十九首  其六二",
        "id": "3af9f141-91d1-4b11-a10c-7cf2c0151787"
    },
    {
        "author": "释道宁",
        "paragraphs": [
            "报慈一隔，佛祖命脉。",
            "放去收来，圣凡罔测。",
            "隔不隔，若为陈。",
            "担取诗书归旧隠，野花啼鸟一般春。"
        ],
        "title": "偈六十九首  其六三",
        "id": "0ddec7c4-b082-4d2c-9b9e-90a7b0e305f8"
    },
    {
        "author": "释道宁",
        "paragraphs": [
            "千尺丝纶直下浮，芦湾深处浪花麤。",
            "捞虾樚蚬无心恋，还有金鳞上钓无。",
            "摇头摆尾，跃浪冲波。",
            "不顾丝纶，便请吞钩。"
        ],
        "title": "偈六十九首  其六四",
        "id": "771681b4-8618-43d9-83f0-cdd12677f757"
    },
    {
        "author": "释道宁",
        "paragraphs": [
            "摩竭正令，未免崎岖。",
            "少室垂慈，早伤风骨。",
            "腰囊挈锡，辜负平生。",
            "炼行灰心，递相钝致。",
            "争似春雨晴，春山青。",
            "白云三片五片，黄鸟一声两声。",
            "千眼大悲看不足，王维虽巧画难成。",
            "直饶便恁么，犹是涉途程。",
            "人从卞州来，不得东京信。"
        ],
        "title": "偈六十九首  其六五",
        "id": "388e2c80-df7e-4760-b8a0-f37c61a80764"
    },
    {
        "author": "释道宁",
        "paragraphs": [
            "长老未离方丈里，鼓声先为剖圆音。",
            "眼闻耳见非他事，何必驱驰向外寻。"
        ],
        "title": "偈六十九首  其六六",
        "id": "9bc6a08c-d4aa-4111-856d-50daee5d4e46"
    },
    {
        "author": "释道宁",
        "paragraphs": [
            "灵山瞬目，早是周遮。",
            "良马窥鞭，岂为英俊。",
            "巖间宴坐，天帝散花。",
            "无说无闻，藏头露影。",
            "少林面壁，计较未成。",
            "立雪断肱，辜他衲子。",
            "黄梅呈颂，胜负偏枯。",
            "半夜传衣，瞒人不少。",
            "从上来事，合作么生。",
            "岂假人天众前摇唇鼓舌，竞锐争锋。",
            "互立主宾，交参问答。",
            "检点将来，弥天过犯。",
            "不因檀信方敲唱，争见龙华会里人。"
        ],
        "title": "偈六十九首  其六七",
        "id": "c9516d37-159d-4c08-a5da-287f01baa22c"
    },
    {
        "author": "释道宁",
        "paragraphs": [
            "行脚高士，拨草瞻风。",
            "未透目前关，难明心地印。"
        ],
        "title": "偈六十九首  其六八",
        "id": "0c109710-9be7-4e8a-af05-fe4bb840f662"
    },
    {
        "author": "释道宁",
        "paragraphs": [
            "春风习习，春日熙熙。",
            "鸟啼东岭上，花发树南枝。",
            "园林并紫陌，赏翫颇相宜。",
            "行人半醉半醒，游客似憨似痴。",
            "或歌或舞，或笑或悲。",
            "头头尽是吾家事，处处全彰妙总持。",
            "因甚把住，特地生疑。",
            "辜他古德，努力披陈。",
            "不省这个意，脩行徒苦辛。"
        ],
        "title": "偈六十三首  其一",
        "id": "c9699c21-d2e4-4146-8c4a-92af553a588a"
    },
    {
        "author": "释道宁",
        "paragraphs": [
            "不是风动，不是幡动，仁者心动。",
            "大小老卢，好与三十棒。",
            "只知穿靴，不觉袴绽。",
            "鸟啼处处皆相似，花落不闻流水声。"
        ],
        "title": "偈六十三首  其二",
        "id": "955c4e77-0282-4820-9e74-a587d9f5a2a8"
    },
    {
        "author": "释道宁",
        "paragraphs": [
            "未透祖师关，时光如箭急。",
            "白发皓然生，新年又五日。"
        ],
        "title": "偈六十三首  其三",
        "id": "8ef16dbf-9f59-4f9e-b292-5de90bff7d37"
    },
    {
        "author": "释道宁",
        "paragraphs": [
            "等闲垂手去，八面清风生。",
            "大悲不展手，通身是眼睛。"
        ],
        "title": "偈六十三首  其四",
        "id": "10808c77-7957-4ae4-ad3c-98031a7b345a"
    },
    {
        "author": "释道宁",
        "paragraphs": [
            "开门待知识，知识不来过。",
            "知识既过，凭何施设。",
            "金果早朝猨摘去，玉花晚后凤衔来。"
        ],
        "title": "偈六十三首  其五",
        "id": "ec1dd151-f843-4e1f-aeb2-6803191a5362"
    },
    {
        "author": "释道宁",
        "paragraphs": [
            "南北东西万万千，赵州待客岂徒然。",
            "莫嫌冷淡无滋味，惯把脂麻一例煎。"
        ],
        "title": "偈六十三首  其六",
        "id": "40300b4e-806e-4b3c-af12-3ab589968beb"
    },
    {
        "author": "释道宁",
        "paragraphs": [
            "报慈家风，淡薄厨堂。",
            "诸事萧索，唯有金刚。",
            "眼睛四海，禅人齩嚼。",
            "齩得破，旷劫无明。",
            "须臾销铄，天上人间，自在快乐。",
            "齩不破，成结缚。",
            "六用门头，尘缘竞作。",
            "你齩嚼，闲处著。",
            "灿烂无瑕，光明闪烁。",
            "几回觌面相呈，自是诸人讳却。"
        ],
        "title": "偈六十三首  其七",
        "id": "cb683ef8-9c84-4536-af38-d6a21f44b6ee"
    },
    {
        "author": "释道宁",
        "paragraphs": [
            "真不掩伪，曲不藏直。",
            "句里明人，言中辨的。",
            "处处总持，头头弥勒。",
            "拟议思量，当门荆棘。"
        ],
        "title": "偈六十三首  其八",
        "id": "c95dc8e6-4f34-4a85-b1b3-0f9732715118"
    },
    {
        "author": "释道宁",
        "paragraphs": [
            "禅人莫莽卤，二月又初五。",
            "透彻祖师关，一句该今古。",
            "春色无高下，园林花木红。",
            "总持门大启，何处觅圆通。",
            "休问迷逢达磨，须知垂手尘中。",
            "踏翻厚地，刺破虚空。",
            "人天牓样，佛祖家风。",
            "敢与龙王鬭富，自他兼济何穷。",
            "翻身不露迹，直上妙高峰。",
            "渠无面目，三界为家。",
            "解把过头杖，逢春点异花。"
        ],
        "title": "偈六十三首  其九",
        "id": "99f7914c-0cb1-4f72-a6a8-eb5f7bebe64b"
    },
    {
        "author": "释道宁",
        "paragraphs": [
            "时光迅速，不与人期。",
            "刹那异世，早见岁除。",
            "未明心地，难免狐疑。",
            "设使问似百川竞注，答如大海吞流。",
            "古佛堂中，都用不著。"
        ],
        "title": "偈六十三首  其一○",
        "id": "45964ff0-d5c3-45c4-a8bd-0da901e186ec"
    },
    {
        "author": "释道宁",
        "paragraphs": [
            "问答尖新逞峻机，如将画餠要充饥。",
            "纵经尘劫空劳力，争似忘言合大虚。",
            "万古碧潭空界月，再三捞摝始应知。"
        ],
        "title": "偈六十三首  其一一",
        "id": "367e25d4-18c2-4d7b-bb76-b92fa7d957b7"
    },
    {
        "author": "释道宁",
        "paragraphs": [
            "熙熙风景不相饶，免见丹霞把佛烧。",
            "莫谓开炉无一事，汾阳扇子手中摇。",
            "祖师密旨，杳绝纤埃。",
            "应用无私，匪亏时节。",
            "寒时寒，热时热。",
            "木佛放光明，院主生忻悦。",
            "绢扇足风凉，衲僧摇不彻。",
            "分明漏泄天机，底事因何不瞥。",
            "若也玄关拨转，自然心眼豁开。",
            "方信普通年远事，岂从葱岭带将来。"
        ],
        "title": "偈六十三首  其一二",
        "id": "1b596042-7633-4947-a836-e5a62fefa003"
    },
    {
        "author": "释道宁",
        "paragraphs": [
            "兵随印转，将逐符行。",
            "把断要关，不通音信。"
        ],
        "title": "偈六十三首  其一三",
        "id": "22b06b57-ff8e-4dc0-991f-89d925734a8f"
    },
    {
        "author": "释道宁",
        "paragraphs": [
            "以字不是八不成，无言童子笑忻忻。",
            "优昙华现人间瑞，鼻孔通天嗅不闻。",
            "日月不到处，特地好干坤。"
        ],
        "title": "偈六十三首  其一四",
        "id": "0adad299-1fb1-4b9c-9a28-5688f4779f62"
    },
    {
        "author": "释道宁",
        "paragraphs": [
            "湘山青，湘水碧。",
            "上下四维，东西南北。",
            "处处释迦，头头弥勒。",
            "啐啄同时，无劳外觅。"
        ],
        "title": "偈六十三首  其一五",
        "id": "1030f8e0-e7bb-42db-bd96-105b9897cd15"
    },
    {
        "author": "释道宁",
        "paragraphs": [
            "此方真教体，清浄在音声。",
            "欲入三摩提，实从闻中证。"
        ],
        "title": "偈六十三首  其一六",
        "id": "2598927e-c067-48ae-aa06-bbbf8042e8a0"
    },
    {
        "author": "释道宁",
        "paragraphs": [
            "滂沱天际雨，嘹喨寺亭钟。",
            "耳目不到处，翻怜面壁翁。"
        ],
        "title": "偈六十三首  其一七",
        "id": "9b540232-771b-406a-b105-d7f499db9f83"
    },
    {
        "author": "释道宁",
        "paragraphs": [
            "暗里抽横骨，明中坐舌头。",
            "偏圆不到处，万古及千秋。"
        ],
        "title": "偈六十三首  其一八",
        "id": "a72c9b7f-3096-4e4d-93ae-adcab956f775"
    },
    {
        "author": "释道宁",
        "paragraphs": [
            "先贤垂范，流落人间。",
            "日久岁深，禅人不顾。",
            "语非玄妙，直透重关。",
            "画缾打破，渌水青山。",
            "莫讶报慈多冷淡，得盘桓处且盘桓。"
        ],
        "title": "偈六十三首  其一九",
        "id": "2fe48131-bc65-460b-9819-012aa9525aff"
    },
    {
        "author": "释道宁",
        "paragraphs": [
            "凛凛玄风，尘尘三昧。",
            "信手拈来，曾无障碍。",
            "不用安排，素非憎爱。",
            "透过斯关，逍遥自在。"
        ],
        "title": "偈六十三首  其二○",
        "id": "0d1ca16b-a535-41c7-9f8d-434a31c8b690"
    },
    {
        "author": "释道宁",
        "paragraphs": [
            "先贤垂范，巧妙临时。",
            "解烹露地白牛，惯炊黍米香饭。",
            "煮野菜羹，唱邨田乐。",
            "更深夜静，与众分冬。"
        ],
        "title": "偈六十三首  其二一",
        "id": "3a247b98-6c79-42e8-b585-3025c05dc56a"
    },
    {
        "author": "释道宁",
        "paragraphs": [
            "大家东齩西齩，忽然齩著一个。",
            "始知是处绿杨堪系马，家家门庭透长安。",
            "坐断千圣舌头，露出平生光彩。",
            "莫嫌冷淡无滋味，一饱能忘万劫饥。"
        ],
        "title": "偈六十三首  其二二",
        "id": "3e600876-c1db-454e-b6c8-88a2ee4c4afa"
    },
    {
        "author": "释道宁",
        "paragraphs": [
            "药山老汉慎初护末，佛眼难窥。",
            "院主狭路相逢，等闲蹉过。",
            "至今千古之下，挂人齿牙。"
        ],
        "title": "偈六十三首  其二三",
        "id": "c96d1bdc-31a4-4d98-ae71-82bb09e71d5a"
    },
    {
        "author": "释道宁",
        "paragraphs": [
            "三八念诵，五日一参。",
            "古佛标牓，今人可观。",
            "通方上士，不用颟顸。",
            "如石含玉，似地擎山。",
            "直下会得，也大无端。",
            "明暗一条今古路，依俙屈曲隔烟岚。"
        ],
        "title": "偈六十三首  其二四",
        "id": "b57a0a4f-187d-4078-b86a-04aa55d1c697"
    },
    {
        "author": "释道宁",
        "paragraphs": [
            "祖师门下，妙旨无私。",
            "不堕物机，混融凡圣。",
            "所以涅槃城里，作者犹嗤。",
            "明月堂前，道人不顾。",
            "灰身灭智，岂是丈夫。",
            "避色逃声，何名作者。",
            "捞龙打凤，须信男儿。",
            "露刃藏锋，还他开士。",
            "化城抹过，宝所非遥。",
            "独步坤维，何人境界。",
            "打破画缾归去后，南山下雨北山云。"
        ],
        "title": "偈六十三首  其二五",
        "id": "d002296b-f0ee-4c61-9446-3c620da73fed"
    },
    {
        "author": "释道宁",
        "paragraphs": [
            "漏泄春消息，梅花徧界开。",
            "千峰无异色，平地绝纤埃。",
            "莫谓白牛无觅处，普贤招手待君来。",
            "急回首，不须猜。",
            "干坤都一片，何用更徘徊。"
        ],
        "title": "偈六十三首  其二六",
        "id": "5ed665e3-bd6c-41fe-9d94-ef7f8dc44284"
    },
    {
        "author": "释道宁",
        "paragraphs": [
            "大道无私，遇缘展缩。",
            "年年四月，今朝普请，方来禁足。",
            "寒山亸袖舞三台，拾得横琴弹一曲。",
            "一二三，四五六。",
            "夏雨布长空，清声发幽谷。",
            "直饶不堕宫商，也是强生节目。",
            "争如野外农夫，击壤高歌鼓腹。",
            "不学禅律威仪，免见蜡人随逐。",
            "丹凤不栖无影树，直透烟霄意自殊。"
        ],
        "title": "偈六十三首  其二七",
        "id": "6247c82a-f776-4d5d-9e27-73004eaf412c"
    },
    {
        "author": "释道宁",
        "paragraphs": [
            "干坤之内，宇宙之中。",
            "高悬舜日，大扇尧风。",
            "祝一人之寿算，祈万世之穹隆。",
            "唯吾家佛子受赐颇多，物外优游凭何祝。"
        ],
        "title": "偈六十三首  其二八",
        "id": "71b494a1-c4ad-4149-953e-1bf9c18e842b"
    },
    {
        "author": "释道宁",
        "paragraphs": [
            "是法住法位，世间相常住。",
            "南山靉靆生云，北山滂沱下雨。",
            "通身是口，阿师比拟。",
            "徒夸唇觜，把定放行。",
            "目前火急便还家，莫认殊乡为故里。",
            "官不容鍼，私通车马。",
            "幸对人天，何妨诘问。"
        ],
        "title": "偈六十三首  其二九",
        "id": "2487a270-0c55-4733-ab8a-664825359aa7"
    },
    {
        "author": "释道宁",
        "paragraphs": [
            "浩浩尘中，善能垂手。",
            "悲智冥符，古今希有。",
            "深入总持门，气宇冲斗牛。",
            "目连鹙子，攒眉妙德，空生缄口。",
            "一句无私，扫际窠臼。"
        ],
        "title": "偈六十三首  其三○",
        "id": "63d45357-5251-4f16-a654-5a613fead1c6"
    },
    {
        "author": "释道宁",
        "paragraphs": [
            "徧界不曾藏，通身无影像。",
            "相逢莫讶太愚痴，旷劫至今无伎俩。",
            "无伎俩，少人知。",
            "大体还他肌骨好，何须照镜画娥眉。"
        ],
        "title": "偈六十三首  其三一",
        "id": "aa036ac1-70d3-4a65-b3fe-c9f28e6c1c13"
    },
    {
        "author": "释道宁",
        "paragraphs": [
            "经入藏，禅归海。",
            "未足衲僧亲道底，拂袖前行归去来，击碎重关门大启。",
            "长安夜夜家家月，几处笙歌几处愁。"
        ],
        "title": "偈六十三首  其三二",
        "id": "90409c14-bb2b-40bd-a385-d304cd93c7e9"
    },
    {
        "author": "释道宁",
        "paragraphs": [
            "空王门下，法令当行。",
            "列局分司，利生为务。",
            "无明海内，驾起慈舟。",
            "入我山中，盛栽忍草。",
            "伶俜游子，诱引还家。",
            "直指衣中，久怀至宝。",
            "获解脱道，证本圆常。",
            "报佛深恩，方名垂手。",
            "不伤风化，物义两全。",
            "金殿玉堂留不住，披毛戴角又重来。"
        ],
        "title": "偈六十三首  其三三",
        "id": "60143b86-8dcf-460e-b625-1ed9f6965441"
    },
    {
        "author": "释道宁",
        "paragraphs": [
            "人天普集，龙象交参。",
            "大事全彰，云何不顾。",
            "须待提纲举要，鼓唱玄风。",
            "蔟锦攒花，以为谛当。",
            "都无所益，枉费心机。",
            "奈缘中下之流，无由凑泊。"
        ],
        "title": "偈六十三首  其三四",
        "id": "b2265984-2456-4e66-885a-8f7165fbb3ae"
    },
    {
        "author": "释道宁",
        "paragraphs": [
            "全提要妙，三藏绝诠。",
            "海印舒光，该罗法界。",
            "有情无情，炳然应现。",
            "有时南州北郡，买卖交关。",
            "有时看风把柁，顺水行船。",
            "有时酒肆茶坊，迎宾待客。",
            "有时投壶走马，歌笑围棋。",
            "种种多般，要源流出。",
            "玄关瞥转，大用现前。",
            "一槩无私，平等大道。",
            "始知诸佛转法轮，群生解差别。",
            "目击便归来，秤锤浑是铁。",
            "如斯告报，正属化门，不犯锋楞。",
            "善吉巖前草不生，侨尸谩把天花散。"
        ],
        "title": "偈六十三首  其三五",
        "id": "2500d44b-6696-41bd-9a7d-6e22096f5d40"
    },
    {
        "author": "释道宁",
        "paragraphs": [
            "空空至理，杳绝纤埃。",
            "功勋不到，妙叶难该。",
            "不落是非中，有无争敢和。",
            "何劳指注，便请承当。",
            "过后追风，徒夸好手。"
        ],
        "title": "偈六十三首  其三六",
        "id": "1e3a78c4-4c3b-439b-a459-96d259766d93"
    },
    {
        "author": "释道宁",
        "paragraphs": [
            "应机不妙，展事难谐。",
            "检点将来，弄巧成拙。"
        ],
        "title": "偈六十三首  其三七",
        "id": "b58bfefc-7ab1-4efc-a455-714cd6986143"
    },
    {
        "author": "释道宁",
        "paragraphs": [
            "禅家流，勿忌讳。",
            "干木随身，逢场作戏。",
            "有时高卧白云，有时持盂闹市。",
            "有时爱抚没絃琴，有时善宣无量义。",
            "有时似痴似騃，有时为祥为瑞。",
            "不是碧眼胡，亦非傅大士。",
            "住，住，他年自有知音知，何必清风动天地。"
        ],
        "title": "偈六十三首  其三八",
        "id": "8c768c8d-f3a3-4bf1-b1ce-e15e67f46a94"
    },
    {
        "author": "释道宁",
        "paragraphs": [
            "秋日耀长空，秋江浸虚碧。",
            "伤嗟门外人，处处寻弥勒。",
            "蓦路忽抬头，相逢不相识。",
            "剪尽霜前竹，临谿不化龙。"
        ],
        "title": "偈六十三首  其三九",
        "id": "3a11629d-233b-47ab-b209-bdad188d047e"
    },
    {
        "author": "释道宁",
        "paragraphs": [
            "万里无云，长天一色。",
            "不落古今，那该彼此。",
            "要津把断，风骨旋生。",
            "设使灵山密付，谩说拈华少室，亲传徒夸得髓。",
            "师子窟中无异兽，象王行处绝狐踪。"
        ],
        "title": "偈六十三首  其四○",
        "id": "b51b92f2-d743-4783-b9e1-2d836791cf99"
    },
    {
        "author": "释道宁",
        "paragraphs": [
            "薄𠜱明月碎清风，浅种深耕莫大功。",
            "破二作三横竖算，四方八面用无穷。"
        ],
        "title": "偈六十三首  其四一",
        "id": "76e7ab05-33db-4d5b-8182-d1d26b0757e0"
    },
    {
        "author": "释道宁",
        "paragraphs": [
            "诸佛放光明，助发实相义。",
            "言下合无生，为祥复为瑞。"
        ],
        "title": "偈六十三首  其四二",
        "id": "3b03c155-318b-44c0-ac95-40586f11b332"
    },
    {
        "author": "释道宁",
        "paragraphs": [
            "灵山顾视，迦叶亲闻。",
            "白藕峰前，卢公契旨。",
            "直饶鍼芥相投，未免随波逐浪。",
            "俱成胜负，犹涉驱驰。",
            "争似青天为幕，夜月为钩。",
            "卧藤萝下，块石枕头。",
            "踏得故关田地稳，不风流处也风流。"
        ],
        "title": "偈六十三首  其四三",
        "id": "030f8931-b520-4882-b1e6-7ac7bb73061c"
    },
    {
        "author": "释道宁",
        "paragraphs": [
            "云收天际，雾卷长空。",
            "坐立俨然，谁家风月。",
            "这里荐得，早涉崎岖。",
            "更待商量，般雪填井。",
            "不许夜行刚把火，直须当道与人看。"
        ],
        "title": "偈六十三首  其四四",
        "id": "8d3ce6aa-bc47-4800-9dda-039f505ec2ba"
    },
    {
        "author": "释道宁",
        "paragraphs": [
            "先贤垂范，语真如弦。",
            "衲子奔波，刚然不顾。",
            "粉骨碎身未足酬，一句了然超百亿。"
        ],
        "title": "偈六十三首  其四五",
        "id": "ac0634d3-6aa5-4602-85b6-32dbc3a647e8"
    },
    {
        "author": "释道宁",
        "paragraphs": [
            "田中稻子已焦黄，颗粒圆成不并常。",
            "妙手及时收拾后，五湖龙象济饥疮。",
            "剑为不平离宝匣，药因救病出金缾。"
        ],
        "title": "偈六十三首  其四六",
        "id": "1bfc4c77-9887-41b4-82be-eb45ad29633d"
    },
    {
        "author": "释道宁",
        "paragraphs": [
            "一人发真归源，十方虚空，悉皆销殒。",
            "浑家不是不进步，无奈当门荆棘生。"
        ],
        "title": "偈六十三首  其四七",
        "id": "938ed3ba-2f8b-4215-968c-a1d628bc1829"
    },
    {
        "author": "释道宁",
        "paragraphs": [
            "高提祖印，独耀寰区。",
            "坐却舌头，圣凡罔测。",
            "声前要旨，妙叶难该。",
            "句后玄关，金鍼双锁。",
            "通人分上，肯受提撕。",
            "蒙懂禅流，徒夸作略。",
            "设使五湖衲子，四海高人。",
            "问似龙飞凤舞，答如玉转珠回。",
            "向本分事中，白云万里。",
            "诸缘不涉，岂落今时。",
            "混沌未分全体现，干坤才剖失便宜。"
        ],
        "title": "偈六十三首  其四八",
        "id": "c8a91bf0-169f-43c3-92a1-e7a99a031e52"
    },
    {
        "author": "释道宁",
        "paragraphs": [
            "妙孤峰顶，竟日不逢。",
            "菩提场中，随处合会。",
            "孰谓祖师关棙险，等闲拈出与人看。"
        ],
        "title": "偈六十三首  其四九",
        "id": "1fb3f8dd-9c29-4919-b8e9-42c6e48c33df"
    },
    {
        "author": "释道宁",
        "paragraphs": [
            "兔走乌飞，暗移时节。",
            "入夏早三旬，衲僧彻未彻。",
            "休寻向上关，莫问西来诀。",
            "健则松径闲行，困则堂中便歇。",
            "恩光一道皎然，旷劫未尝生灭。",
            "无物可并雌黄，教我云何剖说。",
            "回头踏著自家乡，始信秤锤浑是铁。"
        ],
        "title": "偈六十三首  其五○",
        "id": "263ac4bb-a0fe-4b66-8877-b6514d423a5e"
    },
    {
        "author": "释道宁",
        "paragraphs": [
            "形名未兆，早涉戈矛。",
            "是非锋起，彻底风流。",
            "左旋右转，海印全收。",
            "枯木堂前，徒话会无。",
            "明山上，任优游。",
            "君不见，一叶落时天下秋。"
        ],
        "title": "偈六十三首  其五一",
        "id": "583cbf78-cf0a-4301-8a1e-97f9760c77f0"
    },
    {
        "author": "释道宁",
        "paragraphs": [
            "门外春将暮，园林华木残。",
            "灵云消息在，游子莫颟顸。",
            "云舒四野，雨泻长空。",
            "花落花开，春来春去。",
            "往复本非移易，迷悟岂有差殊。",
            "急回首，不须疑。",
            "嫩竹抽新笋，寒松长旧枝。",
            "灵云亲悟处，眉上更安眉。"
        ],
        "title": "偈六十三首  其五二",
        "id": "4d16cc01-b982-4d7d-8085-d804203d5bcd"
    },
    {
        "author": "释道宁",
        "paragraphs": [
            "生也不知，死也不会。",
            "不知不会，逍遥自在。",
            "南北东西，曾无罣碍。",
            "露地白牛无觅处，火里蝍蟟飞上天。"
        ],
        "title": "偈六十三首  其五三",
        "id": "e058f83f-7bfd-4cf5-9381-35128f535de3"
    },
    {
        "author": "释道宁",
        "paragraphs": [
            "古今不异，达者同归。",
            "踏著斯关，自他兼济。",
            "山僧不惜眉毛，重为诸人指注。",
            "休，休，大丈夫儿合自由。",
            "急急脩，莫悠悠，看看便是结交头。",
            "莫学陵田栽晚稻，一阵霜风无可收。"
        ],
        "title": "偈六十三首  其五四",
        "id": "b9f17d2c-b95a-4baa-8aa1-10cff93c2c13"
    },
    {
        "author": "释道宁",
        "paragraphs": [
            "大道皎然，本无迷悟。",
            "杳忘三际，超越上乘。",
            "透古透今，非玄非妙。",
            "通同法界，一种平怀。",
            "古路无私，何人措足。"
        ],
        "title": "偈六十三首  其五五",
        "id": "f73835bd-711b-4fbd-9fc5-6a659988c647"
    },
    {
        "author": "释道宁",
        "paragraphs": [
            "赵州老汉，大似因风吹火。",
            "顺水飏帆，击碎斯关。",
            "尘中物外，凡则全凡，圣则全圣。",
            "若能如是解，通达事理竟。",
            "其或涯际未分，路逢死蛇莫打杀，没底篮子盛将归。"
        ],
        "title": "偈六十三首  其五六",
        "id": "0c2d1517-4ef7-402f-ae45-95fcf3a19e4c"
    },
    {
        "author": "释道宁",
        "paragraphs": [
            "滔滔法海，清浊混流。",
            "湛湛禅河，鱼龙变化。",
            "杳杳无涯际，澄澄彻底寒。",
            "短棹孤舟，徒夸好手。",
            "长竿画舫，方称男儿。",
            "风浪掀天，云雷匝界。",
            "丝纶便掷，不顾危亡。",
            "灵鳌锦尾上钩来，跛鼈盲龟随浪去。",
            "满船装载，月渚芦湾。",
            "共乐升平，同歌道泰。",
            "从前祖业，岂假外求。",
            "截流到岸之人，且道是何面目。",
            "须弥顶上非凡木，白藕峰前得处高。"
        ],
        "title": "偈六十三首  其五七",
        "id": "05e5c9d8-632b-4abf-9ad5-5603e1975520"
    },
    {
        "author": "释道宁",
        "paragraphs": [
            "未离兜率，已降王宫。",
            "未出母胎，度人已毕。",
            "日日日从东畔出，朝朝鸡向五更啼。",
            "虽然不是桃源洞，春至桃花亦满蹊。"
        ],
        "title": "偈六十三首  其五八",
        "id": "7fe04661-7fa7-495a-acb8-b54a2ea4cce5"
    },
    {
        "author": "释道宁",
        "paragraphs": [
            "毗蓝园内，右脇降生。",
            "七步周行，四方目顾。",
            "天上天下，唯我独尊。",
            "大似贪观天上月，失却掌中珠。",
            "天生伎俩能奇怪，末上输他弄一场。"
        ],
        "title": "偈六十三首  其五九",
        "id": "8a40553d-0da2-48ba-9f36-123be70aaf4e"
    },
    {
        "author": "释道宁",
        "paragraphs": [
            "灵山密旨，迦叶非闻。",
            "少室玄言，神光道听。",
            "拈华得髓，尽是虚名。",
            "妙用无私，匪从外有。",
            "放行也，皇风荡荡，帝道平平。",
            "收来也，海晏河清，民歌率土。",
            "不收不放，共乐升平。",
            "金轮统御三千界，山岳齐呼万岁声。"
        ],
        "title": "偈六十三首  其六○",
        "id": "35f99494-e90e-4938-a12b-7821d7e7342d"
    },
    {
        "author": "释道宁",
        "paragraphs": [
            "露地白牛烹却了，清风细切亦虚传。",
            "报慈此夜凭何献，一碗麤汤直万千。",
            "两手持来如得用，不须辛苦走山川。"
        ],
        "title": "偈六十三首  其六一",
        "id": "4461135f-056e-4666-88f2-2224b3681e50"
    },
    {
        "author": "释道宁",
        "paragraphs": [
            "要行便行，要住即住。",
            "翻身踏破太虚空，推倒妙峰无影树。",
            "古佛位中留不住，夜来和雨宿寒谿。"
        ],
        "title": "偈六十三首  其六二",
        "id": "55a33133-193c-472d-8a4e-2bf5bc04806e"
    },
    {
        "author": "释道宁",
        "paragraphs": [
            "见月休观指，还家罢问程。",
            "此是古人语，丹青画不成。",
            "只如一夜风雷，连宵春雨。",
            "三方及四维，上下亦复尔。",
            "慈门大启，今古历然。",
            "踏得故关田地稳，始知千圣不曾传。"
        ],
        "title": "偈六十三首  其六三",
        "id": "001dc1d9-5f01-42de-9110-c2c34a4bc610"
    },
    {
        "author": "释道宁",
        "paragraphs": [
            "前箭犹轻后箭深，行人何事苦沉吟。",
            "翻身若解看方便，始信真?不博金。"
        ],
        "title": "颂古十六首  其一",
        "id": "f1ab6bf8-f5a2-47f8-9e07-bfcf256dec72"
    },
    {
        "author": "释道宁",
        "paragraphs": [
            "抹粉涂坯恰似呆，神头鬼面舞三台。",
            "千千万万人窥看，子细不知谁见来。"
        ],
        "title": "颂古十六首  其二",
        "id": "33136155-c8c6-452c-b9ea-f1b4c6a2106d"
    },
    {
        "author": "释道宁",
        "paragraphs": [
            "一片虚空亘古今，鳞龙头角竞疏亲。",
            "坐亡立脱知多少，铁树花开别是春。"
        ],
        "title": "颂古十六首  其三",
        "id": "a1a79f8b-d7d4-424a-92a7-4d9f62c0423c"
    },
    {
        "author": "释道宁",
        "paragraphs": [
            "春去复春来，桃花依旧开。",
            "东风浩浩曾无间，刚地灵云道不猜。"
        ],
        "title": "颂古十六首  其四",
        "id": "6870d51d-af0b-48ef-a6a7-b7440b8c963d"
    },
    {
        "author": "释道宁",
        "paragraphs": [
            "百炼精金大冶中，任他腾焰亘大红。",
            "须臾拈出教人看，添得行家价转丰。"
        ],
        "title": "颂古十六首  其五",
        "id": "1913cfa7-9cbd-4719-b670-c611a8bd47df"
    },
    {
        "author": "释道宁",
        "paragraphs": [
            "游山翫水事寻常，早晚归来鬓欲霜。",
            "踏破草鞋回首看，数声猨叫白云乡。"
        ],
        "title": "颂古十六首  其六",
        "id": "058e901d-d43f-4ca6-bec5-132ffcce07da"
    },
    {
        "author": "释道宁",
        "paragraphs": [
            "风头坐断进还难，衲子相将不易看。",
            "不到潼关天已晓，不堪回首望长安。"
        ],
        "title": "颂古十六首  其七",
        "id": "1bc78f38-3914-4494-b394-accc4e8720db"
    },
    {
        "author": "释道宁",
        "paragraphs": [
            "丛林乍入问来由，吃粥无过洗钵休。",
            "有意气时添意气，不风流处也风流。"
        ],
        "title": "颂古十六首  其八",
        "id": "cd17de6e-819a-4a60-8541-58798db494a3"
    },
    {
        "author": "释道宁",
        "paragraphs": [
            "非风幡动唯心动，犹涉廉纤强指陈。",
            "大地未曾添寸土，不知谁是点头人。"
        ],
        "title": "颂古十六首  其九",
        "id": "bb68d81e-ffe8-4f16-aee1-c29834efa5c5"
    },
    {
        "author": "释道宁",
        "paragraphs": [
            "火号更深喝道来，普门关棙一时开。",
            "圆通大师呵呵笑，不是峨嵋与五台。"
        ],
        "title": "颂古十六首  其一○",
        "id": "7495d224-7a46-4203-867b-4c7d4af4f05e"
    },
    {
        "author": "释道宁",
        "paragraphs": [
            "妙体本如如，无劳待卷舒。",
            "直饶恁么去，未免草庵居。"
        ],
        "title": "颂古十六首  其一一",
        "id": "2ae5b61c-634c-4d83-8623-39b707866c6d"
    },
    {
        "author": "释道宁",
        "paragraphs": [
            "思量有个悟因由，万叠云山障路头。",
            "更话煎茶并扫地，泥中洗土转添愁。"
        ],
        "title": "颂古十六首  其一二",
        "id": "7f9bdd37-1d97-4347-923c-04b2ca9b463a"
    },
    {
        "author": "释道宁",
        "paragraphs": [
            "煎茶扫地事如麻，若了如麻理不差。",
            "打破画缾归去后，始知凡圣眼中花。"
        ],
        "title": "颂古十六首  其一三",
        "id": "3f8c1f08-e176-4c1f-8de2-bccbd1a58e5a"
    },
    {
        "author": "释道宁",
        "paragraphs": [
            "工巧诸伎艺，头头迸出真祥瑞。",
            "瞥然端坐到家乡，堪笑维摩谈不二。"
        ],
        "title": "颂古十六首  其一四",
        "id": "b805e96d-6efc-49ad-bfa8-c6353d19d20d"
    },
    {
        "author": "释道宁",
        "paragraphs": [
            "尽现行此事，一段光明照天地。",
            "体用从来非自他，何须更觅锥头利。"
        ],
        "title": "颂古十六首  其一五",
        "id": "6bf81207-a7c0-436e-b1ac-1bd1106e1eb0"
    },
    {
        "author": "释道宁",
        "paragraphs": [
            "诸佛非道父非亲，格外殷勤强指陈。",
            "朕兆未分全体露，不知谁识个中人。"
        ],
        "title": "颂古十六首  其一六",
        "id": "ef3a9b2f-62b2-4c06-b080-c404232a98eb"
    },
    {
        "author": "释道宁",
        "paragraphs": [
            "法王严父是真依，二臂三头转背伊。",
            "要会祖师端的旨，不劳瞬目又扬眉。"
        ],
        "title": "颂古十六首  其一七",
        "id": "f9140cc1-63db-4d2a-bb33-a7533498117a"
    },
    {
        "author": "释道宁",
        "paragraphs": [
            "迸破莓苔地，亭亭出短篱。",
            "箨随风雨解，根有岁寒期。",
            "凤管终须奏，渔竿莫可窥。",
            "傥容常守节，定见化龙时。"
        ],
        "title": "新笋竹",
        "id": "03961e0d-38b4-482f-974b-18fcbf5592fe"
    },
    {
        "author": "释道宁",
        "paragraphs": [
            "浮名浮利懒跻攀，闻搆茆堂杳霭间。",
            "搔首凭栏人不会，落花啼鸟藓痕斑。"
        ],
        "title": "寄希饶闲堂",
        "id": "f98cae67-f141-467a-a9e5-1f228a8c9b73"
    },
    {
        "author": "释道宁",
        "paragraphs": [
            "四面阴云旋旋舒，冰轮一片耀昏衢。",
            "影分万派曾无异，光照千门岂有殊。",
            "境寂风清思至友，香残玉篆倦加趺。",
            "寥寥廓彻瑠璃界，心月圆明德不孤。"
        ],
        "title": "十六夜对月和十五夜无月",
        "id": "0c6258a5-4cb3-4762-81c8-d4f1003f3bff"
    },
    {
        "author": "释道宁",
        "paragraphs": [
            "非幻非真，僧繇难写。",
            "貌不惊人，权衡保社。",
            "画虎作猫，指馿为马。",
            "月彩分辉，风清大夏。",
            "五羊城里旧知音，觌面相呈那辩也。",
            "慇懃寄语莫狐疑，便是蒋山宁道者。"
        ],
        "title": "辩禅人五羊作丐写师真求赞",
        "id": "161bec7d-b040-4cc1-916c-9550ef4a1ac3"
    },
    {
        "author": "释道宁",
        "paragraphs": [
            "禅人告别欲南归，卷衲和云伴锡飞。",
            "脚下路穿华藏界，何须待叩吉祥机。"
        ],
        "title": "送僧归华藏",
        "id": "4ef52f4d-5807-4bca-9303-2c2bfbbb00d4"
    },
    {
        "author": "僧某",
        "paragraphs": [
            "荏苒光阴岁月寒，禅家赢得共盘桓。",
            "个中消息无人会，愿闻提唱祖师关。"
        ],
        "title": "偈  其一",
        "id": "a2e7667d-bb7b-4bb0-9c12-0872cc5d503f"
    },
    {
        "author": "僧某",
        "paragraphs": [
            "弥勒真弥勒，分身千百亿。",
            "时时示世人，世人俱不识。"
        ],
        "title": "偈  其二",
        "id": "c703df12-d3c9-45ae-8a8e-d1d1c821c9bc"
    },
    {
        "author": "游酢",
        "paragraphs": [
            "色红可使紫，叶单可使千。",
            "花小可使大，子小可使繁。",
            "天赋有定质，我力能使迁。",
            "自矜接花手，可夺造化权。",
            "众闻悉惊诧，为我屡叹吁。",
            "用智固巧矣，天时可易欤。",
            "我欲春采菊，我欲冬赏桃。",
            "汝不能栽接，汝巧亦徒劳。",
            "雨露草必生，霜雪松不死。",
            "有本性必生，亦时雨与之。",
            "所遭有变易，是亦时所为。",
            "时乎不可违，何物可违时。"
        ],
        "title": "接花",
        "id": "490fa9b7-5d4f-4266-915b-ce7cdca7de18"
    },
    {
        "author": "游酢",
        "paragraphs": [
            "去郡五里安国寺，断蓬荒蓧成邱墟。",
            "郡人不置瓜李嫌，公亦甘与泉石居。",
            "想憎俗事败人意，独愿灯火勤三余。",
            "今人不出如处女，陋室暗屋跖不如。",
            "闻君读书胡乃尔，政恐心地怠芟锄。",
            "前辈浑厚应有此，难弟难兄俱可书。"
        ],
        "title": "韩魏公读书堂",
        "id": "f7849838-afa1-412b-be0a-f9d368cd8852"
    },
    {
        "author": "游酢",
        "paragraphs": [
            "邀客十分饮，送君千里归。",
            "情随绿水去，目断白鸥飞。",
            "松菊今应在，风尘昔已非。",
            "维舟待夜月，能不重依依。"
        ],
        "title": "饯贺方回分韵得归字",
        "id": "e3b92b29-96f0-4169-a547-d9c7bb9d3cd5"
    },
    {
        "author": "游酢",
        "paragraphs": [
            "天末惊风急，江湖野思长。",
            "悲鸣愁绝塞，接翼冒风霜。",
            "泽岸多矰弋，云间乏稻粱。",
            "茫然栖息地，饮啄欲何乡。"
        ],
        "title": "归雁",
        "id": "847b3d4b-0ee0-4386-b2a2-f15771b8f277"
    },
    {
        "author": "游酢",
        "paragraphs": [
            "世事浮云薄，劳生一梦长。",
            "散材依栎社，幽意慕濠梁。",
            "风急鹰鹯迅，霜残草木黄。",
            "投闲如有约，早晚问耕桑。"
        ],
        "title": "感事",
        "id": "b6c521ab-1377-4fe8-98b9-f61eabffd758"
    },
    {
        "author": "游酢",
        "paragraphs": [
            "十里桥西别有天，青山欲断翠云连。",
            "园林寂寂鹿为友，野服翩翩儒亦仙。",
            "风咏舞雩正此日，雪飘伊洛是何年。",
            "追寻往事顿成梦，回首春光倍黯然。"
        ],
        "title": "春日山行有感",
        "id": "a7daea81-38c0-4390-b7ea-165983c6df9a"
    },
    {
        "author": "游酢",
        "paragraphs": [
            "崒嵂三峰带白湾，谁开兰若翠微间。",
            "竹林云懒禅心定，草径苔荒屐齿斑。",
            "天入碧岚成玉宇，鸟飞青嶂出尘寰。",
            "此中即是蘂珠境，遮莫闲吟一解颜。"
        ],
        "title": "游宝应寺",
        "id": "b9442c6a-5455-4615-8332-0167d75744ff"
    },
    {
        "author": "游酢",
        "paragraphs": [
            "桥西积雪度新晴，卜筑茅堂快落成。",
            "郁郁奇花铺野趣，关关好鸟和书声。",
            "春浓岚色无边景，水浄天光彻底清。",
            "记得程门窗草绿，至今遐想每驰情。"
        ],
        "title": "宝应寺读书堂成因怀明道先生",
        "id": "a64d3c4e-df0c-4815-8d1f-25d1b74be6d3"
    },
    {
        "author": "游酢",
        "paragraphs": [
            "翠霭光风世界，青松绿竹人家。",
            "天外飞来野鸟，涧中流出桃花。"
        ],
        "title": "山中即景",
        "id": "8b62b96c-2e43-4d2e-9bcd-41866a33d161"
    },
    {
        "author": "游酢",
        "paragraphs": [
            "小院闲亭长薜萝，鹿来穿径晚经过。",
            "夕阳萧散簿书少，窗里南山明月多。"
        ],
        "title": "题河清县廨",
        "id": "be25c8f8-1ca6-42c0-8f3d-630a64f7be10"
    },
    {
        "author": "游酢",
        "paragraphs": [
            "清溪一曲绕朱楼，荷密风稠咽断流。",
            "夹岸垂杨烟细细，小桥流水即沧洲。"
        ],
        "title": "水亭",
        "id": "044e9ff8-b8ae-4104-8293-3fa044efe28a"
    },
    {
        "author": "游酢",
        "paragraphs": [
            "绛帷燕侍每从容，一听微言万虑空。",
            "却愧犹悬三釜乐，未能终此挹清风。"
        ],
        "title": "在颍昌寄中立  其一",
        "id": "ab336ba7-97d4-4c4b-a3ef-d6b477424c29"
    },
    {
        "author": "游酢",
        "paragraphs": [
            "萧条清颍一茅庐，魂梦长怀与子居。",
            "五里桥西杨柳路，至今车马往来疏。"
        ],
        "title": "在颍昌寄中立  其二",
        "id": "e39bb6ee-206e-4afb-b004-2a050f6d2572"
    },
    {
        "author": "游酢",
        "paragraphs": [
            "奇冠南闽此最奇，归宗千古是谁归。",
            "至今来访谁先至，知是曹刘先我知。"
        ],
        "title": "登归宗巖",
        "id": "21abae26-fcc7-425d-922d-21112ce00d2d"
    },
    {
        "author": "游酢",
        "paragraphs": [
            "三十年前宿草庐，五年三第世间无。",
            "门前獬豸公裳在，只恐儿孙不读书。"
        ],
        "title": "诲子",
        "id": "1930b1c3-e8b4-4177-8124-cc4f49d94ca6"
    },
    {
        "author": "游酢",
        "paragraphs": [
            "即今年才五十余，脱去簪绂弊屣如。",
            "圣时搜选动空谷，策足要路争先趋。",
            "庙堂故人握重柄，僵者可植瘦可腴。",
            "惓惓风义数寄语，掉头不顾甘如愚。"
        ],
        "title": "赠陈仲循",
        "id": "6ac36772-7912-48c6-98b1-4d2c7dc7ab20"
    },
    {
        "author": "游酢",
        "paragraphs": [
            "林下徜徉得至游，高情不与世情谋。",
            "羲和叱驭日逾永，猿鹤寻盟山更幽。",
            "踽踽凉凉还自哂，休休莫莫复何求。",
            "应门穉子非无意，客至萧萧已百忧。"
        ],
        "title": "韦氏独乐堂",
        "id": "39cbb5c6-5da1-4d7a-a865-41ba564c4a4f"
    },
    {
        "author": "游酢",
        "paragraphs": [
            "早付闲身老故乡，青松成径菊成行。",
            "搘颐独坐心遗念，坦腹高吟兴欲狂。",
            "瓮下却应嗤毕卓，篱根遥想对羲皇。",
            "乘风破浪门前客，试问浮家有底忙。"
        ],
        "title": "韦深道寄傲轩",
        "id": "54654302-945c-4ca4-9919-4db238e68848"
    },
    {
        "author": "游酢",
        "paragraphs": [
            "寒花窈嫋蔓颓墙，古寺苍苔昼掩房。",
            "犬吠屋头山杳杳，虫鸣阶隙草荒荒。",
            "池塘澹月蒹葭冷，篱落西风橘柚香。",
            "六代江山金碧地，断碑留得管兴亡。"
        ],
        "title": "金陵野外废寺",
        "id": "e744aa51-fcd9-4095-a895-956237fd021f"
    },
    {
        "author": "游酢",
        "paragraphs": [
            "青山控野双门壮，白浪排空万马来。"
        ],
        "title": "句",
        "id": "5bddfa7b-8b96-49e9-aabc-d884988e1554"
    },
    {
        "author": "释维琳",
        "paragraphs": [
            "扁舟驾兰陵，自愞旧风物。",
            "君家有天人，雄雄维摩诘。",
            "我口吞文殊，千里来问疾。",
            "若以默相酬，露柱皆笑出。"
        ],
        "title": "常州问东坡疾",
        "id": "0353cda4-4a2c-4701-b9a8-23887734f744"
    },
    {
        "author": "释维琳",
        "paragraphs": [
            "堂与碧山对，白云长作邻。",
            "日暮白云合，谁见白云心。"
        ],
        "title": "白云堂",
        "id": "8d56d94b-3ec5-4404-8fa3-22d93e693b96"
    },
    {
        "author": "释维琳",
        "paragraphs": [
            "大夫去作栋梁材，无复清阴覆绿苔。",
            "今夜月明风露冷，误他千里鹤飞来。"
        ],
        "title": "有司欲取寺松供朝用感赋",
        "id": "90e52028-90c2-4738-91ce-40e679ed0eea"
    },
    {
        "author": "释维琳",
        "paragraphs": [
            "瓯面乳花谁共看。"
        ],
        "title": "句",
        "id": "a7c26035-aa35-483f-8b37-5cd93bc5db08"
    },
    {
        "author": "魏二翁",
        "paragraphs": [
            "我今入山，避此嚣烦。",
            "卫以卒史，聘以达官。",
            "岂易我乐，物外清闲。",
            "养真存气，七返九还。",
            "金丹既就，遂陟仙坛。",
            "蓬莱绛阙，玉户金关。",
            "有能学我，云路非难。"
        ],
        "title": "颂",
        "id": "15b70392-d23b-4ef5-bdcb-ea508da51ebf"
    },
    {
        "author": "魏二翁",
        "paragraphs": [
            "火田心主须防慎，慎行方成后世传。",
            "传守坎离为要妙，妙趋名利作忧煎。",
            "前程若识丹霞法，法路应归紫府仙。"
        ],
        "title": "藏头诗",
        "id": "43c504d2-c96c-49d0-adc8-54b4fdd0dbea"
    },
    {
        "author": "钱咏",
        "paragraphs": [
            "选构人皆事宴逢，独君教子袭良弓。",
            "因闻诗礼家题旧，及宠丝纶语命同。",
            "几杖已尊贤老外，龟鱼争焕彩衣中。",
            "新来更喜增荣观，青锁才臣赠古风。"
        ],
        "title": "赋新繁周表权如诏亭",
        "id": "5476d072-f7f9-4d70-a2d4-8a6a588cc155"
    },
    {
        "author": "沈躬行",
        "paragraphs": [
            "孟月摄提指，春游初服成。",
            "招寻追旧蹟，涉历憩孤情。",
            "暂尔谐心赏，相从念友声。",
            "丹房探不远，吾欲悟无生。"
        ],
        "title": "仙巖即事",
        "id": "9db94c93-d944-4dc6-96d9-0f5f62c2502a"
    },
    {
        "author": "沈琪",
        "paragraphs": [
            "疑是飞来白鹭洲，登高□□忆□流。",
            "云间春色连蓬岛，风里江声绕画楼。",
            "孤鹜落霞装晚景，淡烟微雨识归舟。",
            "醉乡便是华胥国，底用乘槎犯斗牛。"
        ],
        "tags": [
            "钱塘江"
        ],
        "title": "观潮阁",
        "id": "fbbf27e9-2c4f-48df-92b6-8c66f2eadc77"
    },
    {
        "author": "杨时",
        "paragraphs": [
            "此日不再得，颓波注扶桑。",
            "跹跹黄小羣，毛发忽已苍。",
            "愿言绩学子，共惜此日光。",
            "术业贵及时，勉之在青阳。",
            "行己慎所之，戒哉畏迷方。",
            "舜跖善利间，所差亦毫芒。",
            "富贵如浮云，苟得非所臧。",
            "贫贱岂吾羞，逐物乃自戕。",
            "胼胝奏艰食，一瓢甘糟糠。",
            "所逢义适然，未殊行与藏。",
            "斯人已云没，简编有遗芳。",
            "希颜亦颜徒，要在用心刚。",
            "譬犹适千里，驾言勿徊徨。",
            "驱马日云远，谁谓阻且长。",
            "末流学多岐，倚门诵韩庄。",
            "出入方寸间，雕镌事辞章。",
            "学成欲何用，奔趋利名场。",
            "挟策博塞游，异趣均亡羊。",
            "我懒心意衰，抚事多遗忘。",
            "念子方妙龄，壮图宜自彊。",
            "至宝在高深，不惮勤梯航。",
            "茫茫定何求，所得安能常。",
            "万物备吾身，求得舍即亡。",
            "鸡犬犹知寻，自弃良可伤。",
            "欲为君子儒，勿谓予言狂。"
        ],
        "title": "此日不再得示同学",
        "id": "25ab0801-091a-4a75-93cb-c807945be2cc"
    },
    {
        "author": "杨时",
        "paragraphs": [
            "汉纲久陵迟，国柄授权室。",
            "中兴得英主，威明戒前失。",
            "三公经邦手，吏事困精覈。",
            "功臣欲图全，犹不任以职。",
            "矧兹故人分，义等天伦戚。",
            "卓哉子陵心，秉哲固前识。",
            "投身豢名爵，岂得枉寻尺。",
            "万钟虽云富，樊雉非予匹。",
            "石濑清且泚，苍崖耸而直。",
            "投竿事幽寻，钓水鲜可食。",
            "羊裘御冬温，衮绣未云益。",
            "三旌屠羊肆，义在不吾易。",
            "用舍各有趣，高风亘今昔。"
        ],
        "title": "严陵钓台",
        "id": "330e2b35-f518-4a5c-8aeb-a35f81132689"
    },
    {
        "author": "杨时",
        "paragraphs": [
            "土圭日已南，百年生有期。",
            "新阳潜地脉，惨惨羣阴微。",
            "尚觉云气昏，严飚弄寒威。",
            "狂雷与骤雨，奔逐如喧鼙。",
            "百虫误惊蛰，生理亦已亏。",
            "向晚怒声息，霰雪交余辉。",
            "凌寒山驿孤，持杯空自疑。"
        ],
        "title": "冬至日闻雷",
        "id": "c7ffaa02-7295-499c-af1e-82d21793a5a7"
    },
    {
        "author": "杨时",
        "paragraphs": [
            "土屋枕荒陂，周回仅容席。",
            "环堵异营窟，犹遗古风质。",
            "功虽劳版筑，身自有余力。",
            "依户凿圆窦，寒光度如璧。",
            "户开迎温风，冬墐可栖息。",
            "胡为栋宇丽，但免风雨阨。",
            "安居自宽暇，见者徒逼仄。",
            "寄言邻舍翁，各自适汝适。",
            "慎勿慕华屋，浇漓非至德。"
        ],
        "title": "土屋",
        "id": "e2bbf718-3398-44e8-b46e-0ff16793db2f"
    },
    {
        "author": "杨时",
        "paragraphs": [
            "鴥彼晨风飞，日暮归鬰林。",
            "游子尚何得，但寄千里心。",
            "庭闱斑白亲，忆念我亦深。",
            "云何彼无耗，徒役梦寐寻。",
            "有如在空谷，岁久想足音。",
            "竹篇一行书，贵可抵万金。",
            "踟蹰步前庭，复坐口欲瘖。",
            "泪堕不自知，便觉盈衣襟。",
            "人生本无待，岂受外物侵。",
            "归当卧牛衣，竹箨横荆簪。"
        ],
        "title": "久不得家书",
        "id": "c1b5e24d-2e0b-49a0-863c-d388be98e336"
    },
    {
        "author": "杨时",
        "paragraphs": [
            "结庐东山阿，屹然俯全闽。",
            "下有黄龙渊，浮光抱层云。",
            "彼美谷口翁，杖策来往频。",
            "明月自为友，顾影相为邻。",
            "撷芷佩芳兰，不与麋鹿羣。",
            "虚堂发辉素，黄卷日相亲。",
            "采薇芼晨羹，弋凫侑清樽。",
            "曝日负巖窦，为童浴溪濆。",
            "微吟曳双屐，踏破青苔纹。",
            "归与自乐只，此意将谁论。",
            "点狂圣所与，聊欲继余芬。"
        ],
        "title": "藏春峡 咏归堂",
        "id": "d5810bb5-3eb9-45b3-b25a-561c6c45c87c"
    },
    {
        "author": "杨时",
        "paragraphs": [
            "昔君居隠鳞，投竿拂珊瑚。",
            "今来寓谷口，结亭事春锄。",
            "亭下十余畦，蔚蔚富嘉蔬。",
            "野果衔朱蕤，蔓实垂青桴。",
            "篱根有蹲鸱，晨炊胜彫胡。",
            "岂惟充君腹，邻里亦厌余。",
            "疏泉动地脉，硗确成膏腴。",
            "谅彼汉阴人，假脩匪吾徒。",
            "避俗柴桑翁，不复叹荒芜。",
            "卷怀经纶手，治此一亩居。",
            "知子非隠沦，聊以寓壮图。",
            "人生出处分，礼义安可踰。",
            "兹谋异樊须，甘事小人儒。"
        ],
        "title": "藏春峡 老圃亭",
        "id": "f3e3fb2c-1970-4267-8c5d-961ecf27fb82"
    },
    {
        "author": "杨时",
        "paragraphs": [
            "象纬辰心次，雄都水浊时。",
            "经天浮瑞彩，绝代出英姿。",
            "厚德千金璧，虚怀万顷陂。",
            "霜蹄来汉苑，云翮上天池。",
            "籍籍才猷美，皇皇使节驰。",
            "飞书腾众吻，横穽寘通逵。",
            "剖竹章流远，还车蜀道巇。",
            "秦庭徒被指，赵璧本无亏。",
            "黄霸初勤细，裴公可范规。",
            "惠流三郡俗，名掩四贤祠。",
            "大厦资梁栋，承祧頼鼎彝。",
            "会须纡衮绣，宁久驻旌麾。",
            "画航行空挽，甘棠去益思。",
            "烟波迎棹急，江柳拂墙低。",
            "贱士行藏拙，参军秩序卑。",
            "生涯惟蠹简，事业付毛锥。",
            "懒惰文园病，伶仃曼倩饥。",
            "自甘同跛鼈，未忍舍灵龟。",
            "朽质难雕绘，余生辱品题。",
            "寒荄回暖律，阴壑得晴曦。",
            "终愧麞头贱，难酬国士知。",
            "两行渊客泪，感激自沾颐。"
        ],
        "title": "送虔守楚大夫",
        "id": "c129529a-a0b8-4fd4-8098-49b708e8edf3"
    },
    {
        "author": "杨时",
        "paragraphs": [
            "朝衙羣吏集，戢戢同队鱼。",
            "暮衙羣吏散，翩翩若惊凫。",
            "归来坐虚室，开编对璠璵。",
            "启户阒无人，清风入吾庐。",
            "持杯邀明月，大嚼时与俱。",
            "跰跹步松阴，对影聊相娱。",
            "嗟予懒惰久，阔略与世疏。",
            "故人隔清湘，怀抱何由舒。",
            "为问鲁山翁，此意今何如。"
        ],
        "title": "县斋书事寄张世贤",
        "id": "255e0b70-37ff-4980-85f7-3d3c8fe421af"
    },
    {
        "author": "杨时",
        "paragraphs": [
            "孤丘锁千岑，层阁跨云起。",
            "永怀霜露思，时未荐醪醴。",
            "钦宗贵收族，蛰蛰神亦喜。",
            "故令傲霜根，骈枝复连理。",
            "黄侯渥洼种，一跃不容拟。",
            "庆源如归墟，万壑自奔止。",
            "终见君子乡，乃是鸣珂里。"
        ],
        "title": "黄彦昭时思阁",
        "id": "23b4227d-c313-49ca-90ad-7d872a39be1e"
    },
    {
        "author": "杨时",
        "paragraphs": [
            "民生结绳初，异宇本同体。",
            "谁令四目翁，破肉作疮痏。",
            "龙龟出河洛，兹理固天启。",
            "张侯瑚琏姿，高步轶前轨。",
            "买书费千金，充屋未云已。",
            "六经滀溟渤，百家杂原委。",
            "中流涌千波，举体惟一水。",
            "参前有真趣，万古一凭几。",
            "毫端吐奇芬，溢目丽纨绮。",
            "微言窥圣域，妙应期得髓。",
            "默坐筌蹄忘，斯文亦糠粃。"
        ],
        "title": "江陵令张景常万卷堂",
        "id": "c3b4d2bf-862d-4cf3-b4a3-2d92ebc03860"
    },
    {
        "author": "杨时",
        "paragraphs": [
            "眷言与君违，寤寐念往昔。",
            "结欢自童稚，分比胶投漆。",
            "乖离成参商，出没俱齐汨。",
            "羲和鞭日御，过眼飞鸟疾。",
            "五载一相逢，俯仰如昨日。",
            "论情方缱绻，念子又何适。",
            "行矣不可留，惝恍心若失。",
            "人生惟所遇，行止或使尼。",
            "况复各宦游，聚散何可一。",
            "嘤嘤黄鸟声，上下求其匹。",
            "俛首听遗音，飘零泪横臆。"
        ],
        "title": "送蔡安礼",
        "id": "d34ea89b-185c-4ab7-ae1b-8fd589abe3b0"
    },
    {
        "author": "杨时",
        "paragraphs": [
            "结庐依林丘，回峰争盘纡。",
            "下阚清池渊，凭轩数游鱼。",
            "飞阁出云表，浮烟袭簪裾。",
            "中有傲世士，脱略自谓愚。",
            "高义轻籯金，贻谋有诗书。",
            "青编富充宇，散秩罗琼琚。",
            "鳞鳞壁间题，一一露珊瑚。",
            "嗟予久昏塞，荒蹊少耘锄。",
            "昌黎已隔世，将焉问夷涂。",
            "道逢北山公，荷锸时与俱。",
            "皎皎河曲叟，朋侪共欷歔。",
            "高斋一来游，豁然心神舒。",
            "篱东有余址，谁能薙榛芜。",
            "结茅可容席，一瓢来此居。",
            "寄谢陶彭泽，何必爱吾庐。"
        ],
        "title": "题愚斋",
        "id": "510f04b0-fd29-495a-bb83-ace08899b33e"
    },
    {
        "author": "杨时",
        "paragraphs": [
            "迢遥武夷翁，霞衣烂朝日。",
            "作亭依云根，旷望兹焉息。",
            "仙游去不返，孤丘已陈迹。",
            "身虽隶编齐，贻谋有遗则。",
            "庆流终必大，名亭以为识。",
            "伊昔晋公堂，三槐手亲植。",
            "扶疏满庭阴，貂蝉映圭璧。",
            "默视天人际，召应齐吕律。",
            "闾门容轩车，兹理固可必。",
            "终见童氏里，鸣珂声赫奕。"
        ],
        "title": "童氏必大亭",
        "id": "beb27d3a-4339-427c-b8f6-b233771fb783"
    },
    {
        "author": "杨时",
        "paragraphs": [
            "镜潭磨青空，璧月侵江渌。",
            "揽衣弄清泚，烱烱月在掬。",
            "泠然适我口，肝膈贮冰玉。",
            "流光顷百变，一玩不可复。",
            "归来尽余樽，醉卧媚幽独。",
            "羲娥偶相怜，岁往如破竹。",
            "余生枕中付，勿问黄粱熟。"
        ],
        "title": "江上晚步",
        "id": "ba590c8d-b33a-49c5-87d7-21063da2d7c1"
    },
    {
        "author": "杨时",
        "paragraphs": [
            "郑公嵇阮流，野性本麋鹿。",
            "平生傲羲皇，白首就羁束。",
            "大寒客无毡，官冷饭不足。",
            "顾予支离人，攘臂受余粟。",
            "江鱼尾盈尺，饱食胜粱肉。",
            "荆山富樵苏，丈室有余燠。",
            "顽疏愧前哲，所得踰往躅。",
            "谈经追时好，俯仰负愧忸。",
            "流光逝不反，愁鬓日改绿。",
            "世道劫火燃，不燔乃良玉。",
            "晚交定难恃，云雨手翻覆。",
            "官居真蘧庐，束担聊托宿。",
            "求田意虽鄙，此计正宜速。",
            "归寻谷口耕，胜卖成都卜。",
            "坐想带经锄，倚耒听布谷。"
        ],
        "title": "荆州偶作",
        "id": "404a5dcc-5e4e-4163-83ec-ba7afb3de8d2"
    },
    {
        "author": "杨时",
        "paragraphs": [
            "驱车出西城，眷言与君违。",
            "北顾临康衢，问子将焉之。",
            "赤骥度渥洼，终当饮瑶池。",
            "成都九轨道，一跃不可追。",
            "浮尘暗荆棘，捷径行多迷。",
            "长风战秋林，零露沾人衣。",
            "青松不改柯，期子清霜时。"
        ],
        "title": "送郑季常赴大学正",
        "id": "1e3c2eb2-978a-4289-9a2c-107abf5247f5"
    },
    {
        "author": "杨时",
        "paragraphs": [
            "荣名嗟何为，病木自生瘿。",
            "彭殇一梦觉，乌用论久顷。",
            "寄身渊明庐，翛然在人境。",
            "卫生鄙樊雉，放浪任流梗。",
            "相忘到形影，世累不须屏。",
            "剉鍼聊自营，宁复事干请。",
            "负暄有余燠，蓬鬓乱垂颈。",
            "客来坐无毡，谁顾广文冷。",
            "忽闻过吾门，冠屦不暇整。",
            "邀我招提游，并辔相与骋。",
            "僧关叩禅寂，未语心已领。",
            "并游皆韩徒，辞刃淬锋颖。",
            "多闻富如坻，吾方拾遗秉。",
            "顾惭管窥陋，未睹豹文炳。",
            "谬追俊游后，如渴得甘井。",
            "愿从借金篦，为割眼中眚。",
            "鼻端垩墁久，妙质愧非郢。",
            "赓酬困诗律，恐坐杜陵㾪。",
            "相携上层岗，出户畏深穽。",
            "每虞参也鲁，跬步辄三省。",
            "迟回月初上，云间挂金餠。",
            "昏鸦鸣相呼，更觉林逾静。",
            "湖光湛星汉，渺渺天水永。",
            "归蹊暗尘土，回首失清景。",
            "角声下谯门，归步怯脩岭。",
            "晚市人迹稀，青灯耿疏影。"
        ],
        "title": "次韵何吉老游金銮寺",
        "id": "b128164e-bc2a-4ba4-a822-48b03e5231ff"
    },
    {
        "author": "杨时",
        "paragraphs": [
            "凤山鬰崔嵬，下有千顷陂。",
            "峻极不可攀，浮光亘长鬐。",
            "晦冥滴风雨，澄淡含瓌奇。",
            "吸呼入君怀，万态罗心脾。",
            "吐辞丽金雘，焕若星斗垂。",
            "朅来荆渚游，红蕖照清漪。",
            "故宫久零落，一洒增余辉。",
            "惇族贵老成，尧言下丹墀。",
            "浮骖驾云帆，眷然成仳离。",
            "长裾曳王门，岂比困盐虀。",
            "骅骝踏长坂，万里谁能羁。"
        ],
        "title": "送赵循道赴都讲",
        "id": "6fff3c69-388b-4ddd-9175-d3bc3922e7f6"
    },
    {
        "author": "杨时",
        "paragraphs": [
            "北溟有潜鳞，其广数千里。",
            "扬鬐厉东海，汎汎等蜉蚁。",
            "百川竞奔注，漫不见涯涘。",
            "寄之天地间，大泽礨空耳。",
            "胡侯荆山资，妙质久砻砥。",
            "飞声动旒冕，持节照湘水。",
            "功名与时会，事道从此始。",
            "骅骝驾轻车，夷路道九轨。",
            "朝燕暮腾越，快意未为喜。",
            "圣门学须彊，一篑亏可耻。",
            "扩之天地宽，于道乃云迩。",
            "为士贵弘毅，无忘味斯旨。"
        ],
        "title": "送胡康侯使湖南",
        "id": "1707fdbb-b00f-488e-9cc4-f6541de50961"
    },
    {
        "author": "杨时",
        "paragraphs": [
            "丛祠有狐鸣，羣雏满东州。",
            "彬彬齐鲁郊，不复论轲丘。",
            "鼓刀贩缯翁，衮衮封公侯。",
            "风流日凋弊，世久俗益偷。",
            "昔时戴经人，辍耕仍佩牛。",
            "椎埋昼行盗，闾里更相仇。",
            "赵子尉平阳，始止惟民忧。",
            "百花烂成围，幽禽哢春柔。",
            "问子胡不乐，我心殊未休。",
            "威明揉彊梗，骄鹰化为鸠。",
            "买犊解吴钩，束身自锄耰。",
            "田庐户无枢，长物弃不收。",
            "结亭自乐只，开编玩前修。",
            "谁云酸寒吏，忧乐非身谋。",
            "乃知君子怀，与世异沉浮。",
            "嗟予一漫叟，放浪犹虚舟。",
            "舞雩有清风，遗迹今在不。",
            "君乎去此矣，欲往将谁俦。",
            "寄言春服成，尚觊一来游。"
        ],
        "title": "寄题赵贯道后乐亭",
        "id": "72d40e75-58e4-4888-b0e2-cdd7cbb9f47a"
    },
    {
        "author": "杨时",
        "paragraphs": [
            "郑公负才名，流落四十年。",
            "高视隘八荒，天寒坐无毡。",
            "忘形頼司业，时与送酒钱。",
            "嗟予樗栎材，臃肿世所捐。",
            "云何附青云，拜赐追前贤。",
            "开壶对青樽，内愧颜腼然。",
            "公乎廊庙姿，直干上参天。",
            "袨服羣娃宫，不虞姑争妍。",
            "骅骝误一蹶，万里终腾骞。",
            "朝燕暮刷越，驽马安能先。",
            "玉莹本无瑕，宁须事磨镌。",
            "宣室久虚席，兹行定详延。",
            "陋儒气填臆，感慨聊自宣。",
            "辱惠不知报，强歌成短篇。"
        ],
        "title": "谢詹司业送酒",
        "id": "49c73f71-089a-490a-a8f9-ff345a90a985"
    },
    {
        "author": "杨时",
        "paragraphs": [
            "彩舟驻阊门，初与子相识。",
            "长空翥秋隼，爽气横八极。",
            "摛辞镂圭璋，吐论森剑戟。",
            "邓侯不愿仕，志在书竹帛。",
            "长缨系单于，落落蕴奇策。",
            "气吞流沙外，意无燕然北。",
            "虎牙有余勇，戎虏非彊敌。",
            "会当朔风劲，仗钺控鸣镝。",
            "老夫惭衰谢，见子徒感激。",
            "平生谬经纶，此意已寥寂。",
            "信哉功名会，事道古难必。",
            "穷通付时命，未足为悦戚。",
            "余生如鼹鼠，满腹微分毕。",
            "行矣脱簪缨，翛然适吾适。"
        ],
        "title": "戏赠詹安世",
        "id": "5f4eed22-6c28-41cb-b153-c79001bd9bab"
    },
    {
        "author": "杨时",
        "paragraphs": [
            "上天不殒霜，万木正鲜泽。",
            "青蒿与长松，各挺岁寒节。",
            "朔风吹沙寒，高岭冻积雪。",
            "万木已摧落，长松独清洁。",
            "人生无艰危，君子竟何别。",
            "隠几试澄思，行藏易差辙。"
        ],
        "title": "隠几",
        "id": "cf2e3ac1-81b1-4ba5-82e7-3954841ee544"
    },
    {
        "author": "杨时",
        "paragraphs": [
            "富侯荆山姿，落落混燕石。",
            "镌磨经世故，不磷乃天质。",
            "轩裳傥来寄，既去宁须戚。",
            "骅骝走长坂，一跌未为失。",
            "秦庭谬瑕疵，睨柱终完璧。",
            "君子有远怀，事道先器识。",
            "千钧等鸿毛，始见乌获力。",
            "行矣各勉旃，他时頼三益。"
        ],
        "title": "留别富宣德",
        "id": "3bf42152-5e97-4c76-bfc4-9ecb750a0f9a"
    },
    {
        "author": "杨时",
        "paragraphs": [
            "浮云如积酥，凉飚劲弦疾。",
            "溶溶渺天末，飘忽易相失。",
            "悬弧四方志，匏系非予匹。",
            "平生结欢久，始愿胶投漆。",
            "别离伤素怀，此身任萍迹。"
        ],
        "title": "别西斋诸友",
        "id": "c6c27adf-58d6-4e39-8a76-553330703f9a"
    },
    {
        "author": "杨时",
        "paragraphs": [
            "君子虽自严，至洁宜若污。",
            "昭昭揭日月，所向将猬如。",
            "天地一穽中，逼仄身亦孤。",
            "游世在虚己，浩荡与时俱。",
            "灵府有天游，环中真道枢。"
        ],
        "title": "遣怀",
        "id": "f85c06ef-acad-424c-aaca-c865c1a48d4b"
    },
    {
        "author": "杨时",
        "paragraphs": [
            "闽陬地力尽，种艺被山谷。",
            "涵濡一雨润，鬰鬰原野绿。",
            "春风忽云徂，舒景变炎燠。",
            "凉飚动地轴，揫敛何神速。",
            "坐愁林峦空，俯视万木秃。",
            "凝霜借风力，摧折到松竹。",
            "嗟予闭门人，感此亦愁蹙。",
            "幽庭有萱草，采采不盈掬。",
            "如闻糟床注，取醉须百斛。",
            "沉酣乐时运，天关不须触。",
            "万物一刍狗，苍苍自高目。"
        ],
        "title": "元丰壬戌岁暮书事",
        "id": "b41b62f6-3f38-4379-b5f6-d3fe615fdf49"
    },
    {
        "author": "杨时",
        "paragraphs": [
            "开池傍清轩，环除种兰芷。",
            "虚明淡星汉，疏影荐凫履。",
            "君乎试凭轩，鉴此亭下水。",
            "荡风生微澜，风定还泚泚。",
            "悠然得真趣，吉祥来止止。"
        ],
        "title": "绿漪轩",
        "id": "be7b20de-7acb-40f9-85b7-df525f744d1f"
    },
    {
        "author": "杨时",
        "paragraphs": [
            "终南有捷径，屈蠖终当伸。",
            "君独耻不蹈，安得与世亲。",
            "结庐寄人寰，独往宁问津。",
            "形影废酬赠，相忘谁与邻。",
            "寄谢汉阴叟，抱瓮良非真。"
        ],
        "title": "迂疏堂",
        "id": "c9a82ef3-dbd8-4843-a53e-89679305a290"
    },
    {
        "author": "杨时",
        "paragraphs": [
            "秋高水初落，鳞介满沙脊。",
            "浩如太仓粟，宁复数以粒。",
            "纷纷渔舟子，疑若俛可拾。",
            "横湖沉密网，脱漏百无十。",
            "虫虾杂鲂鲤，骈首吐微湿。",
            "小人利口实，刀机污鳞鬣。",
            "鲲鲸亦狼狈，风雨移窟宅。",
            "玉渊有神祠，变化在嘘吸。",
            "胡宁饱羶香，忍视万鱼急。",
            "幽潜不足恃，感叹百忧集。",
            "寄谢漆园吏，于计未为得。"
        ],
        "title": "鄱阳湖观打鱼",
        "id": "60429427-3209-4e4d-a418-7d1bfebcd988"
    },
    {
        "author": "杨时",
        "paragraphs": [
            "世路久艰棘，青冥翳妖氛。",
            "孤鸟丛祠中，豺虎填城闉。",
            "君能摘奸伏，竭泽无潜鳞。",
            "勿云功未酬，屈蠖终当伸。",
            "飞黄驾轻车，一跃穷无垠。"
        ],
        "title": "送严尉",
        "id": "39a72881-72d6-457c-a760-f012101d4d52"
    },
    {
        "author": "杨时",
        "paragraphs": [
            "寻仑上层岗，随冲出高原。",
            "烟火一里余，鸡犬遥相闻。",
            "瘠壤仅容席，讼牒徒纷纶。",
            "齐魏两蜗角，况复三家村。",
            "举世竞豪末，薄俗宁足论。",
            "吾衰过元亮，欲辨已忘言。"
        ],
        "title": "检田",
        "id": "7497107a-c169-4036-8c4d-ed1289bb694c"
    },
    {
        "author": "杨时",
        "paragraphs": [
            "江湖多秋风，惝恍夜不眠。",
            "念子将北归，起视明星悬。",
            "君平翠虬姿，耸身苍梧渊。",
            "高步隘八区，凌风上青天。",
            "妙质蕴荆璞，宁须事磨镌。",
            "赠言以为别，妄意追前贤。",
            "圣言乃常珍，含咀真味全。",
            "奇辞暂时好，过眼如飞烟。",
            "洁身忌廉洁，触物冥虚船。",
            "吾方病羸苶，市药还自怜。",
            "明日隔长陂，相望空惘然。"
        ],
        "title": "送向和卿还京",
        "id": "e43d7cbe-0617-4a8a-a004-7065378fb587"
    },
    {
        "author": "杨时",
        "paragraphs": [
            "君不见昔时卜年公，坼龟食墨瀍涧东。",
            "伊流洛水环紫宫，广轮千里天地中。",
            "真人一往不复见，鼎湖弓剑空遗踪。",
            "阴阳所交风雨会，和气自古生英雄。",
            "迩来百千岁，零落多奇穷。",
            "鸣皋少室峥嵘倚天阙，下有回渊万仞蟠双龙，蒸云结雨气濛濛。",
            "惟有苍髯紫颔包玄珠，时发光燄凌烟虹。",
            "成周太平鬰余策，但令洙泗生清风。",
            "羨君妙龄有仙骨，乘槎暗与天潢通。",
            "万里不一息，去若孤征鸿。",
            "决开银河浪，分出一派悬秋空。",
            "顾予山野姿，未老心已慵。",
            "谬从君子游，营道术偶同。",
            "有如退之与东野，自惭青蒿倚长松。",
            "感君惠然抵山谷，开谈冰雪清吾胸。",
            "高堂黑发颜如童，未须念此心忡忡。",
            "幸有山前清泉冷可酌，与君啜甘茹草忘春冬。"
        ],
        "title": "酬林志宁",
        "id": "5de9e289-9657-46d6-bc6d-b07f2c490e81"
    },
    {
        "author": "杨时",
        "paragraphs": [
            "君不见钓璜溪上白发翁，一竿西去追冥鸿。",
            "田车同载非罴熊，鹰扬烈飞如飘风。",
            "又不见羊裘石濑垂纶叟，爽槩凌天动星斗。",
            "万乘故人亲访求，卧对銮舆忍回首。",
            "圣贤遇合自有时，洁身乱伦非所知。",
            "高风寥寥古已往，较然得失知者谁。",
            "君有钓台临橘水，橘溪不与桐溪比。",
            "收身欲摄渭老踪，笑抚长髯照清泚。",
            "澄潭夜月秋光浮，撇波短艇沿汀洲。",
            "长绳巨石不能系，飞帆片席归蓬丘。",
            "巨钩沉饵牵九牛，一钓直掣金鳌头。",
            "脩鳞摆鬣浪山起，云鹏飞翻忽千里。",
            "跨云凭翼上青冥，一点孤光厕箕尾。"
        ],
        "title": "题赠吴国华钓台",
        "id": "4597cba0-e07c-4ef8-9a2b-8d2e1b748232"
    },
    {
        "author": "杨时",
        "paragraphs": [
            "君不见马伏波，后车薏苡珠玑多。",
            "又不见章台秦璧非有疵，相如谬使秦人疑。",
            "匡章不孝通国非，世无孟子知者谁。",
            "惜君高材兼众美，完德从来速招毁。",
            "含沙怒欲阴中之，刚引泾流污清泚。",
            "轻云卷尽天日明，容光窍穴无潜形。",
            "刮磨玉莹冰雪凝，楚人谩费涂丹青。",
            "齐庭有鸟久不鸣，会须一举天衢亨。",
            "北溟欻起风雷惊，修鳞巨鬣随波轻，不须回首顾潜鲸。",
            "好乘扶摇九万里，奋迅六翮飞南溟。"
        ],
        "title": "赠别蔡武子被诬得释赴泉州录参",
        "id": "ce473598-6d53-490a-a69e-c790d463b44e"
    },
    {
        "author": "杨时",
        "paragraphs": [
            "苍崖峭立青天涯，古径芜没沿清溪。",
            "深林四合昼亦暝，寂寂惟有哀猿啼。",
            "野人心形灰死如槁木，山禽见之犹惊飞。",
            "因嗟太古不可复，我无机械胡相疑。"
        ],
        "title": "入山行",
        "id": "b73163a7-3fb7-4b6d-bbec-92099a591e86"
    },
    {
        "author": "杨时",
        "paragraphs": [
            "衡湘侧南二千里，清淑之气常蜿蜒。",
            "丹沙玉石气所感，融结万状非磨镌。",
            "穷源荒蹊异岱畎，不逢禹绩轻弃捐。",
            "苔封土蚀谁复问，嶙峋僵卧当市廛。",
            "龟山老叟见之喜，鸠徒辇置罗前轩。",
            "岧峣孤峰露仙掌，屹若太华青摩天。",
            "倾崖断壑坐中见，葱蒨似玉生云烟。",
            "初疑祖龙未死日，浮梁拟跨咸池渊。",
            "神号鬼怒驱不前，捶系刓磷成枅圈。",
            "又疑巨人出龙伯，揭竿来自昆仑巅。",
            "连鼇合负云涛翻，蓬壶簸荡留平川。",
            "繄予竟日倚栏槛，矫首便欲追灵仙。",
            "尻轮神马自足驾，已觉两腋风泠然。",
            "琼台浮游与世隔，醉傲笑拊洪崖肩。",
            "山间草木即灵饵，含英茹实资长年。",
            "悠悠广息变今古，坐看溟渤成桑田。"
        ],
        "title": "假山",
        "id": "6288e770-4a76-4048-89fc-06114ca5268b"
    },
    {
        "author": "杨时",
        "paragraphs": [
            "忆昨吾子客上都，我独奔走天南隅。",
            "各年未壮已多累，误投世网身挛拘。",
            "飘零今日偶相值，乃复咫尺不得与子俱。",
            "人生委质金在炉，大冶鼓铸谁号呼。",
            "惟愁踆踆走尘土，旧业已废成荒芜。",
            "惜君高才卓荦与世畸，雄文洒落珠陆离。",
            "雷惊电赫转坤轴，风号浪击飞天池。",
            "珊瑚挺干沧海竭，麒麟超轶不可羁。",
            "经纶有道世莫知，椟中良璧始自奇。",
            "君不见扶藜隘巷蓬荜居，短褐瓮牖桑为枢。",
            "拥门轩盖何所慕，藜羹自饱非癯如。",
            "又不见扬雄寂寞守太玄，弃捐覆瓿真可怜。",
            "折腰小吏昔所耻，田园须赋归来篇。",
            "终当结屋苍崖巅，期子相与临清泉。",
            "投簪解带谢人世，拂尘披蠹亲遗编。",
            "松皴桧老生青烟，雨余风弄鸣哀弦。",
            "低回野兴有真意，浮名鹳雀过吾前。",
            "结欢胶漆常连连，从游鹿豕终长年。"
        ],
        "title": "寄练子安教授",
        "id": "111c3078-686c-458f-be60-6cfd3093145b"
    },
    {
        "author": "杨时",
        "paragraphs": [
            "君不见庆历承平道如砥，驰车八荒同一轨。",
            "虏人鸱张怒螳臂，百万云屯若封豕。",
            "又不见朔方横流涨天起，腐麦蛾飞木生耳。",
            "扶携道路杂老幼，操瓢沟中半为鬼。",
            "关河日夜刁斗惊，嫚书乘驷来渝平。",
            "兵间持节得英杰，谈笑坐使羁长缨。",
            "青社环城万区屋，发廪分曹具饘粥。",
            "饥羸枯颊陡生光，丛冢不闻新鬼哭。",
            "臧孙有后天匪亲，闾门容车何足论。",
            "朅来濉上见犹子，雄姿宛有典型存。",
            "骅骝已渡渥洼水，朝燕暮越应千里。",
            "行看玉勒驾銮舆，濯足瑶池从此始。"
        ],
        "title": "送富朝奉还阙",
        "id": "b09b7944-eb8e-40a5-9a86-6bdd36a23853"
    },
    {
        "author": "杨时",
        "paragraphs": [
            "平沙涨雪清江濆，水花照日红生鳞。",
            "轩然五老出城表，雕玉万仞窥长身。",
            "云巾星弁覆华顶，飞泉漱瀑垂天绅。",
            "平生未识庐山面，碧巘横云望中见。",
            "江头一夜雨衔天，奔浪号风作悲健。",
            "朝来淤泥没牛马，咫尺坐论千里远。",
            "芒鞋拄杖挂尘屋，神马尻轮欻飞转。",
            "卧龙庵前碧眼翁，日饮山渌餐溪松。",
            "神融气合八荒外，此心烱烱宜先通。",
            "未须勒移却俗驾，会应一洗尘寰空。",
            "寄言归侍壶丘子，他日来游当御风。"
        ],
        "tags": [
            "庐山"
        ],
        "title": "南康值雨",
        "id": "aa6d22e3-02f4-491a-949a-3997e3fc94c1"
    },
    {
        "author": "杨时",
        "paragraphs": [
            "函关崎嵚走秦鹿，天下并逐争羣雄。",
            "抉云翻空鳌足折，黔黎窜伏如寒蛩。",
            "武夷山深水清泚，避世犹有高人踪。",
            "龙泓东注海波涌，玉女翠拥秋云松。",
            "赤霄真骨写虚壁，通泉凡笔惭非工。",
            "藏舟浮梁跨绝壑，隠见似与天潢通。",
            "当时鸡犬不复见，窠巖依旧烟霞笼。",
            "我来秋杪月既望，尚有幽菊埋榛丛。",
            "天容洗浄雨新霁，云幕四卷清无风。",
            "掀篷进棹穷异境，注目想见流残红。",
            "回船杖屦蹑幽径，松竹窈窕环琳宫。",
            "翠琬温辞耀华衮，金榜大字缠交龙。",
            "自怜病骨挂尘网，幔亭高会何由逢。",
            "解衣归卧玉琐碎，仰看明月穿疏篷。"
        ],
        "title": "游武夷",
        "id": "44431ab9-cba1-463f-9746-b567cd0d76e3"
    },
    {
        "author": "杨时",
        "paragraphs": [
            "杜陵头白长昏昏，海图旧绣冬不温。",
            "更遭恶卧布衾裂，尽室受冻忧黎元。",
            "诗人穷愁自古尔，岂若种艺依青门。",
            "嗟予老懒世不用，穷巷久雨无高轩。",
            "虫鸣鸟噪感时节，嫠不恤纬羞前言。",
            "残章断简弃不录，自愧潢潦无根源。",
            "君胡衮字富褒饰，三复妙语将谁论。",
            "知君独负青云器，欲使饥者名长存。"
        ],
        "title": "向和卿览余诗见赠次韵奉酬",
        "id": "ff09b3df-8152-4e5f-85ec-cadb168cf1bf"
    },
    {
        "author": "杨时",
        "paragraphs": [
            "路公溪上鹤发翁，眼光照日颜如童。",
            "厖眉垂鬓有仙骨，骈集五福天所钟。",
            "螭头暂辍三长手，杖节扶舆入闽峤。",
            "弧南一夜晶辉浮，海隅草木俱荣耀。",
            "朱金拜后古所稀，绣绂全胜衣彩衣。",
            "玉觞荐寿须珍奇，更待蟠桃结子时。"
        ],
        "title": "赠程舍人近侍入闽",
        "id": "8b5fe6f3-f34b-4b7e-ae70-6707d696592a"
    },
    {
        "author": "杨时",
        "paragraphs": [
            "洞庭水落洲渚出，叠翠疏峰远烟没。",
            "重楼百尺压高城，画栋沉沉倚天阙。",
            "湖光上下天水融，中以日月分西东。",
            "气凌云梦吞八九，欲与溟渤争雌雄。",
            "澄澜无风雨新霁，一日万顷磨青铜。",
            "琉璃夜影贮星汉，骑鲸已在银河中。",
            "湘妃帝子昔何许，但有林壑青浮空。",
            "苍梧云深不可见，遗恨千古嗟何穷。",
            "须臾晦冥各异色，风怒涛翻际天黑。",
            "乘陵濑壑走魑魅，渟滀百怪谁能测。",
            "忽看舟子玩行险，更欲飞帆借风力。",
            "安得晴云万里开，依旧寒光浸虚碧。"
        ],
        "tags": [
            "洞庭湖"
        ],
        "title": "岳阳书事",
        "id": "4ba432de-b849-448d-86fa-f4921185d2ae"
    },
    {
        "author": "杨时",
        "paragraphs": [
            "嵩华千仞立，不碍天地宽。",
            "泾渭清浊流，不离海波澜。",
            "人生过眼万事役，记忆细故真童顽。"
        ],
        "title": "遣兴",
        "id": "61592a29-46a1-42ea-9139-2ba1c2120ffd"
    },
    {
        "author": "杨时",
        "paragraphs": [
            "忆昨相逢凤山趾，驹隙骎骎余半纪。",
            "君趋乌府近清光，陆海惊涛涨天起。",
            "云帆大舸半摧溺，舣岸得全诚偶尔。",
            "我时捧檄赴京渚，放浪江湖一浮蚁。",
            "谈书考古老无用，哺啜糟醨咀糠粃。",
            "东归虽复有民社，为米折腰良可耻。",
            "市朝纷纷真羿彀，朔干燕弧不容拟。",
            "投身中地竟谁免，未信棘端能捍矢。",
            "重楼百尺卧玄德，问舍求田不须鄙。",
            "早岁结邻初有约，齿豁头童今老矣。",
            "筑田预想傍田庐，负耒耦耕何日始。"
        ],
        "title": "寄游定夫",
        "id": "39ed6ed0-2337-483b-931d-04649b4ed222"
    },
    {
        "author": "杨时",
        "paragraphs": [
            "银潢翻空际天白，鲲怒鹏鶱海波击。",
            "涌云噫气声怒号，万马驰车随霹雳。",
            "低昂上下如桔槹，顷刻性命轻鸿毛。",
            "赍囊负笈有夷路，一日何事常千艘。",
            "因思羊肠盘九坂，攀援蜀道愁狖猱。",
            "人生触处有万险，岂必此地多风涛。",
            "愿言夷险不须问，莫负对酒持霜螯。"
        ],
        "tags": [
            "钱塘江"
        ],
        "title": "过钱塘江迎潮",
        "id": "505ed348-8f9a-402d-96e4-3aa4b8eacd27"
    },
    {
        "author": "杨时",
        "paragraphs": [
            "貂裘白马谁家子，拥戟弦弧囊劲矢。",
            "褰身欲与鸟争飞，触处尘埃云四起。",
            "长绳驱逐狐兔惊，骄鹰掣臂流双睛。",
            "飞扬云间电光闪，旋复草际无遗生。",
            "鸷肠久厌鲜肥饵，顾盼方能伺人意。",
            "但矜鼎俎有余甘，贪餐谁怜殄生类。",
            "安得淑气回严秋，徐令困拙同鸣鸠。",
            "林间百鸟恣孳乳，虽欲击搏知无由。"
        ],
        "title": "观猎",
        "id": "738f4c11-1ee4-4b7e-b2dd-32ed9aed7e56"
    },
    {
        "author": "杨时",
        "paragraphs": [
            "羁穷莫厌如牢圈，从古功名出屠贩。",
            "男儿不负悬弧心，马革裹尸犹足愿。",
            "君不见淮阴寄食饥贫叟，胯下英风亦何有。",
            "逢时吐气雷电奔，金印累累大如斗。",
            "玉门昼夜羽檄惊，睥睨欲堑天都城。",
            "叩关虎士鬰余怒，科头奋戟如雕鹰。",
            "君从壮年蕴奇策，未宜缩首藏柴荆。",
            "昔人投笔真豪英，慨然万里终成名。",
            "南山白额虽欲老，百兽遭之犹裂脑。"
        ],
        "title": "寄范正甫",
        "id": "c62a43e9-7ab5-4915-a4c9-d738992601d7"
    },
    {
        "author": "杨时",
        "paragraphs": [
            "寒炉火冷浮青烟，劲风刮面如戈鋋。",
            "凝阴不动天欲雪，竟日兀兀成拘挛。",
            "广文才名四十年，天寒坐客犹无毡。",
            "参军官小技能薄，寂寞冷坐诚宜然。",
            "忘形杜老偶相觅，传呼歌舞开华筵。",
            "嗟予简书固可畏，不得对饮簷花前。",
            "谩有糟浆逆人鼻，汝阳口角空流涎。",
            "可能更似苏司业，只与时时送酒钱。"
        ],
        "title": "吴子正招饮时权酒局不赴作诗戏之",
        "id": "84c76eec-6805-4f07-8947-b65b8c04d047"
    },
    {
        "author": "杨时",
        "paragraphs": [
            "方壶七万神鼇连，琼台缥缈居灵仙。",
            "鲸翻海运成桑田，异境谁使夸娥迁。",
            "铦锋四面苍圭圆，巨灵巧以青瑶镌。",
            "揉风洗雨净娟娟，修眉浮空秀争妍。",
            "清溪回旋泻幽泉，下有澄澜湛洄渊。",
            "绣楣雕栏欲飞翻，凌切汉道摩星躔。",
            "恍如直跨须弥巅，琉璃凝光围四天。",
            "喜君妙龄谢世喧，萱堂慈颜白盈颠。",
            "儿童牵衣戏蹁跹，优哉此乐谁与先。",
            "嗟予昔以三釜悬，投身世网百虑煎。",
            "今乎老矣诚可怜，狙猿何用簪缨缠。",
            "子云终须守一廛，诛茅结屋才数椽。",
            "薜衣杂佩纫兰荃，手披白蟫玩青编。",
            "春晖不报常欿然，虽有至乐安能全。"
        ],
        "title": "寄题环翠楼",
        "id": "27a01cbb-de3a-435c-a317-7ca2e6304176"
    },
    {
        "author": "杨时",
        "paragraphs": [
            "断霞明灭天日黝，雨意晴晖争好丑。",
            "浮云冉冉无定姿，白衣忽变如苍狗。",
            "悲风激烈河汉翻，雨脚如麻飞霰寒。",
            "山深气腥豺虎乱，干坤四合谁云宽。",
            "将溪溪上野客懒成癖，怯寒手挛面如墨。",
            "把杯强吞僵立歌，闭门独愁天已黑。"
        ],
        "title": "晚雨",
        "id": "06b81083-00b0-4628-9034-7265ccf519d6"
    },
    {
        "author": "杨时",
        "paragraphs": [
            "天地一气犹冶甄，埏埴万汇随方圆。",
            "神形九藏通九野，八风中物如戈鋋。",
            "天元玉册有遗义，探索始自三皇前。",
            "桑君越人不世出，镵石鍼灸谁能传。",
            "贱工增余损不足，往往横夭残天年。",
            "羨君妙龄踵其学，至理隠赜常精研。",
            "闻阴得阳以神遇，反视方术犹蹄筌。",
            "道隅并虀即为饵，车上已有长蛇悬。",
            "嗟予羸苶苦多病，维摩丈室方萧然。",
            "愿君速已天下疾，为予一洗沉疴痊。"
        ],
        "title": "赠医者邓献匡",
        "id": "df374cb8-e764-4d30-91a3-aa6498b8384a"
    },
    {
        "author": "杨时",
        "paragraphs": [
            "滩流斗落惟璠璵，雕栏照水光如濡。",
            "层峦叠巘争蟠纡，翠岩百尺蹲于菟。",
            "何年巨人出归墟，揭竿合负神鳌趋。",
            "飘流人间峙蓬壶，至今犹为仙圣居。",
            "飞軿往来谁与俱，下有驯雉随双凫。",
            "英风爽气凌清虚，楣间新诗露珊瑚。",
            "顾余老懒与世疏，欲往勾漏嗟无徒。",
            "会须策辔追云车，无使吃口嗤癯儒。"
        ],
        "title": "与将乐令会饮揖仙亭",
        "id": "081b0bd5-0433-46c3-b790-4149998abd5e"
    },
    {
        "author": "杨时",
        "paragraphs": [
            "败叶辞故枝，惊飚送微雨。",
            "田庐向收获，城中亟完补。",
            "游子欲何之，道路修且阻。",
            "俛首谢田父，予生厌羁旅。"
        ],
        "title": "离家作二首  其一",
        "id": "392c2734-4387-4f89-96d0-be5209138520"
    },
    {
        "author": "杨时",
        "paragraphs": [
            "胡雁依朔风，羣飞逐南翔。",
            "游子方北征，朔风吹我裳。",
            "揽辔望云间，夜色正苍苍。",
            "空羨南归翼，幽怀增感伤。"
        ],
        "title": "离家作二首  其二",
        "id": "e399b49f-5970-453d-92e8-c35155e07158"
    },
    {
        "author": "杨时",
        "paragraphs": [
            "西极鳌足折，东南地维倾。",
            "众流竞趋下，汹汹归沧溟。",
            "谁能跨明河，挽此经天行。",
            "世难乘槎翁，此意终冥冥。"
        ],
        "title": "过汉江",
        "id": "e1ae7c9a-c8db-434f-9dbf-17c9968995b7"
    },
    {
        "author": "杨时",
        "paragraphs": [
            "平湖浄无澜，天容水中焕。",
            "浮舟跨云行，冉冉躐星汉。",
            "烟昏山光淡，桅动林鸦散。",
            "夜深宿荒陂，独与雁为伴。"
        ],
        "title": "新湖夜行",
        "id": "020efad7-20cb-43b9-8fb4-0f5a2769d759"
    },
    {
        "author": "杨时",
        "paragraphs": [
            "哀鸿常苦饥，悲鸣垂其翼。",
            "朔漠晓霜寒，江湖晚烟羃。",
            "干坤一网罟，高飞亦何益。",
            "日暮无与羣，惊风暗沙碛。"
        ],
        "title": "哀鸿",
        "id": "cd7d6151-3f4b-4a0c-87ea-cb900237bcc3"
    },
    {
        "author": "杨时",
        "paragraphs": [
            "小智好自私，小德常自足。",
            "自私开人贼，自足心有目。",
            "瑕瑜不相掩，君子比良玉。",
            "默默枕上思，戒之在深笃。"
        ],
        "title": "枕上",
        "id": "0f01e4a3-8386-4084-b96e-f720dfb6563f"
    },
    {
        "author": "杨时",
        "paragraphs": [
            "黾勉吾将仕，谋身力已分。",
            "漆雕惭未信，子夏又离羣。",
            "惨淡交情重，间关道路勤。",
            "至言宜远寄，孤陋愿频闻。"
        ],
        "title": "别游定夫",
        "id": "91252b99-5aab-476c-88b9-77f036c7d349"
    },
    {
        "author": "杨时",
        "paragraphs": [
            "环望荆吴坼，清江日夜流。",
            "飞腾潮汐浪，漂泊利名舟。",
            "山涌鳌番出，楼嘘蜃气浮。",
            "僧窗千古意，出没看轻沤。"
        ],
        "title": "过金山",
        "id": "6e2b0a32-d231-4e78-8f4b-49458f060bcb"
    },
    {
        "author": "杨时",
        "paragraphs": [
            "著瓦霜华冷，暝空晓雾均。",
            "气昏难见日，风过易生尘。",
            "洗砚冰纹破，凭鑪火色春。",
            "莫嫌寒尚薄，雨雪更愁人。"
        ],
        "title": "冬晓",
        "id": "7de5e4cf-b50a-4b16-aec4-32b0c5fea68b"
    },
    {
        "author": "杨时",
        "paragraphs": [
            "天幕阴云积，萧萧雨正霪。",
            "泥污关市寂，水入御沟深。",
            "破屋寒侵骨，哀弦冻绝音。",
            "更愁风力健，瘦怯不能禁。"
        ],
        "title": "雨寒",
        "id": "aca02d03-47a2-482c-a2aa-9faa9b4bedec"
    },
    {
        "author": "杨时",
        "paragraphs": [
            "天末惊风急，江湖夜思长。",
            "悲鸣愁绝塞，接翼冒清霜。",
            "泽岸多缯弋，云间乏稻粱。",
            "茫然栖息地，饮啄欲何伤。"
        ],
        "title": "归雁",
        "id": "b0ac963e-87a3-45ac-a151-365b8120cb4c"
    },
    {
        "author": "杨时",
        "paragraphs": [
            "世事浮云薄，劳生一梦长。",
            "散材依栎社，幽意慕濠梁。",
            "风激鹰鹯迅，霜残草木黄。",
            "投闲如有约，早晚问耕桑。"
        ],
        "title": "感事",
        "id": "75f6262a-f553-4f8b-973e-6c14b0f3a577"
    },
    {
        "author": "杨时",
        "paragraphs": [
            "牢落关山路，年来倦往还。",
            "长随流梗泛，有愧白云闲。",
            "亲远江天外，魂劳梦想间。",
            "泫然游子泪，挹尽复汍澜。"
        ],
        "title": "过关山  其一",
        "id": "60accad4-48df-43e5-9046-a5e07b43652b"
    },
    {
        "author": "杨时",
        "paragraphs": [
            "岁律行将暮，飚风凌九垓。",
            "山深人寂寞，路远马虺隤。",
            "幽意从谁展，愁怀殢酒开。",
            "衰迟仍惜日，投晚独徘徊。"
        ],
        "title": "过关山  其二",
        "id": "50edf499-23eb-4587-91fa-e67a6047be2b"
    },
    {
        "author": "杨时",
        "paragraphs": [
            "向晚惊风急，飘零雪满坰。",
            "气升云羃羃，天远月冥冥。",
            "寒色终无頼，丰年漫寄声。",
            "餔糟吾不惯，彊醉复还醒。"
        ],
        "title": "晚泊遇雪  其一",
        "id": "8b46782c-b047-4e4f-8f32-3a417768de92"
    },
    {
        "author": "杨时",
        "paragraphs": [
            "寒逼归鸿急，悲鸣声更哀。",
            "舞风斜翳日，带月暗欺梅。",
            "平野光初合，阴云冻不开。",
            "无聊还殢酒，颠倒尽余杯。"
        ],
        "title": "晚泊遇雪  其二",
        "id": "ba55c338-383d-4302-aedd-c0b805ac70ba"
    },
    {
        "author": "杨时",
        "paragraphs": [
            "天远何须问，劳生听若何。",
            "犂锄三亩足，栖息一枝多。",
            "白雪宁堪冒，清时只浪过。",
            "好寻明月影，醉舞自婆娑。"
        ],
        "title": "偶成",
        "id": "73a95c1f-3358-450e-a9e4-018dfe55a9f0"
    },
    {
        "author": "杨时",
        "paragraphs": [
            "冉冉朝仍暮，萧条官舍幽。",
            "闭门三尺雪，触物一虚舟。",
            "虫蠹生涯尽，萍漂世事浮。",
            "尚思方技学，多病未能休。"
        ],
        "title": "临川驿偶成",
        "id": "3deb2da7-341d-4e8a-a9c1-c21a6347186e"
    },
    {
        "author": "杨时",
        "paragraphs": [
            "岁律已云尽，思家日日深。",
            "二年为客恨，千里倚门心。",
            "节物罗樽俎，儿童学语音。",
            "眩然如在目，恍惚梦难寻。"
        ],
        "title": "除夜感怀  其一",
        "id": "5a642be9-5451-428b-a6d9-6b36b3a4e8bb"
    },
    {
        "author": "杨时",
        "paragraphs": [
            "爱日乖予愿，亲颜长在心。",
            "远游仍换岁，华发想盈簪。",
            "永夜谁同席，残杯忆共斟。",
            "相思空有泪，挥洒满衣襟。"
        ],
        "title": "除夜感怀  其二",
        "id": "80fbbeff-d471-4102-a3c0-4fdac56b824c"
    },
    {
        "author": "杨时",
        "paragraphs": [
            "风雨离山驿，断桥危欲颠。",
            "去心奔逸骥，行路上青天。",
            "雁序江湖乐，云归岛屿连。",
            "悠悠远征客，千里独茫然。"
        ],
        "title": "临川道上",
        "id": "d5e7d941-4a6c-4028-985b-c3a76fb1732d"
    },
    {
        "author": "杨时",
        "paragraphs": [
            "懒拙乖时尚，支离与世殊。",
            "馈浆惊御寇，避席愧阳居。",
            "触事纷难解，忘形色易锄。",
            "不须修混沌，机械本来无。"
        ],
        "title": "旅舍书事",
        "id": "5e77ca10-4393-46ec-ba09-ed3e40f27cd5"
    },
    {
        "author": "杨时",
        "paragraphs": [
            "天阔江衔雨，冥冥上客衣。",
            "潭清鱼可数，沙晚雁争飞。",
            "川谷留云气，鹈鹕傍钓矶。",
            "飘零沧海客，期到一帆归。"
        ],
        "title": "过清溪渡",
        "id": "7d617b61-86dc-4aa6-aee5-dca1e2cf24c0"
    },
    {
        "author": "杨时",
        "paragraphs": [
            "万顷江湖远，孤乘一叶船。",
            "雁飞云外字，篷掩水中天。",
            "波静橹声息，风微帆影偏。",
            "回环聊注目，浩荡接清烟。"
        ],
        "title": "泛江至土坊",
        "id": "00d81491-7808-4773-b5b6-ceb0caae5145"
    },
    {
        "author": "杨时",
        "paragraphs": [
            "羁旅吾方困，哀思汝正烦。",
            "望云愁雁序，回首忆鸰原。",
            "北圃蔬还盛，东轩菊想繁。",
            "飘零不相见，沾洒独忘言。"
        ],
        "title": "秋日有怀寄从弟表民",
        "id": "7146a47b-5461-4e68-8d44-5ad5f045d0a4"
    },
    {
        "author": "杨时",
        "paragraphs": [
            "夹道旌麾动，阴霾万里开。",
            "霜迎威令肃，春逐马蹄来。",
            "幽壑光初满，寒荄暖自回。",
            "仰窥嵩华质，曾未施纤埃。"
        ],
        "title": "和潭倅张朝请行县言怀",
        "id": "eb322679-111c-4150-b6e7-ad2c4aac4389"
    },
    {
        "author": "杨时",
        "paragraphs": [
            "楚国春归早，寒梅处处开。",
            "月和清艳冷，天与靓粧来。",
            "东阁诗魂动，南枝岁律回。",
            "萧然冰雪态，无处觅轻埃。"
        ],
        "title": "又用前韵和早梅二首  其一",
        "id": "8339062b-41ed-40d0-aa6a-039dd270cee7"
    },
    {
        "author": "杨时",
        "paragraphs": [
            "星驭经行处，梅花忽已开。",
            "只疑春信早，先拥使旌来。",
            "嫩萼红初破，寒柯绿未回。",
            "凌霜半含月，皎皎绝纤埃。"
        ],
        "title": "又用前韵和早梅二首  其二",
        "id": "4be9ff30-3394-400f-bbb8-54d112540fe0"
    },
    {
        "author": "杨时",
        "paragraphs": [
            "边徼无虞日，王师讨弗庭。",
            "收功夸庙算，行险毒生灵。",
            "川谷旌麾暗，风尘战血腥。",
            "寂寥归马日，目断华阳坰。"
        ],
        "title": "感事  其一",
        "id": "22c80a03-6750-4678-ad73-3bc39e783e1c"
    },
    {
        "author": "杨时",
        "paragraphs": [
            "虎士冰河侧，日闻刁斗惊。",
            "气吞沙漠尽，风荡贼巢倾。",
            "关塞长年戍，边尘几日清。",
            "太平陈朽富，一旅百夫耕。"
        ],
        "title": "感事  其二",
        "id": "140beea4-f94d-469a-be8e-f9887ba00a64"
    },
    {
        "author": "杨时",
        "paragraphs": [
            "淮口平沙涨，樯乌向日斜。",
            "微云变苍狗，轻浪蹙浮花。",
            "风劲回飞雁，林喧集暝鸦。",
            "河流应未闭，迟我到京华。"
        ],
        "title": "泗上  其一",
        "id": "0cfec262-1331-481a-9b61-bea837ea7526"
    },
    {
        "author": "杨时",
        "paragraphs": [
            "鬓蓬凋欲尽，岸帻任敧斜。",
            "病觉寒裘重，慵嫌细字花。",
            "冻云穿晓日，晴树绕飞鸦。",
            "老大惊迟暮，飘零惜岁华。"
        ],
        "title": "泗上  其二",
        "id": "20d6019d-26b4-4040-b8bf-b9d1c845aaa4"
    },
    {
        "author": "杨时",
        "paragraphs": [
            "闻道河流闭，逢人每问津。",
            "天高云羃羃，风细水鳞鳞。",
            "未种江陵橘，空思千里莼。",
            "且邀明月伴，相对解纶巾。"
        ],
        "title": "泗上  其三",
        "id": "2c99b46f-dfee-4644-8254-dac17eb1922e"
    },
    {
        "author": "杨时",
        "paragraphs": [
            "旅泊惊秋意，尘沙变客衣。",
            "明星烂河汉，残月暗帘帷。",
            "风柳斜斜转，云帆片片飞。",
            "穷愁添别病，衰晚意多违。"
        ],
        "title": "出京",
        "id": "8639da15-383f-4bfa-9a26-22b392d88d4a"
    },
    {
        "author": "杨时",
        "paragraphs": [
            "短日催征辔，听鸡踏晓霜。",
            "远山频入望，薄酒漫搜肠。",
            "湘浦莼丝滑，吴淞鲙缕长。",
            "何时一疏放，把钓卧沧浪。"
        ],
        "title": "言溪早起",
        "id": "e0af0fdd-9045-483d-84d8-2a64bd4f2e35"
    },
    {
        "author": "杨时",
        "paragraphs": [
            "曲岸通幽径，疏篱映竹斜。",
            "坞深藏吠犬，林薄露人家。",
            "石濑鱼偏美，邻村酒易赊。",
            "祇应云水富，自是一生涯。"
        ],
        "title": "汉坂舟行",
        "id": "60c8fb6e-afbc-4d15-a8a0-535d067c00bb"
    },
    {
        "author": "杨时",
        "paragraphs": [
            "贤配无前古，传家有子贤。",
            "四灵来荐瑞，一鹗已摩天。",
            "蒿里迷长夜，悲笳惨暮烟。",
            "萧萧原上路，犹想驾云軿。"
        ],
        "title": "席太君挽辞二首  其一",
        "id": "61d95858-1123-4d17-b49a-27ebd1ef1499"
    },
    {
        "author": "杨时",
        "paragraphs": [
            "禀粹猗兰秀，来嫔洛水滨。",
            "一窥识公辅，三徙得儒真。",
            "画翣流云气，松阡卧石麟。",
            "哀荣今日事，谁复继前尘。"
        ],
        "title": "席太君挽辞二首  其二",
        "id": "6855cbc8-08cd-4c5d-8c4c-51463d3b017a"
    },
    {
        "author": "杨时",
        "paragraphs": [
            "鸟鼠荒庭暮，秋花覆短墙。",
            "苍梧云不断，湘水意何长。",
            "泽岸蒹葭绿，篱根草树黄。",
            "萧萧竹间泪，千古一悲伤。"
        ],
        "title": "湘君祠",
        "id": "01fc4a03-591a-4c85-a338-3e56d0cde20a"
    },
    {
        "author": "杨时",
        "paragraphs": [
            "一伏青蒲上，三年瘴海滨。",
            "泉甘不出户，客醉岂无神。",
            "报国心长在，知恩志未伸。",
            "追怀垂绝语，空有泪盈巾。"
        ],
        "title": "邹公挽辞二首  其一",
        "id": "d6012c45-21bc-4f8e-a168-38e683b8a7e5"
    },
    {
        "author": "杨时",
        "paragraphs": [
            "旧德今谁在，凋零已不多。",
            "云天开日月，陆海自风波。",
            "空叹与龄梦，难留曳杖歌。",
            "平生济川意，无处问施罗。"
        ],
        "title": "邹公挽辞二首  其二",
        "id": "9d32db65-1184-441a-8f7d-f88b84921b52"
    },
    {
        "author": "杨时",
        "paragraphs": [
            "霜染溪枫叶叶丹，翠鳞浮动汐波闲。",
            "盘盘路转千峰表，冉冉云扶两腋间。",
            "掠水轻鸥晴自戏，凌风飞雁暮争还。",
            "结庐姓字无人会，静对庭阴一解颜。"
        ],
        "title": "登桐君祠堂",
        "id": "d85809dc-8a44-46e6-a9c9-1cb85cd8338e"
    },
    {
        "author": "杨时",
        "paragraphs": [
            "婆娑千尺倚巖巅，隠隠虬姿拂远烟。",
            "尤喜地灵泉脉润，独愁天阔昼阴偏。",
            "孤根碍石盘弥固，直干凌霜老益坚。",
            "臃肿不须逢匠伯，散材终得尽天年。"
        ],
        "title": "巖松",
        "id": "46aa71e2-f746-4e82-a972-3d0f4d23c015"
    },
    {
        "author": "杨时",
        "paragraphs": [
            "雨余新惹一番愁，展转衾寒客思悠。",
            "献璞又添今日恨，登科空负昔人羞。",
            "林泉水石君先到，京国风尘我尚留。",
            "若为浮名苦憔悴，前春行钓巨鳌头。"
        ],
        "title": "和郑商老下第",
        "id": "635bfc56-5883-4db3-8dda-80bc627d651e"
    },
    {
        "author": "杨时",
        "paragraphs": [
            "扁舟乘兴漫追寻，路转河回入柳阴。",
            "拂面落花春事尽，避人幽鸟野情深。",
            "惭无健思供吟笔，頼有寒光映客心。",
            "日暮倚风归棹急，一钩新月挂瑶岑。"
        ],
        "tags": [
            "西湖"
        ],
        "title": "颍昌西湖泛舟  其一",
        "id": "2f2c6d30-8e56-424d-9048-e9a8e05b4003"
    },
    {
        "author": "杨时",
        "paragraphs": [
            "春过鶑花无处寻，移舟行近古城阴。",
            "褰衣水上收残片，倾耳枝间觅好音。",
            "山隔曲堤迷远近，鱼跳文藻乱浮沉。",
            "飘然自得江湖趣，陡起归与万里心。"
        ],
        "tags": [
            "西湖"
        ],
        "title": "颍昌西湖泛舟  其二",
        "id": "059ecadf-3119-4f41-8212-b178ecc56e24"
    },
    {
        "author": "杨时",
        "paragraphs": [
            "烟含疏柳绿蒙茸，杏颊桃英入眼红。",
            "邂逅与君逢腊雪，飘零独我过春风。",
            "空愁转毂音尘远，且寄离怀笑语中。",
            "后夜月明人寂寂，相思那复一樽同。"
        ],
        "title": "送丁季深",
        "id": "70dceea4-69c3-4ddf-b403-7b52808206cf"
    },
    {
        "author": "杨时",
        "paragraphs": [
            "城头雷动角声哀，似共行人怨落梅。",
            "欲报晨炊粱未熟，唤回残梦眼惊开。",
            "霜清暗觉貂裘冷，月淡空令邑犬猜。",
            "倚杖起看风正惨，紫薇缭绕俯三台。"
        ],
        "title": "蕲州早起",
        "id": "d8b17df9-0f22-4f04-8daa-02a02f90a74f"
    },
    {
        "author": "杨时",
        "paragraphs": [
            "倚杖钩帘两水间，晴光飞影上雕栏。",
            "帆催画鹢抟风去，雪吐铦锋作剑攒。",
            "平野烟浮迷远目，晚溪潮涨失前滩。",
            "骑鲸一往扶桑近，休问人间行路难。"
        ],
        "title": "合江亭晚眺",
        "id": "80cb0eb9-8eb2-4eaf-90ca-0f941dd0c4b2"
    },
    {
        "author": "杨时",
        "paragraphs": [
            "每扣禅关即晚归，尘中回首万缘非。",
            "不愁幻翳迷心地，且听潮音振祖衣。",
            "归路往来无别径，夜光清彻有余辉。",
            "虎溪旧社知重约，陶令如今已息机。"
        ],
        "title": "含云晚归寄真师",
        "id": "0f3ae290-cb63-4f4c-8f06-f0f83823d992"
    },
    {
        "author": "杨时",
        "paragraphs": [
            "苍藤秀木遶空庭，叠石层峦拥画屏。",
            "混沌凿开幽窍远，巨灵分破两峰青。",
            "云藏野色春长在，风入衣襟酒易醒。",
            "采玉遗踪无处问，拟投簪绂学仙经。"
        ],
        "title": "游玉华洞",
        "id": "21b7a314-8e74-42ac-bd85-46e3468b6982"
    },
    {
        "author": "杨时",
        "paragraphs": [
            "圣贤千古愧难攀，力学方忧敢自闲。",
            "顾我久抛声迹外，惭君犹挂齿牙间。",
            "平生拙计心长在，解带高风志未还。",
            "捧檄于今非得已，漫劳魂梦遶溪山。"
        ],
        "title": "次韵思睿见寄",
        "id": "7795f74e-3d33-479c-a3c0-3885418c1f41"
    },
    {
        "author": "杨时",
        "paragraphs": [
            "放形锄色恐成光，斲垩能令鼻不伤。",
            "自信放鱼真得计，却怜挟策亦亡羊。",
            "刃投有间多余地，语到无言辄自忘。",
            "扰扰世纷何足问，松窗终日独彷徨。"
        ],
        "title": "次韵蔡武子书怀",
        "id": "566ecc95-98cd-4661-b2c9-3c7f0d8dee43"
    },
    {
        "author": "杨时",
        "paragraphs": [
            "漫浪人间已十年，簿书扰扰日羁缠。",
            "朱公漫有千金璧，季子初无二顷田。",
            "篱下蹲鸱余晚实，云间紫鼈奋新拳。",
            "淹留寸禄空回首，一望乡关一怅然。"
        ],
        "title": "感怀寄乡友",
        "id": "b44aaffd-e85b-478f-83f6-7c8a7aeba013"
    },
    {
        "author": "杨时",
        "paragraphs": [
            "子云论荐有王音，陆贾年来老境侵。",
            "自守一官历三世，退令诸子分千金。",
            "平生器业成幽梦，白首功名负壮心。",
            "頼有新诗轻万户，未须投绂叹堙沉。"
        ],
        "title": "赠致政杨孟坚宣德  其一",
        "id": "a0cebaae-0598-4c7a-bb5c-752c276cfd90"
    },
    {
        "author": "杨时",
        "paragraphs": [
            "广文官冷竟谁怜，空负才名四十年。",
            "萧散欲寻濠上侣，飞扬还作酒中仙。",
            "龙章绣绂荣何在，鹤氅纶巾静自便。",
            "遥忆濑溪风物好，胜游应不愧斜川。"
        ],
        "title": "赠致政杨孟坚宣德  其二",
        "id": "7d0ebaa1-0c89-4ea6-a434-6d2081b5eda0"
    },
    {
        "author": "杨时",
        "paragraphs": [
            "身游羿彀偶相逢，安得初终若駏蛩。",
            "道学未容窥阃奥，吏师应许叩邻封。",
            "萧条此意君谁问，落拓微官我更慵。",
            "卢白回旋真戏事，傍观无用气填胸。"
        ],
        "title": "寄湘乡令张世贤",
        "id": "ebf674db-ea0c-4c7f-94ae-f7c91ce25841"
    },
    {
        "author": "杨时",
        "paragraphs": [
            "朱颜凋尽鬓䰐鬖，世路低回老益惭。",
            "偶影独游聊自适，谈书不辍竟何堪。",
            "神炉默默金徒踊，螘蛭纷纷梦正酣。",
            "误把此身撄世网，自缠徽纆信如蚕。"
        ],
        "title": "县斋书事",
        "id": "39cce179-0e26-4aac-a2a1-487e56575508"
    },
    {
        "author": "杨时",
        "paragraphs": [
            "骎骎羲驭定难羁，过隙跳丸日夜驰。",
            "但见光阴如掣电，却寻稽览已当期。",
            "飞黄汗血宜千里，秋鹗乘风此一时。",
            "芝草凤凰真美瑞，清名应有退之知。"
        ],
        "title": "次韵钱帐计",
        "id": "87f55c22-9416-40f1-80f6-7b15795a44ee"
    },
    {
        "author": "杨时",
        "paragraphs": [
            "江浮叠巘弄清辉，云外冥鸿江上归。",
            "击目自多幽兴在，挥毫时见彩牋飞。",
            "应愁零雨侵星驾，好为援戈却晚晖。",
            "帝室正须调鼎鼐，勒移寄语不须讥。"
        ],
        "title": "和张倅行县",
        "id": "ac30fdab-541e-465f-b2b6-e6d9c5a58e0e"
    },
    {
        "author": "杨时",
        "paragraphs": [
            "山横杳霭有无中，叠观层台一梵宫。",
            "万轴琅函方杜口，数声啼鸟正谈空。",
            "溪云抱影侵行屐，香篆飞烟袭晚风。",
            "薄宦羁人如接折，自惭来往苦匆匆。"
        ],
        "title": "游光大寺示犀老",
        "id": "0c60f8e6-bd75-4479-8312-8c2a05fce041"
    },
    {
        "author": "杨时",
        "paragraphs": [
            "黛染烟螺拂槛低，抱城流水绿逶迤。",
            "澄澜碎影摇青镜，斜日流峰隠半规。",
            "坐上盈樽无俗客，壁间照夜有新诗。",
            "登临已动忘归兴，况复清谈足解颐。"
        ],
        "title": "王簿清辉亭",
        "id": "f8b7519b-56b8-4901-abc4-2212577690ea"
    },
    {
        "author": "杨时",
        "paragraphs": [
            "阳城衰晚拙催科，阖寝空惭罪亦多。",
            "祭灶请邻君自适，载醪祛惑我谁过。",
            "猗猗庭有兰堪佩，寂寂门无雀可罗。",
            "归去好寻溪上侣，为投缨绂换渔蓑。"
        ],
        "title": "寄长沙簿孙昭远",
        "id": "689ea6fc-cfe4-49d5-9e45-975552021490"
    },
    {
        "author": "杨时",
        "paragraphs": [
            "吏部文章世所珍，终惭无补费精神。",
            "浮名肤外增余赘，薄宦戈头寄此身。",
            "养志吾方同邴曼，谈书谁复问山宾。",
            "自怜坐顷三遗矢，衰晚那能用楚人。"
        ],
        "title": "安礼以宏词见勉奉寄",
        "id": "3680b203-7c60-4f0a-961e-1a12bcf2d15e"
    },
    {
        "author": "杨时",
        "paragraphs": [
            "纤纤晚雨洗秋容，庭树萧然策策风。",
            "万籁自鸣羣物外，四时长在不言中。",
            "坐临流水襟怀冷，卧对浮云世虑空。",
            "寂寞一廛吾自适，客嘲从更议扬雄。"
        ],
        "title": "秋晚偶成二首  其一",
        "id": "34c9d084-5b08-4927-aa7d-223e570e3723"
    },
    {
        "author": "杨时",
        "paragraphs": [
            "风飘淅沥闹诸邻，却扫衡门溷世尘。",
            "天气清明秋意态，夜光浮动月精神。",
            "流年渐觉侵双鬓，生理从来付大钧。",
            "临水便同濠濮趣，翛然鱼鸟自亲人。"
        ],
        "title": "秋晚偶成二首  其二",
        "id": "0738091c-db2a-4ee0-bd5c-ba8a02b29d07"
    },
    {
        "author": "杨时",
        "paragraphs": [
            "故里相看眼暂明，一尊聊此话平生。",
            "杜陵苦被微官缚，元亮今为世网撄。",
            "长路关山吾北去，春风梅岭子南征。",
            "结邻莫负当时约，早晚沧浪共濯缨。"
        ],
        "title": "席上别蔡安礼",
        "id": "878cc104-e0bc-432d-a414-9f8f8bdadab0"
    },
    {
        "author": "杨时",
        "paragraphs": [
            "末俗相看老尚新，交游千里更谁亲。",
            "萧条身世聊安分，迂阔行藏懒徇人。",
            "宦路竞羞关柝吏，劳生谁息利名身。",
            "我惭抱瓮无机械，幽兴惟思水石滨。"
        ],
        "title": "次韵安礼见寄",
        "id": "a27f8115-bc82-4a45-9761-7d105e9e1ce0"
    },
    {
        "author": "杨时",
        "paragraphs": [
            "未年三十发先彫，岁晚俄惊两齿摇。",
            "都为疏慵成计拙，直缘衰病觉形焦。",
            "连经宿雨重裘冷，旋煮藜羹野兴饶。",
            "摆脱尘樊犹未得，不堪回首问渔樵。"
        ],
        "title": "冬寒两齿忽觉动摇因成书怀",
        "id": "d002ea87-112a-4117-a662-7dd2ae5d1435"
    },
    {
        "author": "杨时",
        "paragraphs": [
            "骎骎尘土久方还，直道谋身力愈难。",
            "靖节每嗟婴世网，漫郎何意出人间。",
            "风惊骇浪潜鳞伏，竹隠湾矶翠羽闲。",
            "好去杖藜穿蜡屐，伴云随月弄潺湲。"
        ],
        "title": "书怀",
        "id": "f8a10810-23f3-45fe-b714-b8da9d91bb0a"
    },
    {
        "author": "杨时",
        "paragraphs": [
            "天上行云曳白衣，半衔晴日在林扉。",
            "盘花落雁惊还起，啄食饥乌趁不飞。",
            "榆荚青钱飘已尽，月堤流水漭相围。",
            "征途处处尘随眼，多病长年与世违。"
        ],
        "title": "汴上",
        "id": "9bb1538e-fdca-43ab-8809-f07ae1e7bedc"
    },
    {
        "author": "杨时",
        "paragraphs": [
            "乌樯风缆欲飞翾，拍岸惊涛挽不前。",
            "曲浦涨沙仍积冻，疏林斜日自生烟。",
            "崎嵚道路真堪笑，放浪江湖已判年。",
            "一枕昼眠无好梦，空惭边老腹便便。"
        ],
        "title": "陈留书事",
        "id": "46e21c00-abfa-4172-bd38-d2817c835091"
    },
    {
        "author": "杨时",
        "paragraphs": [
            "柴桑衰晚爱吾庐，三径归来手自锄。",
            "但得叔卿长饱饭，不妨孝若老谈书。",
            "兰因采佩枝先瘁，竹为凌霜叶自疏。",
            "留骨庙堂宁曳尾，鲁门无用祀爰居。"
        ],
        "title": "予自长沙还植兰竹于东西轩调官京师逾年而归兰竹皆衰悴感而成诗",
        "id": "b1c220f0-9ffb-4325-a657-69e96010e653"
    },
    {
        "author": "杨时",
        "paragraphs": [
            "浓淡烟鬟半雨晴，溪光初借晚霞明。",
            "鼇头涌出三峰秀，天汉融成一鉴清。",
            "枌社有谁藏旧牒，宾云无处问遗声。",
            "幔亭寂寞仙何在，勾漏丹砂早晚成。"
        ],
        "title": "和李倅游武夷",
        "id": "fb013238-e8d7-4419-b39f-1132d48c605e"
    },
    {
        "author": "杨时",
        "paragraphs": [
            "江湖泛泛一虚舟，去作人间浪漫游。",
            "岁晚光阴云冉冉，畏途风雨日浮浮。",
            "万钟信是樊中雉，一棹聊同水上鸥。",
            "投老虀盐成底事，凭谁为种橘千头。"
        ],
        "title": "荆州书事二首  其一",
        "id": "fa713533-a174-45ea-8976-04bc8fdf7355"
    },
    {
        "author": "杨时",
        "paragraphs": [
            "千里濒江地可毛，结庐何必故山椒。",
            "载醪不过斜川路，饮水谁同陋巷瓢。",
            "勿问鸡虫闲得失，但知鹏鷃各逍遥。",
            "黄尘满眼僧窗静，坐对风花意已消。"
        ],
        "title": "荆州书事二首  其二",
        "id": "22bd4470-a2a4-4fd7-af8b-a22ba7f37ea0"
    },
    {
        "author": "杨时",
        "paragraphs": [
            "祥开若木射瑶光，淑气先春景自长。",
            "玉陛风闲飞彩绶，兽炉烟暖袭珠囊。",
            "云门羽鹤仪仙仗，天上蟠桃荐寿觞。",
            "已见晶辉环帝座，定应长照鼎宫傍。"
        ],
        "title": "天宁节",
        "id": "ac134551-500e-4233-ab6e-b82aa385bded"
    },
    {
        "author": "杨时",
        "paragraphs": [
            "虚庭幽草翠相环，默坐颓然草色间。",
            "玩意诗书千古近，放怀天地一身闲。",
            "疏窗风度聊欹枕，永巷人稀独掩关。",
            "谁信红尘随处净，不论城郭与青山。"
        ],
        "title": "闲居书事",
        "id": "0ea0f108-6a35-4598-aaa3-e6c5c470500d"
    },
    {
        "author": "杨时",
        "paragraphs": [
            "枕书无寐首空搔，万窍嘘风正怒号。",
            "雪意浮空迷远目，月林疏影见秋毫。",
            "幽庭所藉惟荒草，妙理应须付浊醪。",
            "谁念维舟江上客，落帆千里压云涛。"
        ],
        "title": "直舍大风书事寄循道",
        "id": "123e55ff-ccca-4f30-8bc8-fe878d0e4128"
    },
    {
        "author": "杨时",
        "paragraphs": [
            "朱甍碧瓦照孤城，杖屦翛然野色清。",
            "縠卷水风轻荡漾，珠翻荷雨自亏盈。",
            "胜游已觉非人境，妙语宁须味玉英。",
            "愿借金篦聊刮目，不容幻翳有纤萌。"
        ],
        "title": "和席季成游金銮寺",
        "id": "30d32b99-0b29-40db-9cfb-fd18921c4aea"
    },
    {
        "author": "杨时",
        "paragraphs": [
            "荆吴相望各天涯，千里柴车鹿自随。",
            "解辔定应春尽日，及归宜待鹤来时。",
            "圣贤莫负樽中渌，日月长为物外迟。",
            "若过匡庐访真隠，卧龙庵下有期颐。"
        ],
        "tags": [
            "庐山"
        ],
        "title": "送王充道游三茅庐阜",
        "id": "26f313fb-b31a-4a9e-9e17-85d6d923e9e9"
    },
    {
        "author": "杨时",
        "paragraphs": [
            "凭几无聊昼掩扉，芬芬晴气减春衣。",
            "隔帘相应鶑初语，背日连飞雁北归。",
            "莫逆交游千里别，远来音信两年稀。",
            "追寻旧事成幽梦，触物心行事事非。"
        ],
        "title": "春日有怀诸友",
        "id": "6eb8f3da-fd91-4bd5-9ed2-5b057fd9b8d9"
    },
    {
        "author": "杨时",
        "paragraphs": [
            "斜日侵帘上玉钩，簷花飞动锦文浮。",
            "湖光写出千峰秀，天影融成十里秋。",
            "翠鹬翻风窥浅水，片云随意入沧洲。",
            "留连更待东窗月，注目晴空独倚楼。"
        ],
        "title": "望湖楼晚眺",
        "id": "f571b940-42db-4444-ad08-eea92a0f541e"
    },
    {
        "author": "杨时",
        "paragraphs": [
            "谁能载酒寻元亮，共寄无何作醉乡。",
            "便好收心事农圃，不须惊世露文章。",
            "壶中日月春长在，塞上烟尘客自忙。",
            "千里同风无远近，未分秦陇与潇湘。"
        ],
        "title": "次韵晁以道",
        "id": "dce89824-a050-44a6-a30d-fbac530fbe34"
    },
    {
        "author": "杨时",
        "paragraphs": [
            "虚舟触物本无意，看花得句惭非才。",
            "名园古寺寻春色，不荤勿鄙双鱼鳃。",
            "木奴千头比封户，秋实付与江风催。",
            "因思万点愁人处，何似洞庭金作堆。"
        ],
        "tags": [
            "洞庭湖"
        ],
        "title": "和钱济明游官园",
        "id": "3ce721b9-c4da-4457-b70b-d27de8f3dcaa"
    },
    {
        "author": "杨时",
        "paragraphs": [
            "天水相涵翠有余，玻璃万顷接方壶。",
            "山浮晚照清如洗，风远飞帆细欲无。",
            "漫叟未应甘皂枥，散人终欲傲江湖。",
            "维舟况值鲈鱼美，鲙叠银丝饫腹腴。"
        ],
        "title": "过吴江",
        "id": "783d5f2d-a760-4c44-8484-d3c26c13da0a"
    },
    {
        "author": "杨时",
        "paragraphs": [
            "浪漫人间压客尘，衡门长忆锁榆枌。",
            "忘言拟尽轮人妙，陈迹慵寻史籀文。",
            "万里功名心独冷，一廛耕凿力能勤。",
            "旧游欲问南归趣，寂寞吾今过子云。"
        ],
        "title": "南归书事",
        "id": "380837ab-beb3-4d0d-ba57-b14f4a0eb89b"
    },
    {
        "author": "杨时",
        "paragraphs": [
            "隠隠遥山列画屏，簷间寸碧与云平。",
            "低回席上遗簪露，彷彿墙东翠黛横。",
            "虚景远涵千里色，晚晖仍借一溪清。",
            "春风景物知多少，可称收身乐此生。"
        ],
        "title": "寸碧轩",
        "id": "72daec56-d668-4d95-bd3d-8f4d09a9ea00"
    },
    {
        "author": "杨时",
        "paragraphs": [
            "窈冥谁为宰炉锤，荣谢唯知岁序催。",
            "腊日未经梅已绽，春风尚远冻先开。",
            "愁无润泽归芳树，独有余寒著死荄。",
            "收尽浮云天愈净，夜深犹起望三台。"
        ],
        "title": "冬早书事",
        "id": "73ad9c3d-4147-49e2-93c1-18341c3baeff"
    },
    {
        "author": "杨时",
        "paragraphs": [
            "身上萧条事事空，齿牙凋落賸衰翁。",
            "渴心尚欠冰凌解，病骨长思药力攻。",
            "文几倦亲尘土暗，断编慵理蠹鱼封。",
            "南床稳卧陶公宅，枕上悠扬一榻风。"
        ],
        "title": "齿落书怀",
        "id": "0a250f41-d53a-4fbb-aff0-9b6fda1e814f"
    },
    {
        "author": "杨时",
        "paragraphs": [
            "敝裘千里北风寒，还忆箪瓢陋巷安。",
            "位重金多非所慕，直缘三釜慰亲欢。"
        ],
        "title": "书怀",
        "id": "eadf3475-a4d4-4f25-b64f-1cf172f5315d"
    },
    {
        "author": "杨时",
        "paragraphs": [
            "悠悠南北各天涯，欲望乡关眼已花。",
            "忆得亲庭谁共语，应怜游子未还家。"
        ],
        "title": "端午日",
        "id": "dfce65cf-7c7f-4a35-9b40-8b2548cbfca5"
    },
    {
        "author": "杨时",
        "paragraphs": [
            "欲驱残腊变春风，只有寒梅作选锋。",
            "莫把疏英轻鬭雪，好藏清艳月明中。"
        ],
        "title": "渚宫观梅寄康侯",
        "id": "814af062-100a-4728-860f-50c10354f641"
    }
]   }
]