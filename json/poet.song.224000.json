[
    {
        "author": "王奕",
        "paragraphs": [
            "耕民昧帝力，焉用典與謨。",
            "奈何降衷後，氣稟分賢愚。",
            "天錫孔孟氏，一整綽有餘。",
            "廓哉鄒魯地，良足容軒車。",
            "皇皇七十國，轍迹何區區。",
            "誰知百世下，流作章句儒。",
            "掌股弄神器，敝屣直棄如。",
            "遂令桐梓地，盡化荆棘塗。",
            "昏林畏饞啖，秉燭來趨隅。",
            "巫咸倘可問，爲我還其初。"
        ],
        "title": "金餘元遺山來拜祖庭有紀行十首遂倚歌之先後殊時感慨一也 和元遺山九首",
        "id": "5183e87b-50e3-4b71-885b-ada283300cda"
    },
    {
        "author": "王奕",
        "paragraphs": [
            "人惟君與師，得在天地間。",
            "蜂蟻失所主，生息决不蕃。",
            "逐日渴未死，顧影悲余年。",
            "平生東魯心，皓首瞻聖賢。",
            "上下二千載，歷歷觀遺鎸。",
            "惜哉數墨子，想像成虛傳。",
            "十章紀大略，盡和遺山篇。",
            "忠腸攪葵漆，喉棘不忍言。",
            "持歸刻瑘石，何□勒燕然。"
        ],
        "title": "金餘元遺山來拜祖庭有紀行十首遂倚歌之先後殊時感慨一也 和元遺山十首",
        "id": "216738e5-039a-4be6-9f38-c745409b10a2"
    },
    {
        "author": "王奕",
        "paragraphs": [
            "封禪七十二，萬古事未了。",
            "兩儀一開闢，三觀幾昏曉。",
            "自昔祖龍來，訖今歌鳳鳥。",
            "吾嘗登東山，魯亦未可小。"
        ],
        "title": "和杜少陵望嶽一首",
        "id": "213c53fb-85a0-4c3b-a57b-5d855cf8c79c"
    },
    {
        "author": "王奕",
        "paragraphs": [
            "泰山天地極，鄒魯聖賢關。",
            "周匝二千里，卓然位其間。",
            "五文合泗水，八荒無競山。",
            "扶輿清淑運，日夜何曾閑。",
            "尼山連嶧阜，豈徒翠浮鬟。",
            "軒轅與羲皞，孔孟垂曾顔。",
            "正氣盡此出，高哉其可攀。"
        ],
        "tags": [
            "泰山"
        ],
        "title": "和李太白泰山一首",
        "id": "4b9adca7-8447-4f44-ae5b-d4a917998f1e"
    },
    {
        "author": "王奕",
        "paragraphs": [
            "我來拜鄒魯，舟過歌鳳臺。",
            "登嶧仰東蒙，自謂高矣哉。",
            "及登東山頂，天級真難階。",
            "河瀆走罅漏，嵪陵塌埏垓。",
            "己大物自小，夙學得所諧。",
            "聖賢分地步，高下隨其材。",
            "於道既有覺，沿崖剔碑苔。",
            "七十二君者，謬迷良可哀。",
            "王侯鬨蟻穴，休王滋無涯。",
            "三千六百朞，治忽知幾回。",
            "悠哉身後史，聊爾生前杯。",
            "大塊囿軀殻，客氣行風雷。",
            "神功一收斂，非去亦非來。",
            "試出亭毒表，岱峰赤微埃。",
            "安得鐵柄箒，埽盡兀突堆。",
            "上下一無極，釋然暢虛懷。",
            "平明下山去，天門掛芒鞋。",
            "金童玉女夾道迎，鸞鈴鳳翟紅雲開。",
            "道逢明復與守道，拊肩携手歌崔嵬。",
            "謂予如欲看白日，請騎黄鵠同上無色空界外。",
            "蒼梧帝子正與彼，倏忽混沌高卧真蓬萊。"
        ],
        "title": "和元遺山太山古句",
        "id": "9608a045-2769-404e-8e71-b04d888b2853"
    },
    {
        "author": "王奕",
        "paragraphs": [
            "大地山河合九州，秋風吹起故鄉愁。",
            "洛山冉冉機雲出，漢水瀟瀟巡遠羞。",
            "東望海連甘露寺，北來詩滿鎮江樓。",
            "金臺萬里天門杳，且問東津汶上舟。"
        ],
        "title": "和趙若倫舊題多景樓",
        "id": "b33fce59-7646-4839-8834-97aa49056801"
    },
    {
        "author": "王奕",
        "paragraphs": [
            "老了英雄費了吟，鹿兒化馬不消尋。",
            "死生壽夭蒼生命，治亂存亡上帝心。",
            "嶓塚西來山疊疊，焦金東望海深深。",
            "眼前參透坎中畫，始識恒河只寸涔。"
        ],
        "title": "和羅隠詩再題多景樓",
        "id": "45622d29-5001-4bae-bfe6-de75183d2437"
    },
    {
        "author": "王奕",
        "paragraphs": [
            "一合乾坤氣脈連，蜜甜本不揀中邊。",
            "幾千萬劫本同此，百八十年何間然。",
            "北固英雄前去古，中原文獻後來賢。",
            "老懷登此成欣感，日落蒼梧生紫烟。"
        ],
        "title": "和盧疎齋多景樓韻",
        "id": "934c1ca6-a5fb-49f9-9bed-f1936f5e69bd"
    },
    {
        "author": "王奕",
        "paragraphs": [
            "杜老當年識恨遺，與天爭漢死奚疑。",
            "伏羱猶憶分三日，老驥空悲混一時。",
            "往事竟隨東逝水，新題全是北來詩。",
            "如今多景樓頭酒，免得諸公賦黍離。"
        ],
        "title": "題北固亭",
        "id": "263341d1-0afe-450d-8fb4-cbe44c99067a"
    },
    {
        "author": "王奕",
        "paragraphs": [
            "甲子三千六百朞，此山崒嵂起何時。",
            "雄吞海瀆金獅子，霸斷吳門鐵犍兒。",
            "水鏡照空三國恨，浪黿撞破六朝悲。",
            "後來儘有無窮事，留與他年再賦詩。"
        ],
        "title": "題焦山吸江亭",
        "id": "a1e21fbf-57ac-4b0f-b47e-d787d723e05e"
    },
    {
        "author": "王奕",
        "paragraphs": [
            "鎖斷長江鐵戶門，風帆雲海幾朝昏。",
            "能依佛教綿遺址，大勝焦家裕後昆。",
            "鶴骨已仙羲帖在，鰲身不動米碑存。",
            "住山傳得文殊印，遮莫前身是了元。"
        ],
        "tags": [
            "长江"
        ],
        "title": "題焦山客位",
        "id": "a7f685b4-2bf1-43af-978f-9f90b1cfafac"
    },
    {
        "author": "王奕",
        "paragraphs": [
            "誰橐紅爐鑄寶刀，闢開太極奠金鰲。",
            "尾摇光岳星辰轉，背負乾坤日月勞。",
            "潮落潮生通氣息，帆來帆去動毫毛。",
            "不知南北車書混，此際翻身第幾遭。"
        ],
        "title": "題金山金鰲閣",
        "id": "9d9b598c-3e8c-4097-8af0-ca4acd074db5"
    },
    {
        "author": "王奕",
        "paragraphs": [
            "老臣將略服先零，撐拓淮江五十年。",
            "不把壑舟移半夜，未應杞國墜中天。",
            "父奢既不慚諸葛，子括胡爲愧仲連。",
            "節義功名父兄在，摩挲豐碣重潸然。"
        ],
        "title": "書趙忠靖公祠堂",
        "id": "12e5dde8-af46-4ee1-9c68-e223045dbef2"
    },
    {
        "author": "王奕",
        "paragraphs": [
            "仙去瓊花不見根，津橋明月共誰論。",
            "百餘載作江藩翰，十幾年來薊戶門。",
            "淮海樓頭諸老眼，平山堂外六軍魂。",
            "翻愁吳楚空遺彥，作史無人歲月昏。"
        ],
        "title": "到揚州",
        "id": "c6173bd2-837b-4677-a10d-5d1cbb4f2ff3"
    },
    {
        "author": "王奕",
        "paragraphs": [
            "半生書劍走閩甌，三十年前欠此遊。",
            "赤脚有心尊魯國，白頭無力賦揚州。",
            "花明靴巷新番市，草暗城隅舊敵樓。",
            "橋上更無何遜迹，梅花明月爲誰留。"
        ],
        "title": "題維揚",
        "id": "0f175edd-2916-456e-8b6a-968074a7a78b"
    },
    {
        "author": "王奕",
        "paragraphs": [
            "黄龍峰頂接天高，下視塵寰走蝟毛。",
            "坤野未能休血戰，鼎湖誰復戀烏號。",
            "一杯彭蠡空浮淚，萬里長江漫激濤。",
            "安得駕虬鞭霹靂，漲翻溟渤洗腥臊。"
        ],
        "tags": [
            "长江"
        ],
        "title": "登黄龍峰",
        "id": "cb4420d0-500b-4ba5-986e-67e6525ea177"
    },
    {
        "author": "王奕",
        "paragraphs": [
            "豐碑大字極譽揚，並祀淵明與狄梁。",
            "宇宙事皆吾己分，君臣義亦本天常。",
            "休官彭澤當存晉，取日虞淵合爲唐。",
            "自是後人無遠識，不知遺臭與流芳。"
        ],
        "title": "題陶狄二賢祠",
        "id": "35613eb2-f65b-4cf9-a410-5173e58566f0"
    },
    {
        "author": "王奕",
        "paragraphs": [
            "已曾采石酹詩仙，又拜書巖薦菊泉。",
            "京口火頭纔負乘，柴桑處士便歸田。",
            "馳驅名並諸公駕，尸祝誰碑百世賢。",
            "近代從容人死義，後先二尹合俱傳。"
        ],
        "title": "彭澤新縣靖節祠",
        "id": "2fa97f68-245c-4a79-a943-9527ef2dec4c"
    },
    {
        "author": "王奕",
        "paragraphs": [
            "丸中日月妙推移，纔過三千六百朞。",
            "霽月光風無盡藏，不應便黑小圈兒。"
        ],
        "title": "四絕呈周月湖  其一",
        "id": "2a7120fe-b07a-4ec4-b043-7e95e5c01d75"
    },
    {
        "author": "王奕",
        "paragraphs": [
            "不畫脩眉不易粧，篋中猶是主衣裳。",
            "起觀疆宇皆周土，只有西山尚屬商。"
        ],
        "title": "四絕呈周月湖  其二",
        "id": "4dcef8b5-d5cc-4ac5-b7d1-7805b54c564c"
    },
    {
        "author": "王奕",
        "paragraphs": [
            "君住山陽岸口磯，風帆雨驛去如飛。",
            "十年多少金臺客，曾有沿津問泗沂。"
        ],
        "title": "四絕呈周月湖  其三",
        "id": "97baabb8-098d-4d7f-95f1-df659b411d32"
    },
    {
        "author": "王奕",
        "paragraphs": [
            "草带粘天只辨星，燧樓盡化作郵亭。",
            "柳橋梅驛多來使，只寄山中養鶴經。"
        ],
        "title": "四絕呈周月湖  其四",
        "id": "58311cc4-9a74-46e0-bcc9-6bc44888dd84"
    },
    {
        "author": "王奕",
        "paragraphs": [
            "應是鵑花笑口開，火頭天子果何哉。",
            "遠公滿眼沽春酒，引殺陶潛不肯來。"
        ],
        "title": "鶴林寺絕句",
        "id": "834d733b-1c8d-4991-8744-e817d09f5af6"
    },
    {
        "author": "王奕",
        "paragraphs": [
            "周紀唐綱一線間，旋乾容易轉坤難。",
            "不將廟祔來雄辨，焉得宗祧可再安。",
            "國事固當元老定，德碑留與具臣看。",
            "寄言彭澤親民者，須學好人爲好官。"
        ],
        "title": "題彭澤舊縣狄梁公祠",
        "id": "fd7f8052-0c2e-4985-8a5a-a3ddd9233b47"
    },
    {
        "author": "王奕",
        "paragraphs": [
            "西風策策麥花凉，重把新詩自品量。",
            "禽不爲人音自好，路因無驛里偏長。",
            "百年白髮空前輩，兩載黄花笑異鄉。",
            "歸去玉瑘牢閉戶，莫教舊隠姓名香。"
        ],
        "title": "題小蒜嶺",
        "id": "84622356-e155-4e02-818a-9769acc5636f"
    },
    {
        "author": "王奕",
        "paragraphs": [
            "少小從師讀魯書，幾回掩卷想風雩。",
            "得遊鄒魯聖賢地，誰創華夷道德塗。",
            "地勢雖然有離合，脚跟却莫放模糊。",
            "不知江右明經士，曾識春秋兩字無。"
        ],
        "title": "歸途有感",
        "id": "27662ca4-30f3-4577-af8b-6cecb2547cea"
    },
    {
        "author": "王奕",
        "paragraphs": [
            "驛堠珠連輳北燕，西風落日幾枝蟬。",
            "唐儀漢令碑上下，楚館秦郵世後先。",
            "新柳不知迎送事，短藜聊信去來緣。",
            "如今亭長皆民尹，那復圯橋更授編。"
        ],
        "title": "題池州郵亭",
        "id": "bebd5687-72af-4c47-a93f-c78083285f0b"
    },
    {
        "author": "王奕",
        "paragraphs": [
            "蚩尤一夢四千年，涿鹿如今又不然。",
            "柵上懸絲重放下，草門朽骨尚高眠。",
            "昇烏沉兔人今古，點鵲癡蟬事後先。",
            "醉插黄花供一笑，誰知吟客是喬仙。"
        ],
        "title": "九月申屠伯驥同飲壽張蚩尤塚上",
        "id": "d2d6fa19-5db3-4b15-b2a6-87c53f91ae84"
    },
    {
        "author": "王奕",
        "paragraphs": [
            "大極何年誕帝孫，中居岱嶽鎮乾坤。",
            "三千餘載昭明代，七十二君來至尊。",
            "魯甸齊邱雄地勢，秦松漢柏護天門。",
            "兵塵不動綿香火，萬里車書壽一元。"
        ],
        "tags": [
            "泰山"
        ],
        "title": "題泰山仁安殿壁",
        "id": "6e85b476-35ec-45b8-8353-c26fde4895d7"
    },
    {
        "author": "王奕",
        "paragraphs": [
            "尼山拜了又何求，馳騖中原作壯遊。",
            "泰岱峰頭觀日出，汶陽城外看河流。",
            "朝吟闞縣蚩尤塚，暮醉新州太白樓。",
            "從此不消刪白髮，留歸江上對眠鷗。"
        ],
        "title": "新州枕上有感二首  其一",
        "id": "edc261b9-396a-420a-845a-a818d199c938"
    },
    {
        "author": "王奕",
        "paragraphs": [
            "岱岳名山天下無，老來遊玩易嗟吁。",
            "帝孫池畔秦松老，聖母祠前漢柏孤。",
            "古篆蝕苔悲建武，漫碑宿草憶祥符。",
            "逢人不解從頭數，牢記山名畫作圖。"
        ],
        "title": "新州枕上有感二首  其二",
        "id": "b1ab1e6f-1ec0-4041-a4cd-19aa66cd113a"
    },
    {
        "author": "王奕",
        "paragraphs": [
            "江右書生枉白頭，杖藜始得北山遊。",
            "手摩紅日登三觀，袖拂黄埃看九州。",
            "及下誠明真氣貌，方知歲月老春秋。",
            "更須梓就諸公什，焰焰聲名萬古留。"
        ],
        "title": "和遺山呈太山倪布山真人",
        "id": "ff81b442-9d88-4482-adf3-e2a3904dd9d7"
    },
    {
        "author": "王奕",
        "paragraphs": [
            "世家矯矯漢申屠，博古通今命世儒。",
            "豪傑雅知真北學，扶摇久已作南圖。",
            "揚州臺近催騎鶴，闞水秋深尚憶鱸。",
            "好載白雲同一出，簷頭新港即榮塗。"
        ],
        "title": "呈申屠御史忍齋二首  其一",
        "id": "c491d38e-137c-44ba-bef8-df525e561239"
    },
    {
        "author": "王奕",
        "paragraphs": [
            "壯遊久負子長才，斥鷃幾成困草萊。",
            "千載幸逢皇極運，兩生端爲聖門來。",
            "誰知白髮餘年健，得共黄花笑口開。",
            "明日西風歸棹遠，懷人空憶古罇罍。"
        ],
        "title": "呈申屠御史忍齋二首  其二",
        "id": "5eac7871-9814-4890-a99c-925655aa4476"
    },
    {
        "author": "王奕",
        "paragraphs": [
            "當年雪片大如席，獨立樓頭有此翁。",
            "集霰已知漫大地，行窗轉覺舞回風。",
            "洛陽公子衾誰共，姑射仙人夢不同。",
            "且倚玉欄看世界，郢歌一曲月明中。"
        ],
        "title": "次韻上雪樓程侍御",
        "id": "49980ffa-dca4-4173-b603-218c45b398b6"
    },
    {
        "author": "王奕",
        "paragraphs": [
            "自笑靈龜久不靈，巧逢天地換清寧。",
            "典型頓覺空諸老，肝膈未能忘六經。",
            "朔雪漸深頭轉白，洛山雖遠眼還青。",
            "杏壇寂寂遺音在，靠得汾亭有父兄。"
        ],
        "title": "別宣尉王中齋",
        "id": "5077979c-693a-405c-b0dc-578ad8626893"
    },
    {
        "author": "王奕",
        "paragraphs": [
            "康廬崒嵂撐青空，五峰下有神仙翁。",
            "黄金爲佩白玉瑣，跨虹飛上燕臺穹。",
            "紫垣蒼瑣白日靜，薇花韻的明丹衷。",
            "帝謂公田久不井，爲提明月江西東。",
            "某邱某壑無隠耳，貯見漢庾堆陳紅。",
            "周官六典冢宰事，有功𤱶畝方爲忠。",
            "蹇予落魄不耕子，半生煮字悲吟窮。",
            "蓋頭不思戀茅屋，負笈遠拜夫子宮。",
            "黄河泰華幸一見，於人須識歐陽公。",
            "枯根纖芥盡收拾，藥籠未必遺芳藭。",
            "品題願借燕許筆，可以報德歌豳風。"
        ],
        "title": "贄見五峰燕先生",
        "id": "c78a3221-0664-44d6-8374-686e65c4c825"
    },
    {
        "author": "王奕",
        "paragraphs": [
            "髮燥聞君響泮宮，玉溪旴水限西東。",
            "惜哉宴罷瑶池晚，乃在崇臺拜下風。"
        ],
        "title": "再和韻上石塘吳  其一",
        "id": "364486b1-ebfe-4073-bc15-7c3ec95d1e24"
    },
    {
        "author": "王奕",
        "paragraphs": [
            "不能隨調轉商宮，獨抱瑶琴過魯東。",
            "霜滿烏庭無過雀，非君誰與借東風。"
        ],
        "title": "再和韻上石塘吳  其二",
        "id": "178a7ea7-b2f8-4adc-89cf-ba45abbd327e"
    },
    {
        "author": "王奕",
        "paragraphs": [
            "人心六籍未嘗焚，千古師存道亦存。",
            "見說汶陽官路口，幾年鞍馬上君門。"
        ],
        "title": "再和韻上石塘吳  其三",
        "id": "bb1f5faf-1e69-456c-a22e-c366c6bc70ca"
    },
    {
        "author": "王奕",
        "paragraphs": [
            "破笈兵韜久已焚，床頭僅有易書存。",
            "一觀周禮歸來後，依舊白雲深閉門。"
        ],
        "title": "再和韻上石塘吳  其四",
        "id": "0dcc88f1-3072-4508-9bcf-3fb108430c84"
    },
    {
        "author": "王奕",
        "paragraphs": [
            "鰲轉山空海失深，仙人抱月自高吟。",
            "春秋兩字尊王義，皇極一編經世心。",
            "千載文聲扶學校，萬年史筆寄山林。",
            "太邱古矣元龍老，天壽先生續正音。"
        ],
        "title": "見陳月觀二首  其一",
        "id": "b31d3d19-5c9d-4fa0-a8ed-4d8ad0709f8c"
    },
    {
        "author": "王奕",
        "paragraphs": [
            "仲尼日月幾曾昏，自古君師豈必存。",
            "水陸三千遊聖域，風雲萬里望天閽。",
            "燕臺接武何多隗，吳國孤騫未見雲。",
            "觀上又分明月影，漫漫長夜與誰論。"
        ],
        "title": "見陳月觀二首  其二",
        "id": "fea22ff1-d748-4cb9-aa0e-59019e4d0c5a"
    },
    {
        "author": "王奕",
        "paragraphs": [
            "嘗笑藍仙踏踏歌，極知感慨欲如何。",
            "簷頭白日蒼生共，到了聖賢分得多。"
        ],
        "title": "五絕呈李惟學山長  其一",
        "id": "b4422563-8a62-4642-a4df-a864730800cc"
    },
    {
        "author": "王奕",
        "paragraphs": [
            "鑄金爲蠡聲猶泯，磨石爲碑字亦漫。",
            "雜雜萬形歸五化，燼餘方策更長存。"
        ],
        "title": "五絕呈李惟學山長  其二",
        "id": "c3b3ec34-526d-4ff4-84c3-e31c436a9b08"
    },
    {
        "author": "王奕",
        "paragraphs": [
            "朝餐暮飲逐塵寰，清鏡無情不駐顔。",
            "千古菊泉香火地，名賢多是靠名山。"
        ],
        "title": "五絕呈李惟學山長  其三",
        "id": "5e1ec63e-6693-4b21-b745-d79c271e851b"
    },
    {
        "author": "王奕",
        "paragraphs": [
            "星氣西流一擲梭，起看斗柄夜如何。",
            "篝燈急了床頭易，明發開門事又多。"
        ],
        "title": "五絕呈李惟學山長  其四",
        "id": "58e53818-762d-4350-ac72-c7504b6cab7d"
    },
    {
        "author": "王奕",
        "paragraphs": [
            "隻影隨陽逐稻粱，故山元自富蒼筤。",
            "孤雄不作山梁夢，晚歲收聲在鳳岡。"
        ],
        "title": "五絕呈李惟學山長  其五",
        "id": "143dd904-5dbe-42c5-8be1-3f1c06ec43f2"
    },
    {
        "author": "王奕",
        "paragraphs": [
            "元田種玉不傳方，春去春來野自香。",
            "雁入燕雲丹未反，笑援明月醉山陽。"
        ],
        "title": "呈招討李春野  其一",
        "id": "fdb464d5-3505-41ca-89f4-a3d5819ec7fe"
    },
    {
        "author": "王奕",
        "paragraphs": [
            "袖拂徂徠涉太峰，曾同太白舞西風。",
            "歸程鶴瘦揚州遠，著訪吾宗太乙翁。"
        ],
        "title": "呈招討李春野  其二",
        "id": "c3a58616-2d58-4ef3-943c-4bf8b0819202"
    },
    {
        "author": "王奕",
        "paragraphs": [
            "嶽到東原掌樣平，南州師友樹高名。",
            "聖人門戶三千教，老子胸懷百萬兵。",
            "學要絕時須著繼，道逢夷處不消爭。",
            "鳳池烏府皆餘事，急拯蒼生作九京。"
        ],
        "title": "和中丞徐容齋貫戶維揚",
        "id": "1ba8f01b-938e-4559-be64-08af57d45688"
    },
    {
        "author": "王奕",
        "paragraphs": [
            "笑認鸞江舊祐環，大槐夢覺已無關。",
            "看花要在雪霜裏，品士莫於文字間。",
            "烏府清風如有約，鶴樓明月不教閒。",
            "直須存活蒼生了，却把丹囊貯九還。"
        ],
        "title": "和申屠忍齋隸籍秦郵韵呈苟治書生",
        "id": "0cca357a-a100-4f12-9602-7bd19180960b"
    },
    {
        "author": "王奕",
        "paragraphs": [
            "湖天澹澹湖水碧，湖風冉冉湖雲收。",
            "湖白幾頃菰米地，湖汊幾摺蘆花洲。",
            "幾千萬劫走盡夜，三十六鏡磨春秋。",
            "江南狂客歸自魯，騎馿載酒遊文遊。",
            "文遊已落鐘鼓界，斯文喪矣遊人羞。",
            "蚌胎明月吸莘老，鴉背落日悲少游。",
            "東坡雙井化異物，神光奕奕穿斗牛。",
            "文章不逐歲月老，精爽常與天地流。",
            "賞心倘得際美景，薄才自許追前修。",
            "安得老米雞距筆，生綃百疋橫戈矛。",
            "守臺舊卒年九十，頤隠於臍肩過頭。",
            "六十年前邊鄙事，且言且泣氣咽喉。",
            "甚言秦欲帝萬世，據此要地置急郵。",
            "海田陵谷無定在，如今非項亦非劉。",
            "王生感慨重抵掌，驚起一片湖中鷗。",
            "鷗飛沒入翠烟裏，乾坤納納歸雙眸。",
            "何當飛出天壁外，春風吹散眉峰愁。"
        ],
        "title": "登秦郵文遊亭天壁亭長歌",
        "id": "dfe9a9a9-9481-485e-b663-b4c77b426740"
    },
    {
        "author": "王奕",
        "paragraphs": [
            "孤風吹黄鵠，遠客歸自魯。",
            "瓣香拜公墳，梁月重凄楚。",
            "比曾登太山，依韻踵遐武。",
            "生平景仰心，茲夕遂親覩。",
            "何地無青山，何人無黄土。",
            "艷艷謫仙翁，配月照今古。",
            "惜哉生死世，於道竟無補。",
            "世乏蹈海人，此事與誰語。",
            "徘徊暮雲亭，玄蟬訴輕暑。"
        ],
        "title": "庚寅五月十二日偕趙平甫拜采石神霄宮太白墳",
        "id": "13b8863b-41bd-4f62-98a8-62c163d59ce3"
    },
    {
        "author": "王奕",
        "paragraphs": [
            "蘆筆書空兮風淒淒，竹墨泌地兮雨垂垂，青楓黑塞兮夢公者誰。"
        ],
        "title": "登青山太白墓文并歌",
        "id": "082fb0ba-e73b-48f2-823a-4e35ea0aaaf1"
    },
    {
        "author": "王奕",
        "paragraphs": [
            "青青者山，並祠其間。",
            "郭李遐矣，高義莫攀。"
        ],
        "title": "青山二章章四句  其一",
        "id": "f6ad8f95-17d2-405e-99f0-0376a22413be"
    },
    {
        "author": "王奕",
        "paragraphs": [
            "山之青青，策蹇來經。",
            "千古一日，二公之靈。"
        ],
        "title": "青山二章章四句  其二",
        "id": "9158e030-5178-4144-838c-c3c1d0f990ac"
    },
    {
        "author": "王奕",
        "paragraphs": [
            "嗚呼，典午去矣，柴桑歸矣，黄花老矣，徵士卒矣。",
            "尚饗。"
        ],
        "title": "彭澤祭陶靖節祠",
        "id": "6dbd3bd0-08f0-462f-ac4a-aabcbb689999"
    },
    {
        "author": "王奕",
        "paragraphs": [
            "皇天久矣眼垂青，盼盼先生此一行。",
            "遺表不隨諸葛死，離騷長伴屈原清。",
            "兩生無補秦興廢，一出誠關魯重輕。",
            "白骨青山如得所，何消兒女哭清明。"
        ],
        "title": "謝疊山先生己丑九月被執北行閩士以詩送之倚歌以餞  其一",
        "id": "14370078-38a5-4327-a6ec-6a57815b0c7a"
    },
    {
        "author": "王奕",
        "paragraphs": [
            "襄漢無人替一肩，遂令杞國墜青天。",
            "是誰鑄此一大錯，此事公知三十年。",
            "盡愛中都爲宰相，豈知上界有神仙。",
            "縱饒不返南飛翼，也合津橋化血鵑。"
        ],
        "title": "謝疊山先生己丑九月被執北行閩士以詩送之倚歌以餞  其二",
        "id": "3c95ca9e-2969-4283-a46e-c237811acd9b"
    },
    {
        "author": "王奕",
        "paragraphs": [
            "收斂眉山草木英，心潜羲孔與時行。",
            "浣花杜老驚人句，采石虞公貫日誠。",
            "合上燕臺爲上宰，暫勞楚泮領諸生。",
            "沉吟敬義堂中句，莫贖豪狂禰正平。"
        ],
        "title": "淮安路教謝西溪己丑二月飲疊山于敬義堂有詩後三月僕至西溪見示時疊山已行矣",
        "id": "5750daa1-1dc9-4f9b-b00c-f6df99eee5f9"
    },
    {
        "author": "王奕",
        "paragraphs": [
            "一水西來衣带然，界開北極與南天。",
            "軌文齟齬二百載，豪傑疏違幾十年。",
            "幸際干戈屯禍極，挽回禮樂泰和先。",
            "酒廉米賤山陽郡，多少吟仙與醉仙。"
        ],
        "title": "和疊山到山陽郡學四詩  其一",
        "id": "ef0bb75b-999c-408d-8cd0-fe93b406690d"
    },
    {
        "author": "王奕",
        "paragraphs": [
            "齠時蠹簡剔殘灰，皓首誰知吻带埃。",
            "負笈有機尊魯國，扣閽無力上燕臺。",
            "茹芝四皓還須出，綿蕞兩生終不來。",
            "中道喜逢傾蓋友，相携一笑亦奇哉。"
        ],
        "title": "和疊山到山陽郡學四詩  其二",
        "id": "bed4c88f-6b5f-472b-983a-08fe306c3d73"
    },
    {
        "author": "王奕",
        "paragraphs": [
            "神仙無藥可醫狂，未死男兒未易量。",
            "東海水應隨血碧，西山薇亦逐名香。",
            "君臣分義如能盡，天地鬼神終不忘。",
            "自有人心香火在，不消畏壘與桐鄉。"
        ],
        "title": "和疊山到山陽郡學四詩  其三",
        "id": "3040db4f-2f0e-44d1-ba66-e866d4b9567e"
    },
    {
        "author": "王奕",
        "paragraphs": [
            "一代英雄不數人，百年聚散重傷神。",
            "歌闌牛角天還曉，鐸振鱣堂道又春。",
            "泗水尼山聖賢地，江雲楚月去來賓。",
            "淮安蕩蕩朝天路，附驥新吟莫厭頻。"
        ],
        "title": "和疊山到山陽郡學四詩  其四",
        "id": "621c09a9-a08b-41cc-a18f-bd91edad8db1"
    },
    {
        "author": "王奕",
        "paragraphs": [
            "聲名如此付杯羹，滿腹琅玕不得呈。",
            "諾士倘能如孔子，殺身未必死盆成。",
            "骨埋北壤名山重，冤入南天上帝驚。",
            "當日刀圭成謾爾，金華仙籍再書名。"
        ],
        "title": "聞疊山己丑四月七日死于燕",
        "id": "9b4d7053-5e1f-4e6a-bc36-3abb33f04f9d"
    },
    {
        "author": "王奕",
        "paragraphs": [
            "休將鑄錯悔當年，事契天心或不然。",
            "殷士莫嗟留楚棹，孟婆久送過河船。",
            "惜哉燕谷空埋骨，自是圯橋少授編。",
            "畢竟火龍科目貴，二山忠義貫蒼天。"
        ],
        "title": "和疊山隆興阻風",
        "id": "46af9a22-d01a-4c67-931b-71f5613f78c6"
    },
    {
        "author": "王奕",
        "paragraphs": [
            "金臺去棹倚雲開，和餞諸詩已罄懷。",
            "行計竟爲尊魯出，櫓聲相逐過江來。",
            "定逢歸旆榮桑里，豈料危機伏茗杯。",
            "願梓新吟留宇宙，也勝蘇武得生回。"
        ],
        "title": "和疊山送淮安士友韻",
        "id": "960149a8-ccfb-4bac-b36f-56be0ebe4a30"
    },
    {
        "author": "王奕",
        "paragraphs": [
            "舟如飛葉浪如雷，寄與江神不用猜。",
            "貞士偶因諸老出，兩生端爲聖門來。",
            "但沿沂水求雩瑟，即返嚴灘訪釣臺。",
            "可惜漢江風浪定，磯頭不見予卿回。"
        ],
        "title": "和疊山小姑廟",
        "id": "fcfb6669-5dee-4c0f-bc20-a7858cba7aa3"
    },
    {
        "author": "王奕",
        "paragraphs": [
            "此是長江第一關，孤峰矯首聳遐觀。",
            "人今人古興亡事，帆去帆來上下瀾。",
            "廟有神明司地險，舟藏鬼蜮過門難。",
            "吾儕出處憑天道，浪自舂撞意自寬。"
        ],
        "tags": [
            "长江"
        ],
        "title": "和疊山小姑海門第一關詩",
        "id": "84c5bf50-487b-4b5c-95f7-6d50cd50b350"
    },
    {
        "author": "王奕",
        "paragraphs": [
            "長江幾載界殘棋，未著何知此地危。",
            "萬舸軍中焉用汝，一聲鑼罷竟何之。",
            "六民墮劫誰階厲，百罰鞭尸悔莫追。",
            "欲識開頭摇手處，推篷一一問篙師。"
        ],
        "tags": [
            "长江"
        ],
        "title": "和疊山舟過瀂港",
        "id": "35aa46c0-6a4c-4f3a-a361-07a5e4ffe40e"
    },
    {
        "author": "王奕",
        "paragraphs": [
            "唐朝組綬不能羈，馿背人者醉似泥。",
            "自欲駕虬憑化往，不因飛燕誤宮題。",
            "江涵采石吟天闊，月落青山塚未齊。",
            "雅廢倫亡知己少，青楓黑塞夢淒淒。"
        ],
        "title": "和疊山拜李白墓",
        "id": "b4494488-2540-4489-af10-27493c3adb7b"
    },
    {
        "author": "王奕",
        "paragraphs": [
            "天經地緯脫籠羈，團拓乾坤作彈泥。",
            "采石青山知己少，渝州明月爲誰題。",
            "令公望重恩尤重，杜老名齊命亦齊。",
            "擬和岱吟才氣短，半眉蛾影暮雲凄。"
        ],
        "title": "再和前韻蛾眉亭",
        "id": "d0af2077-7882-483d-ba53-b2d46c6d1e5f"
    },
    {
        "author": "王奕",
        "paragraphs": [
            "滴血書箋籲帝言，此功端已與之天。",
            "是非成敗人間事，生死去來方外仙。",
            "龜背豐碑昏落日，鴉巢老木倚孤烟。",
            "廟前萬舸隨風下，應笑當年瀂港船。"
        ],
        "title": "和疊山拜虞雍公廟",
        "id": "83c91b90-05bd-4260-bd56-1cde5174da8c"
    },
    {
        "author": "王奕",
        "paragraphs": [
            "赤松宗世遠，嶽地作神仙。",
            "粲粲龜瞳碧，昂昂鶴骨堅。",
            "五全皇極福，三受聖朝宣。",
            "道德交前輩，聲名在集賢。",
            "作詩聊紀實，歸與世人傳。"
        ],
        "tags": [
            "泰山"
        ],
        "title": "送泰山倪布山真人",
        "id": "1ba98bb3-8433-4b39-ac2c-e957616f7c5d"
    },
    {
        "author": "王奕",
        "paragraphs": [
            "蹇予鉛槧生，角角雞鶩食。",
            "青衿學校身，白髮書傳癖。",
            "萬卷老邊笥，一區守雄宅。",
            "媚俗懶低眉，慕古展長揖。",
            "少年塗抹技，志願靡終畢。",
            "幾載拂高駝，蒼梧與西極。",
            "開雲上衡山，景仰昌黎伯。",
            "史記在山川，遐蹤喜馳轢。",
            "望嶽企少陵，吟岱擬太白。",
            "惜哉阻關河，遊齒朽塵屐。",
            "悠悠鄒魯心，坐見歲月歷。",
            "雩壇想風沂，恨不沃焦膈。",
            "文理思楷林，手植槐檜柏。",
            "雖難陋巷回，豈不束带赤。",
            "髫年誦魯論，掩卷望天級。",
            "神哉六鰲轉，一夜混藩國。",
            "驅車上金臺，卿相去如織。",
            "逐日未化鄧，心血自撞激。",
            "既慚西山夫，尚堪東魯客。",
            "心旌久摇摇，夢寐在屋壁。",
            "忽逢緱山仙，扶我玉川腋。",
            "百拜揖溫良，敘此宇宙隔。",
            "秋丁杏壇下，展膝陪丈席。",
            "三聖長幼間，罇俎見徐疾。",
            "翌朝謁林墓，稽首龍門蹕。",
            "大庭與尼山，歷歷撫遺跡。",
            "書腸廓鄙吝，若有鬼物擘。",
            "慨思今何時，文軌混南北。",
            "春秋一太極，鴻濛再開闢。",
            "草木復甦鮮，川原盡疏滌。",
            "燕趙與秦隴，可以勁氣吸。",
            "豈無中原學，共此浩蕩臆。",
            "扶輿久鬰翁，一發定無敵。",
            "倘不登岱宗，何由俯鵬翼。",
            "遂偕二三子，崎嶇歷阡陌。",
            "搴裳涉五汶，揫爽薄吟錫。",
            "捫參上天門，四海同一碧。",
            "偃然帝孫尊，不放寸山出。",
            "南衡走奴隸，西華失名額。",
            "中宵展紅輪，萬有破元關。",
            "玉女毓淵泉，流作聖賢澤。",
            "正氣吐長林，不與籙俱訖。",
            "洛陽帝王所，興廢每不測。",
            "尼嶧香火期，未可限千百。",
            "傴指登封君，令人重驚慄。",
            "金丸互巧惛，何異雉盧擲。",
            "醜哉驪坑人，終然化豝貉。",
            "刻心假碑篆，僥倖脫經兀。",
            "豈知覲岳心，正在述方職。",
            "登望雖殊時，聖狂不可域。",
            "吟人類夸譽，誰復論順逆。",
            "北方豪傑地，罕見吾其惑。",
            "遊覽下山來，低眉恣搜索。",
            "或采之道途，或求之方冊。",
            "或咨新少年，或質古碑刻。",
            "挑包到東平，得士僅六七。",
            "在昔遺山翁，盛美信難匹。",
            "一笑洗簪膩，臨風倚孤飾。",
            "泬寥大雅餘，古調寄篇什。",
            "東南十年間，往往家有集。",
            "想今在斗牛，安得挹芳苾。",
            "西方有許平，金陵不可襲。",
            "翼翼望考亭，直欲跬步陟。",
            "四書門戶正，蹊徑掃曲筆。",
            "閻侯上界仙，塵溘聊暫謫。",
            "中興聖人居，光焰出晦室。",
            "亦有河汾翁，杜門守貞德。",
            "深林見孤熊，狐兔盡驅辟。",
            "淮陽遺一皓，留以鎮東邑。",
            "復齋上玉樓，往恨抱萬億。",
            "蜂蝶不作雙，未暇採纖悉。",
            "卓有容齋翁，夜光難自匿。",
            "弦鳴風雁落，孰禦箭鋒急。",
            "所謂魯君子，於斯信可必。",
            "今古太山吟，誰不媚封續。",
            "投崖匹夫勇，亦有夸介石。",
            "雄文痛麾掃，與岳競碕磔。",
            "一指回萬軍，衆質出孤戟。",
            "古詩三百篇，無邪是真識。",
            "餘子月在雲，乍明而乍蝕。",
            "我來見長篇，樓下卧百尺。",
            "夫乃面餘人，又復産今日。",
            "文采起具瞻，巖巖師尹赫。",
            "北風盡化枳，獨此見佳橘。",
            "橘中有仙翁，可望不可摘。",
            "試把珊瑚鈎，輕拂蛟龍脊。",
            "馮夷坐幽宮，海若不敢斥。",
            "方壺靈山高，借我寸階立。",
            "從今孕仙氣，倘可絕塵粒。",
            "茲行類南鵬，九萬始一息。",
            "越人初適齊，語笑遺大國。",
            "道無傾蓋程，握手論疇昔。",
            "畏刖不三獻，荆璞徒自戢。",
            "舉蔑置堂上，更僕數一一。",
            "保社多吟鷗，望歸心未釋。",
            "春風吹客衣，臂羽不可縶。",
            "願勿距互鄉，引手肅之入。",
            "招賢自隗始，敢謂崇臺岌。",
            "人皆笑麾牆，吾獨喜入室。",
            "他時報國士，豈必在炭漆。",
            "定有雙白璧，照我羈窮色。",
            "山東出相地，驛召在目即。",
            "乾坤愈浩蕩，人才寧促迫。",
            "願言眼垂青，及此頭尚黑。"
        ],
        "tags": [
            "泰山",
            "衡山"
        ],
        "title": "和徐中丞容齋舊泰山一百四韻贄見",
        "id": "7768777b-353c-4a9e-86f3-320f020576e7"
    },
    {
        "author": "王奕",
        "paragraphs": [
            "誰剜太素一拳石，石殻皴皺涵芳塘。",
            "塘中清淑族查滓，積成土塊如浮航。",
            "三千界分有南贍，休王帝伯更皇王。",
            "堯衢漲作九年潦，秦火煎成百沸湯。",
            "入昏出曉烏兔浴，韜風蓄電蛟龍藏。",
            "巫姒鑿開通浩浩，女媧煉熟補蒼蒼。",
            "三山縹緲出塘外，人云此是蓬萊鄉。",
            "誰令海乾白石爛，黑風吹散天風裳。",
            "黿腥蜃穢贔屭立，蝦螺鰍鱔生毫光。",
            "西江老子一口吸，噴作萬頃澄汪汪。",
            "何當長嘯挈斗柄，與君塘上酬酢傾天漿。"
        ],
        "title": "石塘歌呈吳侍郎",
        "id": "9d474879-df75-4cbd-8d3b-81b11d63177f"
    },
    {
        "author": "王奕",
        "paragraphs": [
            "屋角梅花枕魯宮，柏臺借重過江東。",
            "月明鳥定文書靜，九郡譙樓起烈風。"
        ],
        "title": "謝吳侍郎  其一",
        "id": "72a3caef-9574-4522-8abd-8978f3169cf2"
    },
    {
        "author": "王奕",
        "paragraphs": [
            "誰道靈光獨不焚，孔堂金石至今存。",
            "皇王帝伯從開闢，不毀乾坤一合門。"
        ],
        "title": "謝吳侍郎  其二",
        "id": "176028ba-91dd-497b-8148-a6c146d5197b"
    },
    {
        "author": "王奕",
        "paragraphs": [
            "玉斗山人歸自魯，迂途携酒酬謫仙。",
            "丹陽滯留十日雨，坐見平陸成長川。",
            "不衝不激不澎湃，漫高漫長漫囂塵。",
            "黄池地勢低且壙，築堤種柳名圩田。",
            "一圩動是數百頃，耕民縛舍沿郊阡。",
            "良苗懷新交翠浪，一刻漭作蛟龍淵。",
            "倉皇老釋競祈禱，搬移兒女爭牽連。",
            "村莊草屋浮斷梗，黄流黑氣蒸腥羶。",
            "市民運土積堘脊，危如燕壘懸杗前。",
            "中宵突爾駃一决，盡與河伯裾相牽。",
            "或云嶽瀆潴魍魎，呴沫吹浪如吹煎。",
            "昌黎諭鱷許戮蜃，古今此理容或然。",
            "粵從天一中入坎，水德流動隨乾圜。",
            "彝倫攸斁五行汩，君舟民水幾覆顛。",
            "神姒鑿窟踰九載，到今三千七百年。",
            "三時粟麥天不雨，蒼生何頼無瘠捐。",
            "天變不能違者水，民命自以君爲天。",
            "當今君相即堯禹，蓄積期會誰當先。",
            "靈均李杜在水部，叫天爲我箋長編。"
        ],
        "title": "黄池大水歌",
        "id": "c8b6f9c8-3491-4b3f-9de8-8e46ef5bba03"
    },
    {
        "author": "王奕",
        "paragraphs": [
            "王子歸鄒魯，知公隠德鄉。",
            "道爲千載惜，身抱六經藏。",
            "青壁丹崖遠，黄花白骨香。",
            "百年交一臂，悔不拜龐床。"
        ],
        "title": "回建德寄馮和峰隠士",
        "id": "38ef9c74-f24a-4e33-91ac-17c05f8d6f86"
    },
    {
        "author": "王奕",
        "paragraphs": [
            "先生在荷峰，此日賦泉石。",
            "及今又重午，領客酌蓮碧。",
            "教雨落九垓，隨地成廉澤。",
            "師友係天倫，豈必同過客。",
            "孔孟與曾顔，日月照不息。",
            "袖香拜鄒魯，歷歷撫遺跡。",
            "沂水并尼山，雩壇儼如昔。",
            "晞髮濯我纓，埃溘盡湔滌。",
            "歸來見佳吟，轉覺肝膽易。",
            "此事不得再，此日良可惜。",
            "自憐飲食身，猶受氣形役。",
            "何當坐百原，一嘯脫塵屐。"
        ],
        "title": "和李提學存耕鉛山酌廉韻",
        "id": "486ccdd4-b769-43d0-b6b7-de0399c23d09"
    },
    {
        "author": "王奕",
        "paragraphs": [
            "玉勒金臺逐去塵，十年多少渡江民。",
            "中流試扣金山老，曾有深衣過魯人。"
        ],
        "title": "過江絕句",
        "id": "a5e951d1-5328-4142-9399-560f13b7c49c"
    },
    {
        "author": "王奕",
        "paragraphs": [
            "愛梅坐至夜三更，坐至三更意未平。",
            "潜以晉來爲己任，亮將漢去與天爭。",
            "是心或可道前哲，此理如何語後生。",
            "莫笑書生窮到老，雖窮到老也留名。"
        ],
        "title": "梅",
        "id": "e51b2be6-d6ae-4414-bf10-4cd77864c435"
    },
    {
        "author": "王奕",
        "paragraphs": [
            "扆齊機魯鎮天關，左右微垣列兩班。",
            "大展明堂俱翕受，黄河東畔少遊山。"
        ],
        "tags": [
            "泰山"
        ],
        "title": "泰山",
        "id": "d945882e-2374-4a79-96b4-bca97df100d0"
    },
    {
        "author": "王奕",
        "paragraphs": [
            "祥符天子舊明堂，二丈豐碑宿草荒。",
            "人世已非壇更是，摩挲老淚濕斜陽。"
        ],
        "title": "茂陵封禪壇",
        "id": "f53591ee-4b86-4700-baab-6cddc832a7fa"
    },
    {
        "author": "王奕",
        "paragraphs": [
            "膚剝心枯歲月深，孫枝已解作龍吟。",
            "烈風吹起孤高韻，猶作峰頭梁甫音。"
        ],
        "title": "漢柏",
        "id": "e0f9dc7b-d326-44f9-960d-0bc3f4991b43"
    },
    {
        "author": "王奕",
        "paragraphs": [
            "師生高掠二山名，千載誰云道義輕。",
            "嶽府柏林風雨夜，琅然猶带讀書聲。"
        ],
        "title": "孫明復石守道祠堂",
        "id": "27f6ef50-60ed-4d5d-98d9-fae2db3be022"
    },
    {
        "author": "王奕",
        "paragraphs": [
            "密織多因雨線添，泉紳高掛月鈎纖。",
            "洞仙羞見秦丞相，故遣東風放下簾。"
        ],
        "title": "水簾洞",
        "id": "fd562119-68b5-43ff-9cd3-ebe695e182bf"
    },
    {
        "author": "王奕",
        "paragraphs": [
            "嶺入青天不可梯，六飛到此盡遭遲。",
            "異哉猶有秦皇馬，回向庭前化鹿兒。"
        ],
        "title": "回馬嶺",
        "id": "73965765-72ad-455f-b7bb-02e560dce96f"
    },
    {
        "author": "王奕",
        "paragraphs": [
            "嶽泉匹練落雲間，萬折東流不得閑。",
            "駕到源頭猶且護，如何護不到崖山。"
        ],
        "title": "護駕泉",
        "id": "f02283d1-191b-4986-8f06-73b66e0d8859"
    },
    {
        "author": "王奕",
        "paragraphs": [
            "立身地位本清寒，下界虛明孰敢干。",
            "驚駕不因風雨惡，到頭猶守舊蒼官。"
        ],
        "title": "大夫松",
        "id": "dce34290-37f1-413d-b744-0a5d0ec69e73"
    },
    {
        "author": "王奕",
        "paragraphs": [
            "休煩蜀鳥勸歸頻，正欲尼山拜聖人。",
            "若使詩書灰烈燄，便應天地化微塵。",
            "漢書牛角雖漫夜，魯史麟經不斷春。",
            "花市一番風雨後，幾多桃李又重新。"
        ],
        "title": "和段好古外郎二首  其一",
        "id": "9a63d7a3-4d18-4251-9c3c-f6a3bad02910"
    },
    {
        "author": "王奕",
        "paragraphs": [
            "黍峰蒲糝正關情，况復登高望冶城。",
            "驚見北方真學者，尚憐南國舊書生。",
            "風遺異世晉有笏，猶在君家唐未輕。",
            "三復謾行詩句好，雩壇從此振吟聲。"
        ],
        "title": "和段好古外郎二首  其二",
        "id": "ea67ff3f-c98c-44ed-b956-fed608269fb1"
    },
    {
        "author": "李景文",
        "paragraphs": [
            "北風何颼颼，木葉下未已。",
            "閉門讀古書，世念書中起。",
            "酒饌傾南鄰，笙歌喧北里。",
            "歡娛極寒夜，不知漏下幾。",
            "忽聞南來雁，起坐頻撫几。",
            "樹蘐未有期，食芹空嘆美。"
        ],
        "title": "病後感興寄車玉峰先生二首  其一",
        "id": "88a4c9f9-a08d-4976-b222-16d45d3b8ad3"
    },
    {
        "author": "李景文",
        "paragraphs": [
            "折梅寄故人，故人青雲間。",
            "青雲杳無路，夢裏相往還。",
            "我愛梅花娟，彼惜桃李顔。",
            "相逢不相契，何事勞追攀。",
            "守此歲寒心，持以遺所歡。"
        ],
        "title": "病後感興寄車玉峰先生二首  其二",
        "id": "a8f225ab-1337-49d6-b568-2246ac09b5f0"
    },
    {
        "author": "李景文",
        "paragraphs": [
            "流水遶門去，愁雲壓徑斜。",
            "無人燒柏子，有客問梅花。",
            "橘熟猨窺樹，池空鳥啄沙。",
            "自傷寒谷日，不及照昏鴉。"
        ],
        "title": "廬墓有感",
        "id": "7ab3cc5a-d779-4fc8-bdb1-b34f8c10affd"
    },
    {
        "author": "李景文",
        "paragraphs": [
            "王國風塵暗，仙山景物新。",
            "龍宮逾紫禁，鶴寓遠朱輪。",
            "冰融溪上日，花發洞門春。",
            "一似桃源路，從今學避秦。"
        ],
        "title": "遊委羽山",
        "id": "538e83e4-3fe2-4b8f-a0e2-4880973ddc8f"
    },
    {
        "author": "胡子期",
        "paragraphs": [
            "獨步小庵清，憑軒數小星。",
            "霜華連野白，山色滿門青。",
            "風定松猶響，香銷室自馨。",
            "孤雲何處宿，案上掩蓮經。"
        ],
        "title": "訪開公不遇",
        "id": "93b8f01b-2f6d-4cfa-800d-16a6b2e2dd32"
    },
    {
        "author": "陳景沂",
        "paragraphs": [
            "標薰江雪情偏韻，影墨窗蟾夢半回。",
            "耐凍有何香可述，雅交還喜淡相陪。"
        ],
        "title": "梅花  其一",
        "id": "dc8a88cb-f117-4d00-9b2c-9a235352d293"
    },
    {
        "author": "陳景沂",
        "paragraphs": [
            "從來造化有何私，自是梅花南北枝。",
            "只爲北枝太寒苦，東君消息故應遲。"
        ],
        "title": "梅花  其二",
        "id": "1ab02489-63b7-4861-9618-be283b0dd702"
    },
    {
        "author": "陳景沂",
        "paragraphs": [
            "行人立馬闖烟梢，爲底寒香尚寂寥。",
            "是則孤根未回暖，已應春意到溪橋。"
        ],
        "title": "梅花  其三",
        "id": "76291821-d491-4d65-abe5-5cb26e65bba1"
    },
    {
        "author": "陳景沂",
        "paragraphs": [
            "重崗複嶺萬千程，霜褪紅稀步恰輕。",
            "瞥有暗香松下過，不知何處隠梅兄。"
        ],
        "title": "梅花  其四",
        "id": "52fb4dbb-4e01-4a49-876a-f6796d68b6e2"
    },
    {
        "author": "陳景沂",
        "paragraphs": [
            "平生足迹遍天下，正一東嘉却弗來。",
            "行到劉山無所寄，謾留冷句伴江梅。"
        ],
        "title": "梅花  其五",
        "id": "321ee2ef-d693-4d09-b146-5fb1b8c49a50"
    },
    {
        "author": "陳景沂",
        "paragraphs": [
            "色異味同失主張，厭寒附暖逐群芳。",
            "當知不改冰霜操，戲學陶家艷冶粧。"
        ],
        "title": "紅梅",
        "id": "ab6d4376-fc70-4902-980f-49ab421953fb"
    },
    {
        "author": "陳景沂",
        "paragraphs": [
            "陰霾渺渺接江鄉，登陸猶褰未涉裳。",
            "入晚天容糊水色，拂明雲影帽山光。",
            "悶拈昌歜嗟香玉，披讀離騷玩徹章。",
            "最是荷榴兩懷古，對人無語濕紅粧。"
        ],
        "title": "石榴花",
        "id": "18187625-1cfb-442c-bc54-87f57cdaf24c"
    },
    {
        "author": "陳景沂",
        "paragraphs": [
            "自是司花別有神，要憑詩句寫花真。",
            "風翻翠袖愜寒薄，雨湔紅妝啼暈新。",
            "爲困未眠嬌欲吐，將唇微褪笑如嗔。",
            "牡丹芍藥尤無那，君識鶑聲識燕身。"
        ],
        "title": "海棠",
        "id": "f3749440-ed92-4985-96b8-19de34bb9d62"
    },
    {
        "author": "陳景沂",
        "paragraphs": [
            "江銜洞庭急，君山屹半川。",
            "別知江有國，大率水多仙。",
            "環繞八百里，洪濛十萬年。",
            "晚春桃正碧，南客曉浮船。"
        ],
        "tags": [
            "洞庭湖"
        ],
        "title": "桃花",
        "id": "492732a6-ce0d-412c-93c1-bf2e20c5a29a"
    },
    {
        "author": "陳景沂",
        "paragraphs": [
            "人情物理要推求，不早敷黄隸晚秋。",
            "黄得十分雖好看，風霜爭奈在前頭。"
        ],
        "title": "葵花",
        "id": "a792d25e-8b00-4e91-98d7-c5c182268e78"
    },
    {
        "author": "陳景沂",
        "paragraphs": [
            "牽牛易斯藥，固特取其義。",
            "安用柔軟蔓，曲爲縈絆地。",
            "汝若不巧沿，何能可旁致。",
            "始者無附託，頭腦極細殢。",
            "一得風動摇，四畔亂拈綴。",
            "搭著纖毫末，走上牆壁際。",
            "儻得梯此身，戀纏松竹外。",
            "吐花白而青，敷葉光且膩。",
            "裛露作嬌態，舞風示豪氣。",
            "便忘抑鬰時，剩有誇逞意。",
            "誑言松和竹，如我兄與弟。",
            "下盼蘭菊群，反欲眇其視。",
            "如此無忌憚，不過是瞞昧。",
            "教知早晚霜風高，杪表何曾見牛翠。"
        ],
        "title": "牽牛花",
        "id": "fc1d32df-0115-45ec-b905-da248a986e35"
    },
    {
        "author": "陳景沂",
        "paragraphs": [
            "此花枝葉山礬類，氣味雖殊本共行。",
            "鐵定青門瓜魄變，否因李白酒魂香。",
            "紫唇半吐胭脂重，素臉初開玉色裝。",
            "懊惱酴醾詫名色，亂施冶鬢過低牆。"
        ],
        "title": "含笑花",
        "id": "8dc69572-1778-4d3d-9831-26106d894c1b"
    },
    {
        "author": "陳景沂",
        "paragraphs": [
            "紅實綴青枝，爛漫照前塢。",
            "不及杏繁時，林間有仙虎。"
        ],
        "title": "楊梅  其一",
        "id": "05569f39-26f8-48f1-8f48-3ced598feaf8"
    },
    {
        "author": "陳景沂",
        "paragraphs": [
            "止渴還相似，和羹諒亦同。",
            "不思五和裏，調濟荷元功。"
        ],
        "title": "楊梅  其二",
        "id": "0128888c-e37a-4e09-b02d-89cc5fe72e47"
    },
    {
        "author": "陳景沂",
        "paragraphs": [
            "淡烟荒草六朝宮，萬感叢生一眺中。",
            "不識群公互虓虎，獨於此地必爭熊。",
            "秦河濺淚西風泣，淮巘含羞晚照紅。",
            "醖得許多愁爲底，祗緣悞倚大江東。"
        ],
        "title": "草  其一",
        "id": "d8d7af1b-954b-4697-b676-26848a0768e2"
    },
    {
        "author": "陳景沂",
        "paragraphs": [
            "未破滁陽亭屢易，亭亡今又幾經年。",
            "峰回路轉勢不改，木秀陰繁直到巔。",
            "流下山泉音若咽，燒餘寺刻塊如拳。",
            "柴王一殿今何在，衰草殘煙護曉娟。"
        ],
        "title": "草  其二",
        "id": "4568dbe3-7ca3-4639-a93d-fecef12d5b3d"
    },
    {
        "author": "陳景沂",
        "paragraphs": [
            "江城滕閣倚空寒，鶴勢鶱飛遠耐看。",
            "旁列西山青玉案，高擎南浦白銀盤。",
            "摩挲王記猶無恙，拂拭韓碑尚未刓。",
            "翻憶賞心亭下水，草洲埋沒貯愁酸。"
        ],
        "title": "草  其三",
        "id": "145f0aa8-efc4-436d-a6d0-11912662a5fa"
    },
    {
        "author": "陳景沂",
        "paragraphs": [
            "長淮何處雁聲多，西去渦心北邁河。",
            "影逐泗濱煙月艇，陣驚亳邑水雲簑。",
            "小王草筆終難學，蘇武陵書果若何。",
            "陲草邊蘆兩蕭索，遠陪砌女作離歌。"
        ],
        "title": "草  其四",
        "id": "f4d5447e-d89c-4899-b001-7e845b2d8ec7"
    },
    {
        "author": "陳景沂",
        "paragraphs": [
            "風雨蕭蕭夕，春寒燈較昏。",
            "茅簷數椽屋，荻浦幾家村。",
            "網到江鱗活，沽來市酒渾。",
            "焙衾共結局，一覺眇乾坤。"
        ],
        "title": "蘆  其一",
        "id": "47cf4b59-8283-49aa-b4dd-b71e830e19b8"
    },
    {
        "author": "陳景沂",
        "paragraphs": [
            "一一溪邊石，堆成幾別離。",
            "青蒲駛檣本，黄葦掠船墀。",
            "話別從今日，云來是幾時。",
            "藏心栗黄蟹，歸買配香炊。"
        ],
        "title": "蘆  其二",
        "id": "9b3fd922-cfb8-4452-b6ab-9f7cc0de76bc"
    },
    {
        "author": "陳景沂",
        "paragraphs": [
            "仙往徑獨在，亭高山若堆。",
            "知非凡木比，識得洞賓來。",
            "骨蛻棧沉水，壇緣薜荔栽。",
            "于何穉松子，有記弗詳該。"
        ],
        "title": "松  其一",
        "id": "6fa4962a-19c4-4832-b05d-fb65077f7eaa"
    },
    {
        "author": "陳景沂",
        "paragraphs": [
            "遠吹疏疏奏竹房，亂撩松友發清狂。",
            "雲拖雨陣沿山至，巖溲泉聲走澗長。",
            "和我微吟似音律，續他高韻費思量。",
            "誰人宅裏遺簪處，碧玉橫釵十二行。"
        ],
        "title": "松  其二",
        "id": "8c077e55-da57-4c2f-b91c-22bc1dc80863"
    },
    {
        "author": "陳景沂",
        "paragraphs": [
            "美笑千黄金，駐景雙白璧。",
            "東風楊柳津，幾度千絲碧。",
            "款款白面郎，畫舫宮樣粧。",
            "新隄五里長，回頭意悠揚。",
            "幽人興不忙，得志汀草芳。"
        ],
        "title": "楊柳  其一",
        "id": "544d191d-85d0-4e1b-94e0-395ac05559f4"
    },
    {
        "author": "陳景沂",
        "paragraphs": [
            "非綠非青麴雨塵，顛頭倒尾亂江陰。",
            "金衣公子經過處，不辨其身只辨音。"
        ],
        "title": "楊柳  其二",
        "id": "0914147f-0f7d-46a5-9f65-1751fe1a7267"
    },
    {
        "author": "陳景沂",
        "paragraphs": [
            "相尚津涯臨畫舫，栽從亭館近華筵。",
            "別離自是無聊頼，于甚垂楊有糾牽。"
        ],
        "title": "楊柳  其三",
        "id": "ef6594a6-dff3-4a3f-a1d3-1e36b48b40dc"
    },
    {
        "author": "陳景沂",
        "paragraphs": [
            "爲爾生來體態柔，因情感物寓風流。",
            "汝無血氣何知覺，自是詩人想像求。"
        ],
        "title": "楊柳  其四",
        "id": "c295eed6-abac-4732-84ca-be7d4addeedc"
    },
    {
        "author": "陳景沂",
        "paragraphs": [
            "海棠已入老娼籍，芍藥初登童子科。"
        ],
        "title": "句  其一",
        "id": "5e02b8e7-0042-4aa2-830f-031e4627c3ca"
    },
    {
        "author": "陳景沂",
        "paragraphs": [
            "賦質太輕難作主，飄蹤無著易粘人。"
        ],
        "title": "句  其二",
        "id": "de9c69ad-3c37-47de-aef0-b95a1505c393"
    },
    {
        "author": "韓似山",
        "paragraphs": [
            "春皇自厭花多紅，欲得花顔如玉容。",
            "春皇青女深相得，先教臉似秋霜色。",
            "乃有雪月供光、星榆獻白，斗量銀漢琉璃濕。",
            "人間美玉搗作灰，荆山崑山鬼神泣。",
            "天上有人名玉女，投壺之外能爲絮。",
            "姑射神人會種花，先須此物爲根芽。",
            "天罅地竅掏精碎，蟾身璃領輸光華。",
            "其時正值天地交，二氣上下陰陽調。",
            "此花孕育得其正，其間邪氣無纖毫。",
            "所以其色爲正色，出乎其類拔其萃。",
            "一如君子有諸內，晬然其色見乎外。",
            "三月將盡四月前，百花開盡春蕭然。",
            "揚州日暖花開未，春風不動花房閉。",
            "仙掌秋高玉露濃，蛟人泣下真珠淚。",
            "黄鸝本是花間客，啼盡好聲求不得。",
            "春皇費盡養花心，春風使盡開花力。",
            "春歸鶑老花始開，誰人放出深闌來。",
            "唐家天子太平君不見揚州后土惜瓊花，鬼神守護祝史誇。",
            "要令天下頌無雙，掉頭不住君王家。",
            "支流遠自靈源至，顔色雖同別名氏。",
            "風流晚宿蝴蝶圍，環珮曉聚仙人戲。",
            "仙人已往今無蹤，身在花枝窈窕中。",
            "似聞飲中之八仙，飄飄豪氣摩蒼穹。",
            "身雖可滅名不窮，魂交心與之死靡。",
            "携化爲嘉卉，促膝圍春風。",
            "請以此詩付守圃，以告游子歸去無匆匆。"
        ],
        "title": "聚八仙花歌贈江淮肥遯子",
        "id": "86fc5c3b-4d7a-4f0a-8224-33394dc79507"
    },
    {
        "author": "魯應龍",
        "paragraphs": [
            "錦石雙星下翠微，忽看移入小巖扉。",
            "靈光夜靜歸山逕，翠影秋寒上拂衣。",
            "滇海始知鯨欲動，零陵不獨燕能飛。",
            "只今五色曾何補，自採奇峰築釣磯。"
        ],
        "title": "題陳山飛星石",
        "id": "1415de29-55ad-49bb-9329-8667926c3c08"
    },
    {
        "author": "林洪",
        "paragraphs": [
            "錦□金蓑織幾重，問魚何事得相容。",
            "湧身既入蓮房去，好度華池獨化龍。"
        ],
        "title": "蓮房魚包",
        "id": "e49289bd-a9bb-47c4-bdfc-8fa696cc6403"
    },
    {
        "author": "林洪",
        "paragraphs": [
            "烟生楊柳一痕月，雨弄荷花數點秋。",
            "此景此時摹不盡，畫船歸去有漁舟。"
        ],
        "tags": [
            "西湖"
        ],
        "title": "西湖",
        "id": "91e41ab0-d64c-4339-86c1-cab0ba3983ee"
    },
    {
        "author": "林洪",
        "paragraphs": [
            "金殿當頭紫閣重，仙人掌上玉芙蓉。",
            "太平天子朝元日，五色雲車駕六龍。"
        ],
        "title": "宮詞",
        "id": "129ea5c9-77ef-4ae0-b679-c1564847d51d"
    },
    {
        "author": "林洪",
        "paragraphs": [
            "清真處子面，剛烈丈夫心。",
            "翠带拖雲舞，金巵照雪斟。",
            "苦吟吟不得，移入伯牙琴。"
        ],
        "title": "水仙花",
        "id": "89d8e007-7508-42f0-8815-a44e41e261c6"
    },
    {
        "author": "林洪",
        "paragraphs": [
            "桃李六宮寂，君王在石渠。",
            "臨鸞悔梳洗，女色不如書。"
        ],
        "title": "春宮",
        "id": "522dcc6c-e792-40cb-877c-7f5f7d770e3e"
    },
    {
        "author": "林洪",
        "paragraphs": [
            "無名花草上閑坡，病葉成堆客罕過。",
            "注易欠工知學少，種桐收效得陰多。",
            "破籬自補憂邊事，斷簡重穿憶世科。",
            "近日轉知閑最好，旋沽鄰酒謝詩魔。"
        ],
        "title": "桐下",
        "id": "5f7b6e33-8fc7-4ccd-b61b-d37c329417e2"
    },
    {
        "author": "林洪",
        "paragraphs": [
            "天街月未沈，來者已駸駸。",
            "夜若可無睡，人應更有心。",
            "香凝衾正暖，燈隔帳如陰。",
            "亦欲呼童起，誰門能賞音。"
        ],
        "title": "枕上作",
        "id": "8318ce46-2f66-4adf-8d0d-e376338bc6bd"
    },
    {
        "author": "林洪",
        "paragraphs": [
            "湖邊楊柳色如金，幾日不來成綠陰。",
            "折得柔條入城去，教人知道已春深。"
        ],
        "title": "折柳",
        "id": "0a6acdd3-c44b-4a9a-9373-7d4092e698fb"
    },
    {
        "author": "林洪",
        "paragraphs": [
            "梅邊未有屋三間，僦得樓居特暫安。",
            "天下事非容易說，門前山可久長看。",
            "瓶花頻換春常在，階草不除秋自殘。",
            "豈是江湖難著脚，如今平地亦狂瀾。"
        ],
        "title": "樓居",
        "id": "8bc803f9-2b42-40b6-8e52-24e453ede64f"
    },
    {
        "author": "林洪",
        "paragraphs": [
            "爲怕因詩題姓名，特尋孤處隠吟身。",
            "當時祗向梅花說，不道梅花說與人。"
        ],
        "title": "孤山隠居",
        "id": "f526ca8c-1124-4dbe-9c4d-e862ee98af8f"
    },
    {
        "author": "林洪",
        "paragraphs": [
            "篋書如葉半飄零，尚自浮家客帝京。",
            "每遇事添新感慨，怕逢人說舊升平。",
            "山如有約青常在，髮幸相饒白未生。",
            "便作陰謀猶是晚，栽松何日得陰成。"
        ],
        "title": "謀隠",
        "id": "c4341d06-2aae-4450-bf82-9e2059e3596b"
    },
    {
        "author": "林洪",
        "paragraphs": [
            "三聘殷勤起富春，如何一宿便辭君。",
            "早知閑脚無伸處，只合青山卧白雲。"
        ],
        "title": "釣臺",
        "id": "bf7fb4a8-8d1c-4920-9e1c-b28417ccf5ec"
    },
    {
        "author": "林洪",
        "paragraphs": [
            "一泓清可沁詩脾，冷暖年來只自知。",
            "流出西湖載歌舞，回頭不是在山時。"
        ],
        "tags": [
            "西湖"
        ],
        "title": "冷泉",
        "id": "f27743bb-62c3-4560-a782-3c2aef5933d0"
    },
    {
        "author": "林洪",
        "paragraphs": [
            "雪翻夜鉢裁成玉，春化寒酥剪作金。"
        ],
        "title": "句",
        "id": "2bdfe3a3-2226-41a2-90d4-e114c6c9b9ed"
    },
    {
        "author": "許介軒",
        "paragraphs": [
            "不必孤山是故廬，江湖穩處即安居。",
            "家貧無料可供鶴，池小有泉能活魚。",
            "好客每傾賒到酒，因吟猶讀老來書。",
            "屋頭但得梅常在，日月春風自有餘。"
        ],
        "title": "寄林可山",
        "id": "f2d788fc-8980-4020-93b9-2822164598bd"
    },
    {
        "author": "許介軒",
        "paragraphs": [
            "柳影芹香二月春，一巢纔定即棲身。",
            "不應它處無華屋，自是難忘舊主人。"
        ],
        "title": "燕",
        "id": "30505ae1-36e0-4d1c-955e-522d4f64a85a"
    },
    {
        "author": "無名子",
        "paragraphs": [
            "和靖當年不娶妻，只留一鶴一童兒。",
            "可山認作孤山種，正是瓜皮搭李皮。"
        ],
        "title": "嘲林洪",
        "id": "e2954f75-2a8f-46cb-8d80-e65a87e1a1d5"
    },
    {
        "author": "高仁邱",
        "paragraphs": [
            "一道長虹跨北河，往來憑此涉清波。",
            "帆從寶相叢中度，人向金鼇頂上過。",
            "此日高車題字少，昔年驅石敘功多。",
            "鳳凰已去無遺響，只此江鷗答棹歌。"
        ],
        "title": "題鳳林橋",
        "id": "cf8f3041-c7a3-49cd-aa67-e0f2bdf0b7cd"
    },
    {
        "author": "張淵微僕母",
        "paragraphs": [
            "萬般諸字文，即與藏經同。",
            "安在不浄處，墮作厠中蟲。"
        ],
        "title": "戒惜字紙",
        "id": "6c5d9f26-81d0-4e25-abb3-3b284b2ebd5c"
    },
    {
        "author": "趙與沔",
        "paragraphs": [
            "一山幾臺觀，羣玉錫佳名。",
            "遷客品題處，高人燕坐清。",
            "池荒欠溶漾，石瘦儘崢嶸。",
            "怪怪奇奇處，山陰道上行。"
        ],
        "title": "詠羣玉山",
        "id": "63ab3116-f30a-4cd8-9c2d-daf2d7822676"
    },
    {
        "author": "錢汝元",
        "paragraphs": [
            "哀哉戰死國門邊，忠孝千年獨兩全。",
            "蓋有完軀保妻子，誕謾奏凱說麋捐。"
        ],
        "title": "卞壼忠孝堂",
        "id": "a361b2a2-00f7-448f-8cd4-e41e6c31a175"
    },
    {
        "author": "文儀",
        "paragraphs": [
            "乙卯之春鳳詔頒，二孫指擬上春官。",
            "蘭宮綰却藍袍了，猶恨麻衣淚未乾。"
        ],
        "title": "詩一首",
        "id": "5df99040-0a0c-417e-a8eb-9b1055cfb8d4"
    },
    {
        "author": "徐霖",
        "paragraphs": [
            "萋萋細碧江南地，上有梅花朔易天。",
            "鐵石空餘心已盡，霜明日潤若爲妍。"
        ],
        "title": "梅",
        "id": "2e0a281e-f2ca-4617-9846-8e8436b73ccc"
    },
    {
        "author": "徐霖",
        "paragraphs": [
            "天闊五雲開彩陰，王孫萬里驊騮駸。",
            "風烟泱漭年華老，雲樹淒迷別思深。",
            "此日江城樽酒話，當年故國棟梁心。",
            "夜闌秉燭匆匆劇，頼有梅花生短吟。"
        ],
        "title": "西城亭餞趙架閣",
        "id": "93c661c4-2330-4071-a754-bb055aba310c"
    },
    {
        "author": "徐霖",
        "paragraphs": [
            "玉茗亭西石笋春，偶來相對作閒人。",
            "千年未爛應還待，化鶴叮嚀日未曛。"
        ],
        "title": "笋石",
        "id": "7e6c0a13-2945-46ff-82ba-796e406733a7"
    },
    {
        "author": "徐霖",
        "paragraphs": [
            "仲冬多美曝，散步有餘真。",
            "老樹槎牙晚，初花的爍春。",
            "清歌動落日，遠岫得幽人。",
            "空返無佳句，知爲暮靄嗔。"
        ],
        "title": "芙蓉池亭",
        "id": "800ad52e-aae4-4fd6-9559-bdaa83800839"
    },
    {
        "author": "徐霖",
        "paragraphs": [
            "尚書勝跡留千載，太守離思去十八。",
            "難得地主真可人，載酒問字石須伐。"
        ],
        "title": "爛柯山",
        "id": "bd3a23b8-25fc-42a8-9a1f-28036539b4e2"
    },
    {
        "author": "吳錫疇",
        "paragraphs": [
            "春事今如此，憑高興未闌。",
            "半簾疏雨過，一院落花閒。",
            "草色迷幽逕，禽聲出晚山。",
            "東風能育物，不改鬢毛斑。"
        ],
        "title": "春望",
        "id": "51a77599-d8b6-4288-aa66-cdc31d06c67f"
    },
    {
        "author": "吳錫疇",
        "paragraphs": [
            "迂拙安吾分，炎涼任世情。",
            "簞瓢自鐘鼎，風月即勳名。",
            "春樹重重暗，晴雲片片明。",
            "滄波山閣外，浩蕩一鷗輕。"
        ],
        "title": "迂拙",
        "id": "2bd4e9f7-51b4-481c-a7b8-d63a28d5a201"
    },
    {
        "author": "吳錫疇",
        "paragraphs": [
            "晚日弄晴陰，徐行野逕深。",
            "山寒梅韻峭，林杳鶴聲沈。",
            "緩水元無響，飛雲豈有心。",
            "頗知閒最樂，天地入清吟。"
        ],
        "title": "晚步",
        "id": "c20ae47f-19cd-4427-a885-cb0d1995a584"
    },
    {
        "author": "吳錫疇",
        "paragraphs": [
            "層樓一望立斜暉，三兩人家出翠微。",
            "淺瀨欲流山影去，疏簾不礙月明歸。",
            "自來樵釣無榮辱，到底功名有是非。",
            "識得老天窮我意，免教世俗踐危機。"
        ],
        "title": "烟波奇觀寫興",
        "id": "514441f9-bdf0-4fc1-92fd-baf82b0bd713"
    },
    {
        "author": "吳錫疇",
        "paragraphs": [
            "遺稿曾無封禪文，鶴歸何處但孤墳。",
            "清風千載梅花共，說著梅花定說君。"
        ],
        "title": "林和靖墓",
        "id": "79129a79-28a1-4d1a-9458-261671f9ee99"
    },
    {
        "author": "吳錫疇",
        "paragraphs": [
            "韶光大半去匆匆，幾許幽情遞不通。",
            "燕未成家寒食雨，人如中酒落花風。",
            "一窗草憶濂溪老，五畝園思涑水翁。",
            "無賦招魂成獨嘯，且排春句答春工。"
        ],
        "title": "春日",
        "id": "7f4660a6-38b0-45bc-a6a3-f3c6543d0ef0"
    },
    {
        "author": "吳錫疇",
        "paragraphs": [
            "石畔稜稜翠葉長，葳蕤紫蕊吐幽芳。",
            "靈均去後無人問，林密山深只自香。"
        ],
        "title": "蘭",
        "id": "58c0eff6-0080-439b-9850-8c4b937ed880"
    },
    {
        "author": "吳錫疇",
        "paragraphs": [
            "夕陽牛背數家村，一笛聲中欲斷魂。",
            "人世百年雙短鬢，不知禁得幾黄昏。"
        ],
        "title": "夕陽",
        "id": "95aa76b7-a14b-43a1-99a0-11198aa15800"
    },
    {
        "author": "吳錫疇",
        "paragraphs": [
            "藜杖步芳洲，風花點碧流。",
            "詩情鳬泛泛，心事水悠悠。",
            "有約山長翠，無名草自幽。",
            "聲聲啼布穀，夜雨足西疇。"
        ],
        "title": "洲上",
        "id": "93e25266-1930-4849-98ef-b06a2e1e7bcc"
    },
    {
        "author": "吳錫疇",
        "paragraphs": [
            "雁斷無書到筆峰，暮雲空自滿江東。",
            "漫郎一片襟期杳，子美三生習氣同。",
            "身外有貲惟老硯，竹邊無價是清風。",
            "何時共聽檐花雨，小醉微吟夜燭紅。"
        ],
        "title": "寄漫客汪子美兼簡竹牖東美",
        "id": "1dc7f5db-1fc0-4323-bbe7-90ce3151b393"
    },
    {
        "author": "吳錫疇",
        "paragraphs": [
            "書策爐熏了日閒，雨餘庭砌綠迴環。",
            "一春又是尋常過，兩鬢誰知容易斑。",
            "輕薄楊花芳草岸，凄涼杜宇夕陽山。",
            "不嫌貧有雙飛燕，依舊銜泥自往還。"
        ],
        "title": "晚春",
        "id": "ef0fbee7-2d06-469a-9481-1a6491f60895"
    },
    {
        "author": "吳錫疇",
        "paragraphs": [
            "園林春去後，幽景屬池塘。",
            "過雨鈿猶小，吹襟風已香。",
            "莫期包作饋，好待集爲裳。",
            "太極翁何在，花時愛敢忘。"
        ],
        "title": "新荷",
        "id": "480d98a0-58c7-4edc-a2b2-bde1673263d3"
    },
    {
        "author": "吳錫疇",
        "paragraphs": [
            "蕭蕭下庭葉，未晚閉柴門。",
            "故篋搜詩讀，殘燈喚酒溫。",
            "砧鳴深巷月，犬吠隔溪村。",
            "人世如無夜，勞生事更繁。"
        ],
        "title": "夜坐",
        "id": "999c33b4-bd69-4ea1-b433-b74bd60a45dc"
    },
    {
        "author": "吳錫疇",
        "paragraphs": [
            "湖邊春壓柳絲低，雲淡風輕一杖藜。",
            "伐木詩亡交道絕，綿蠻空爲盡情啼。"
        ],
        "title": "聞鶑",
        "id": "45184cf0-9675-4379-9227-32f464c6efac"
    },
    {
        "author": "吳錫疇",
        "paragraphs": [
            "笭箵儘自了生涯，岸尾沙頭即是家。",
            "入夜醉歸橫短笛，滿江明月浸蘆花。"
        ],
        "title": "漁父",
        "id": "dc857169-4a29-43fb-be4b-fab15810504f"
    },
    {
        "author": "吳錫疇",
        "paragraphs": [
            "寒食清明共一時，柔紅開遍野棠梨。",
            "繁禽聲樂風光麗，弱柳陰濃日脚遲。",
            "身外生涯何似酒，人間局面只如棋。",
            "行春莫待花飛却，藉草開樽剩賦詩。"
        ],
        "title": "春日從伯氏領子姪郊行",
        "id": "eb0ea01c-ad11-4520-a9b9-d9b16194c0ce"
    },
    {
        "author": "吳錫疇",
        "paragraphs": [
            "古桂吹香秋月明，當年曾聽讀書聲。",
            "角弓有賦門人在，邂逅猶須問悴榮。"
        ],
        "title": "棣華堂先大父國錄叔大父安撫教授之地堂前古桂巋然獨存花時踏月徘徊其下誦先君舊隠之詩次韻追感",
        "id": "7e0757e7-d9f8-490b-9e20-59abb9c56882"
    },
    {
        "author": "吳錫疇",
        "paragraphs": [
            "一徑碧苔深，蕭閒幾醉吟。",
            "野花開自落，春色霽還陰。",
            "涉世謀多拙，逢人口欲瘖。",
            "門前流水浄，洗盡利名心。"
        ],
        "title": "醉吟",
        "id": "1a3ef6f5-e8be-4b4b-96c9-eb394977b1a5"
    },
    {
        "author": "吳錫疇",
        "paragraphs": [
            "問宿山村裏，人烟斷復連。",
            "高峰明落日，危石響幽泉。",
            "世事雙眉上，年華兩鬢邊。",
            "滄洲森萬玉，飛夢月娟娟。"
        ],
        "title": "山村問宿",
        "id": "9bb5c14a-04b7-44dc-9bd5-8c2ec13745f1"
    },
    {
        "author": "吳錫疇",
        "paragraphs": [
            "一封奏入五雲開，褒錄儒先動九垓。",
            "生意欲回洲上竹，好風已遞隴頭梅。",
            "誌銘標揭留幽隧，謚法昭彰在曲臺。",
            "去去片帆春水滑，捧持飛誥看歸來。"
        ],
        "title": "郡侯奏請爲先竹洲易名因送逢原入京",
        "id": "1bff570f-4c39-4c04-9039-89c1078db9ae"
    },
    {
        "author": "吳錫疇",
        "paragraphs": [
            "梅破疏英餞歲華，尋梅有約過山家。",
            "短窗昨夜占佳晤，挑盡寒燈未肯花。"
        ],
        "title": "友人有約未至",
        "id": "d439321f-1166-473c-837c-1e4f7e3d28eb"
    },
    {
        "author": "吳錫疇",
        "paragraphs": [
            "此花誰實與封王，公道東皇有品量。",
            "宿露低垂蒼玉佩，暄風輕振紫羅裳。",
            "精神因爲得春久，富貴何妨到晚芳。",
            "醉把一枝簪帽側，從教人笑老夫狂。"
        ],
        "title": "分題牡丹",
        "id": "15e1202d-49fd-4939-b101-a80b1094939d"
    },
    {
        "author": "吳錫疇",
        "paragraphs": [
            "怕驚啼鳥推棋罷，爲愛落花迂屐行。",
            "窈窈綠雲春一塢，遊絲飛絮弄新晴。"
        ],
        "title": "荷葭塢呈秋崖方工部",
        "id": "1ed0cb68-5da6-43e9-a06b-94914798edd6"
    },
    {
        "author": "吳錫疇",
        "paragraphs": [
            "日未沈西月色東，一山秋葉染霜紅。",
            "鮮明恰勝春花好，不似春花耐得風。"
        ],
        "title": "晚眺",
        "id": "2cbde444-f478-4e6b-b79b-c6fa8b630b74"
    },
    {
        "author": "吳錫疇",
        "paragraphs": [
            "暮霞天角正紅酣，渺渺飛鳴雁兩三。",
            "萬里中原消息斷，頼能带得過江南。"
        ],
        "title": "聞雁",
        "id": "2ef8c861-6800-4ea5-a080-55daffb294d8"
    },
    {
        "author": "吳錫疇",
        "paragraphs": [
            "小隠生涯無別事，護持蓑笠傍鷗沙。",
            "清泉頻注吟邊硯，活火隨煎飯後茶。",
            "趁早須來添鶴料，便忙也去看梅花。",
            "焚香掃地齊書帙，客到鄰牆有酒賒。"
        ],
        "title": "僮諭",
        "id": "478fe439-6404-4c56-887c-2b6c7d3d6cd3"
    },
    {
        "author": "吳錫疇",
        "paragraphs": [
            "隴上無人寄一枝，疏花忽見喜生眉。",
            "巖稜面瘦霜明裏，瀟灑香寒月上時。",
            "比姑射仙同調度，與林逋老共襟期。",
            "孤芳不競能堅守，肯向離騷怨未知。"
        ],
        "title": "遇梅初花",
        "id": "dce2a7b4-4223-4548-9d3a-934c48369bac"
    },
    {
        "author": "吳錫疇",
        "paragraphs": [
            "西風吹雨故將寒，斗室盤旋宇宙寬。",
            "蘆已成花衰鬢白，楓猶染葉醉容丹。",
            "人間歲月幾羊胛，身外勳名一鼠肝。",
            "領略秋光無限意，東籬閒掇落英餐。"
        ],
        "title": "秋日",
        "id": "35931bf5-afb8-4b60-923f-fd43c4e1de5f"
    },
    {
        "author": "吳錫疇",
        "paragraphs": [
            "乾坤沈萬籟，風露杳雙清。",
            "城近更初轉，山空月正明。",
            "攬裘寒意重，看劍壯心驚。",
            "迢遞誰家笛，淒涼此夜情。"
        ],
        "title": "聞笛",
        "id": "eb01e80f-8683-404f-beff-7893ee99bf40"
    },
    {
        "author": "吳錫疇",
        "paragraphs": [
            "爲見春風不久歸，顛狂上下弄晴暉。",
            "只饒天與無拘束，入幕穿簾任意飛。"
        ],
        "title": "楊花  其一",
        "id": "8ff2e9a6-1a30-412c-bbf7-730228efb463"
    },
    {
        "author": "吳錫疇",
        "paragraphs": [
            "飛舞隨春去不停，空條留得罩郵亭。",
            "狂心未肯沾泥死，猶作輕浮水上萍。"
        ],
        "title": "楊花  其二",
        "id": "9d55ef92-7768-4e3c-978c-fd088c59bfba"
    },
    {
        "author": "吳錫疇",
        "paragraphs": [
            "聲利驅人萬轂忙，何如林下玩幽芳。",
            "一池草色春不盡，半樹梅花月也香。",
            "古錦忽分詩眼巧，短牋難寄話頭長。",
            "相望正恨相逢晚，莫惜來過剪韭黄。"
        ],
        "title": "次韻答吳仲山",
        "id": "36ef246b-90ab-4b4a-8be6-9d3148253ee3"
    },
    {
        "author": "吳錫疇",
        "paragraphs": [
            "一笑起推篷，烟雲望眼中。",
            "艣鳴無調樂，帆飽有情風。",
            "山近水偏綠，鵑啼花正紅。",
            "前途足奇觀，行色莫怱怱。"
        ],
        "title": "舟中",
        "id": "079e621d-fdb2-4a28-a5ad-86b935d80153"
    },
    {
        "author": "吳錫疇",
        "paragraphs": [
            "有竹便不俗，蕭疏三數竿。",
            "雲深茶竈濕，雨過佛燈寒。",
            "紀壁何年種，停經了日看。",
            "塵勞應可滌，幾欲借薄團。"
        ],
        "title": "次韻題純老房竹",
        "id": "e4726bdf-ba1e-488c-9364-3cf73ef32851"
    },
    {
        "author": "吳錫疇",
        "paragraphs": [
            "寂寞柴門賀客疏，已輸漸後飲屠蘇。",
            "花情柳思開新歲，竹簡蒲團只故吾。",
            "獻楚有誰能辨玉，求齊正自不工竽。",
            "朝來笑挽春風問，亦解重青兩鬢無。"
        ],
        "title": "元日",
        "id": "2fb499f5-529d-4b79-9987-5df9adfa92ef"
    },
    {
        "author": "吳錫疇",
        "paragraphs": [
            "漫浪同爲逆旅人，倏然離合入思頻。",
            "清明上巳多愁雨，芍藥荼䕷各殿春。",
            "不改交情山翠舊，漸添老色鬢華新。",
            "近來世念寒烟薄，已辦青蓑理釣綸。"
        ],
        "title": "臨川憶舊",
        "id": "c162f7c7-52c2-488a-b894-62fe10dab1e5"
    },
    {
        "author": "吳錫疇",
        "paragraphs": [
            "寒蒲就縛失橫行，已矣甘從五鼎烹。",
            "憑恃甲戈名以躁，貯藏風露敗於清。",
            "蘆花洲冷霜威健，竹葉杯深飲興生。",
            "且與老饕成後賦，正須一笑付薑橙。"
        ],
        "title": "擘蟹",
        "id": "1d5abf66-ff95-4e15-bb16-aa909b9e5ef8"
    },
    {
        "author": "吳錫疇",
        "paragraphs": [
            "曾共清燈坐夜闌，依然故我只儒酸。",
            "昏眸但覺看山易，倦足方知行路難。",
            "捫虱坐談思傲睨，聞雞起舞歎衰殘。",
            "閒中恰續無功記，以醉爲鄉儘自寬。"
        ],
        "title": "次韻逢原偶興",
        "id": "a5a25a2b-73ee-4d12-b04e-5c6bff495381"
    },
    {
        "author": "吳錫疇",
        "paragraphs": [
            "雨脚風收斷，斜陽漏晚天。",
            "徑蕪蛙張王，花霽蝶輕儇。",
            "畫思平林外，詩情步屧邊。",
            "無山將亦隠，底用買山錢。"
        ],
        "title": "晚晴",
        "id": "9600ab7b-ba7c-4e6a-a626-87b6ce0614ec"
    },
    {
        "author": "吳錫疇",
        "paragraphs": [
            "壇荒杜陵後，何以續詩名。",
            "千里江山秀，一襟風露清。",
            "淡中無淺短，豪處有和平。",
            "細讀松間集，如聞雅奏聲。"
        ],
        "title": "還友人詩卷",
        "id": "99a773a3-4492-4dd9-8a96-25e89830c9d8"
    },
    {
        "author": "吳錫疇",
        "paragraphs": [
            "本是雲霄萬里身，樊籠著向綠槐陰。",
            "雖然祿料曾無欠，孤却寬閒自在心。"
        ],
        "title": "籠鶴",
        "id": "e56f4d6f-22e5-44eb-a2d9-9af2ede191a8"
    },
    {
        "author": "吳錫疇",
        "paragraphs": [
            "紅襯晴霞一角天，小樓重上眺前川。",
            "莫言春去無蹤迹，盡在枝頭嫩綠邊。"
        ],
        "title": "送春  其一",
        "id": "44b2c554-9720-465a-bc0e-d42f8955a688"
    },
    {
        "author": "吳錫疇",
        "paragraphs": [
            "惆悵春歸自不禁，日長門巷靜沈沈。",
            "應知不止爲花地，沃沃桑麻雨露深。"
        ],
        "title": "送春  其二",
        "id": "b6cac440-42c7-4afa-8f46-77438016ac7e"
    },
    {
        "author": "吳錫疇",
        "paragraphs": [
            "新綠迴環暗竹扉，靜中物物總天機。",
            "啼鶑戲蝶渾如舊，莫是春風尚未歸。"
        ],
        "title": "送春  其三",
        "id": "0b387da1-0a90-4811-9d07-c173db304603"
    },
    {
        "author": "吳錫疇",
        "paragraphs": [
            "佳節欲酬須酩酊，東籬不記幾飛觴。",
            "從教烏帽吹將去，且對黄花領取香。",
            "世事漫勞三太息，人生寬破百重陽。",
            "英雄蓋代今何在，戲馬高臺久已荒。"
        ],
        "title": "九日集客",
        "id": "1535a56a-441c-4650-852f-0ef6e9ba2e1f"
    },
    {
        "author": "吳錫疇",
        "paragraphs": [
            "細細檐花雨，青燈耿客魂。",
            "輕烟騰柏子，流水響桐孫。",
            "日月雙車轂，乾坤一酒樽。",
            "螘柯分已定，人自苦追奔。"
        ],
        "title": "聽雨",
        "id": "05243479-4dfb-40e7-8c04-1b5d0c739168"
    },
    {
        "author": "吳錫疇",
        "paragraphs": [
            "曾被儒冠誤，謀生事事疏。",
            "洲無千樹橘，家有五車書。",
            "疊石和苔斸，移梅带雪鋤。",
            "好非人所好，習氣未能除。"
        ],
        "title": "次韻謝元壽",
        "id": "0ec1bbc1-dee6-4465-a4cb-400fe9390db4"
    },
    {
        "author": "吳錫疇",
        "paragraphs": [
            "燕頷鳶肩總屬夫，幾何人得上凌烟。",
            "且煩寫在山巖裏，野服黄冠看瀑泉。"
        ],
        "title": "贈寫照陳生",
        "id": "90be79a1-5dcd-4e3f-bec4-497688975cca"
    },
    {
        "author": "吳錫疇",
        "paragraphs": [
            "小小柴門傍竹開，幽深不慣有人來。",
            "頗嫌老鶴無情思，啄損庭前一徑苔。"
        ],
        "title": "山中雜言  其一",
        "id": "cd15b607-b36f-44ab-8ae5-c9dbf148de9a"
    },
    {
        "author": "吳錫疇",
        "paragraphs": [
            "老作山翁行輩人，素衣曾不化京塵。",
            "只應猿鶴無驚怨，從自龍蛇有屈伸。"
        ],
        "title": "山中雜言  其二",
        "id": "3682c2c2-f1b6-4e8c-a6f4-be5213f8914b"
    },
    {
        "author": "吳錫疇",
        "paragraphs": [
            "數家雞犬小成村，一带岡巒近入門。",
            "怕有漁人來問訊，溪流那得截雲根。"
        ],
        "title": "山中雜言  其三",
        "id": "a7d8a0d9-d9a3-40b6-9032-1024e9f5360f"
    },
    {
        "author": "吳錫疇",
        "paragraphs": [
            "草色侵除雨後深，天教閒靜在山林。",
            "無田種秫供桑落，有地栽蘭當水沈。"
        ],
        "title": "山中雜言  其四",
        "id": "4431f1ab-af33-4b4f-a0fc-88cc816c4551"
    },
    {
        "author": "吳錫疇",
        "paragraphs": [
            "移春有檻遍京華，剩種人間富貴花。",
            "誰識山中窮活計，眼前沃沃只桑麻。"
        ],
        "title": "山中雜言  其五",
        "id": "03f362f0-cbfe-49bf-aacf-8ae18fc9398e"
    },
    {
        "author": "吳錫疇",
        "paragraphs": [
            "得失升沈是與非，紛紛世上局如棋。",
            "白雲谷口橫遮斷，萬事山中總不知。"
        ],
        "title": "山中雜言  其六",
        "id": "d36370d3-a2df-46ab-8b65-47af254ca526"
    },
    {
        "author": "吳錫疇",
        "paragraphs": [
            "謬有生涯類蠹魚，蕭然四壁一牀書。",
            "兒曹未信儒冠誤，猶事青燈廢耒鋤。"
        ],
        "title": "山中雜言  其七",
        "id": "19e483af-03e4-4919-8762-08d1370b890f"
    },
    {
        "author": "吳錫疇",
        "paragraphs": [
            "魚鼓無聲晝閴沈，荒碑積雨古苔侵。",
            "忽飛寒雀窺齋鉢，偶有馴猿聽梵音。"
        ],
        "title": "次韻題璜原僧舍",
        "id": "be2c48ff-edfc-4df8-ba29-f0d7f6bac4bc"
    },
    {
        "author": "吳錫疇",
        "paragraphs": [
            "寂寂閉門坐，身閒心太平。",
            "豆花含雨重，梧葉坐秋鳴。",
            "道路風波惡，山林夢寐清。",
            "少狂無復在，未減是詩情。"
        ],
        "title": "寂寂",
        "id": "a7b169ef-71b4-4dda-adde-965013173c03"
    },
    {
        "author": "吳錫疇",
        "paragraphs": [
            "滿身文彩漫成愁，一曲清池强滯留。",
            "翹足有時雙睡去，夢魂依舊繞滄洲。"
        ],
        "title": "鸂鶒",
        "id": "7f7f34de-e49b-4f9c-8ada-e168ecf967d1"
    },
    {
        "author": "吳錫疇",
        "paragraphs": [
            "許多香却不多花，灝氣浮空月滿家。",
            "明日石壇金屑富，旋收賸馥入龍茶。"
        ],
        "title": "桂花",
        "id": "aad4311f-3820-48c5-8197-80d0645015d9"
    },
    {
        "author": "吳錫疇",
        "paragraphs": [
            "不學韓公咎斗牛，此心無愧許沙鷗。",
            "陰晴明日自難料，得失頻年已熟籌。",
            "癡計空爲千載慮，虛名翻誤一生憂。",
            "閒中菘韭皆真味，絕勝羊腔進膳羞。"
        ],
        "title": "次韻寫興",
        "id": "0c060c60-586e-4e92-b069-ca92dec4e1c3"
    },
    {
        "author": "吳錫疇",
        "paragraphs": [
            "老境已駸駸，功名負壯心。",
            "昏眸雲霧隔，短鬢雪霜侵。",
            "身爲貧長客，詩因病懶吟。",
            "春山歸未得，門徑蘚花深。"
        ],
        "title": "老境",
        "id": "79e21616-02c6-468e-a68f-ede71f81582e"
    },
    {
        "author": "吳錫疇",
        "paragraphs": [
            "烟新寒食過，月皎子規來。",
            "萬里他鄉恨，千年故國哀。",
            "窗深敧枕聽，夢短到家回。",
            "爲爾添愁寂，春風不耐催。"
        ],
        "title": "客枕聞鵑",
        "id": "fc8c0a7b-040e-4f2a-b4a2-54696e6464d3"
    },
    {
        "author": "吳錫疇",
        "paragraphs": [
            "迤邐尋梅過別村，歸來新月照黄昏。",
            "更無可覓春風面，撚斷冰髭立斷魂。"
        ],
        "title": "尋梅",
        "id": "00337b0f-28bf-4b0d-b7da-1531a7a2eda0"
    },
    {
        "author": "吳錫疇",
        "paragraphs": [
            "柳門竹巷靜生苔，節序俄驚物物催。",
            "一雨拉將寒食過，百花讓與牡丹開。",
            "若爲繾綣留春日，正可淋漓縱酒杯。",
            "呼舞忽聞猿鶴喜，兒童忙報故人來。"
        ],
        "title": "晚春喜友人至",
        "id": "96bd2d17-aadc-45ad-b0b1-83ee5d686ebb"
    },
    {
        "author": "吳錫疇",
        "paragraphs": [
            "抗章當日勇辭榮，三詠循陔世念輕。",
            "娛悅高堂仁者壽，壅培遺植聖之清。",
            "雲涵翠葆添新蔭，秋逼青琅戛舊聲。",
            "故址依然成棟宇，水心題扁尚晶明。"
        ],
        "title": "竹洲重葺仁壽堂",
        "id": "ea8cdda0-d7da-4e1a-894d-544a676dfa06"
    },
    {
        "author": "吳錫疇",
        "paragraphs": [
            "下輿扶杖過山蹊，雨濺征裾屐濺泥。",
            "正自不禁行路苦，一聲何處竹雞啼。"
        ],
        "title": "雨中過昱嶺",
        "id": "471c11fd-843e-4b08-b18f-ac4b16b5832d"
    },
    {
        "author": "吳錫疇",
        "paragraphs": [
            "湧金門外買湖船，綠樹陰陰叫杜鵑。",
            "恰莫叫從城裏去，有誰人肯辦歸田。"
        ],
        "title": "湖上聞鵑",
        "id": "cb66b2ef-2525-42a7-8d89-2cae91449330"
    },
    {
        "author": "吳錫疇",
        "paragraphs": [
            "獨酌悠然醉，應無語笑譁。",
            "百年柯上螘，萬事琖中蛇。",
            "詩定重刪草，燈挑又作花。",
            "不煩眠遣客，長嘯岸烏紗。"
        ],
        "title": "獨酌",
        "id": "3abd10ca-107f-4a12-b830-3ab3d4ee821c"
    },
    {
        "author": "吳錫疇",
        "paragraphs": [
            "雁聲叫斷一天秋，寒氣憑陵季子裘。",
            "莫恨蛾眉偏薄命，曾知猿臂自難侯。",
            "繞黄花有詩消遣，持紫螯兼酒拍浮。",
            "未用淒涼如宋玉，月明清思滿前洲。"
        ],
        "title": "秋懷",
        "id": "561ce3a9-1d19-4cee-b2d5-5f5634a48d04"
    },
    {
        "author": "吳錫疇",
        "paragraphs": [
            "乘化歸遼海，雙籠一不開。",
            "墜翎留片雪，遺迹印荒苔。",
            "月朗憐孤唳，琴閒憶共來。",
            "瘞銘爲琢石，雞鶩不須猜。"
        ],
        "title": "悼鶴",
        "id": "330ebc9e-aa44-4941-9608-25e6371a2ad7"
    },
    {
        "author": "吳錫疇",
        "paragraphs": [
            "第一江山第一程，新詩快讀逼梅清。",
            "碧雲不斷飛帆急，立盡檣竿晚日明。"
        ],
        "title": "次韻孫艮夫贈別  其一",
        "id": "dd08b19e-0f12-4748-ab96-94bb39b3e87a"
    },
    {
        "author": "吳錫疇",
        "paragraphs": [
            "揚子江頭欵乃歌，一天星斗絡斜河。",
            "怕無才思堪風月，拾入奚囊未必多。"
        ],
        "title": "次韻孫艮夫贈別  其二",
        "id": "31fcc7e8-de9f-4d66-8a66-4a03698cabdb"
    },
    {
        "author": "吳錫疇",
        "paragraphs": [
            "芳草垂楊浥嫩寒，苔痕新過雨斑斑。",
            "一年春付花開落，長日庭分燕往還。",
            "世事祇堪頻對酒，詩情自可飽看山。",
            "儘窮莫用文爲送，郊島曾容季孟間。"
        ],
        "title": "次韻葉介夫",
        "id": "9a7869db-7095-443b-9cb8-f59094134f62"
    },
    {
        "author": "吳錫疇",
        "paragraphs": [
            "寂寂虛堂風露涼，邊聲驚聽雁南翔。",
            "短筇夢涉秋三逕，長笛思乘月一航。",
            "老眼添昏如濁鏡，吟懷多感類寒螿。",
            "久知拙不趁時樣，肯羨東鄰鬭靚妝。"
        ],
        "title": "秋夜",
        "id": "1a99f7c1-06e1-4534-9de5-d72d5bb870b9"
    },
    {
        "author": "吳錫疇",
        "paragraphs": [
            "歷眼旬餘半，終宵月在天。",
            "若將今歲看，僅有此番圓。",
            "寒逼鴻洲外，光摇螘甕邊。",
            "家山千里遠，應共一嬋娟。"
        ],
        "title": "荆溪舟中對月",
        "id": "e1f2ddf9-9c41-4201-886b-648525e85101"
    },
    {
        "author": "吳錫疇",
        "paragraphs": [
            "有味吟邊景，無愁醉裏身。",
            "如何連夜夢，只是到家頻。",
            "更永遲留月，梅寒漏泄春。",
            "吳王臺下泊，訪古待清晨。"
        ],
        "title": "姑蘇晚泊",
        "id": "a395d4c2-c98a-4974-a2ce-5a1a157c8ada"
    },
    {
        "author": "吳錫疇",
        "paragraphs": [
            "策蹇又山行，看山不識名。",
            "平林秋後薄，疊嶂日邊明。",
            "雲近侵衣濕，泉幽照影清。",
            "歸樵饒樂意，笛弄兩三聲。"
        ],
        "title": "山行",
        "id": "9338c58e-19ad-4e7d-a3e1-4cdb47494492"
    },
    {
        "author": "吳錫疇",
        "paragraphs": [
            "水宿篙師報歇程，維舟聊此問旗亭。",
            "醉來頓覺鄉愁失，苦被霜風吹又醒。"
        ],
        "title": "醉起",
        "id": "df1e52f5-1007-4f65-afda-79e30320687a"
    },
    {
        "author": "吳錫疇",
        "paragraphs": [
            "極目飛鴻外，蒼茫一渺然。",
            "風清垂釣瀨，月淡放梅天。",
            "展卷評詩句，探囊結酒緣。",
            "舟中無此樂，但只閉篷眠。"
        ],
        "title": "嚴灘",
        "id": "f39c4fcf-ebf0-432c-9a66-03a0e2448cdb"
    },
    {
        "author": "吳錫疇",
        "paragraphs": [
            "短棹泊新城，江寬風易生。",
            "帆隨潮共上，烟接岸俱平。",
            "冷蕊江南信，孤鴻塞北聲。",
            "詩成休朗誦，怕有老龍驚。"
        ],
        "title": "新城",
        "id": "5a7ce139-04fb-4f14-a2cd-88538f4ffbdd"
    },
    {
        "author": "吳錫疇",
        "paragraphs": [
            "晚山欣靜對，杳杳碧無垠。",
            "病葉明殘照，飛鴻带斷雲。",
            "自憐麋鹿性，宜入鷺鷗群。",
            "世路多殊轍，升沈迹已分。"
        ],
        "title": "晚山",
        "id": "74a6bed3-2a2c-4d4a-82a5-6cf577e3a7b8"
    },
    {
        "author": "吳錫疇",
        "paragraphs": [
            "少年未識隄防老，不辦坡翁大字書。",
            "猶有壯心躭萬卷，其如昏目負三餘。",
            "睡遲祇怕中宵覺，交淡從教俗軌疏。",
            "瞑坐漫搜詩撥遣，靈臺一片炯如初。"
        ],
        "title": "夜感",
        "id": "14d2e1d4-9d61-46f1-ad2b-421361e6ff9d"
    },
    {
        "author": "吳錫疇",
        "paragraphs": [
            "劉伯龍如鬼笑何，居然幻境螘南柯。",
            "世間知止人應少，天下難言事最多。",
            "梧葉淒涼依節序，雁聲依約自關河。",
            "憑欄莫起悲秋意，老色何妨借酒酡。"
        ],
        "title": "憑欄",
        "id": "fdfb8a50-b2f9-4971-9f7e-f3669a351bea"
    },
    {
        "author": "吳錫疇",
        "paragraphs": [
            "寥寥誰是識琴心，得趣元來不在音。",
            "可惜伯牙猶未達，絕弦當日恨徒深。"
        ],
        "title": "無弦古琴",
        "id": "0f3a8932-3582-4e29-a866-387de3fb26e0"
    },
    {
        "author": "吳錫疇",
        "paragraphs": [
            "酒能成病姑停飲，詩怕傷時莫浪吟。",
            "客又不來春欲去，一簾花影哢鳴琴。"
        ],
        "title": "偶成  其一",
        "id": "2f9c551d-cdd5-4f3b-81f0-6f2e1e12c212"
    },
    {
        "author": "吳錫疇",
        "paragraphs": [
            "釀蜜山蜂初割戶，銜泥梁燕已成家。",
            "春愁漠漠連芳草，閒過東園數落花。"
        ],
        "title": "偶成  其二",
        "id": "71fb2e12-bca1-4026-bf5f-1295b4e0fcd3"
    },
    {
        "author": "吳錫疇",
        "paragraphs": [
            "欄干投北是神州，莫怪諸公怯上樓。",
            "千載潮聲如有恨，猶能含怒到瓜洲。"
        ],
        "title": "多景樓",
        "id": "5550400b-9c5d-480d-9688-7a589b1c7db0"
    },
    {
        "author": "吳錫疇",
        "paragraphs": [
            "歌舞聲消迹已陳，危臺今日壓城闉。",
            "麋遊莫恨終亡國，誰把鴟夷載諫臣。"
        ],
        "title": "姑蘇臺",
        "id": "940212af-fda6-470e-b083-25c9b93d5ac8"
    },
    {
        "author": "吳錫疇",
        "paragraphs": [
            "去越思吳居甫里，並祠千載說三高。",
            "到頭杞菊饒餘味，不涉人間富貴勞。"
        ],
        "title": "三高祠",
        "id": "eeabe53f-6930-49bd-8a70-6d1160f33821"
    },
    {
        "author": "吳錫疇",
        "paragraphs": [
            "柏琖椒盤且罷休，呂蒙城下泊孤舟。",
            "昏燈獨照還鄉夢，久客新添別歲愁。",
            "爆竹無聲驚寂寞，梅花有意伴淹留。",
            "明朝例是加年事，不信公侯不白頭。"
        ],
        "title": "旅舟度歲呈范堯臣",
        "id": "81b3762c-ac22-4c8b-bc33-7887613f05f5"
    },
    {
        "author": "吳錫疇",
        "paragraphs": [
            "雨作年豐計，涼爲午睡媒。",
            "不煩思飲露，已可洗飛埃。",
            "延月簾高捲，看山牖盡開。",
            "心閒逢事懶，褦襶且休來。"
        ],
        "title": "夏日",
        "id": "1ea3d171-7728-4ced-9d59-2c93e4102215"
    },
    {
        "author": "吳錫疇",
        "paragraphs": [
            "奔火狂難改，橫戈事已非。",
            "形模雖可怪，風味故應稀。",
            "玉斫雙螯潔，金披一殻肥。",
            "持杯籬菊畔，又見醉忘歸。"
        ],
        "title": "菊邊持螯",
        "id": "9dd519bf-349b-499d-97db-027134dd3580"
    },
    {
        "author": "吳錫疇",
        "paragraphs": [
            "破晴斜月入簾陰，鬢影蕭騷老不禁。",
            "九十日春風與雨，百千年事後猶今。",
            "牡丹紅褪殘妝面，杜宇聲寒故國心。",
            "眼底交游期又誤，飛鴻杳杳鯉沈沈。"
        ],
        "title": "對月有懷",
        "id": "c9f6c79e-f483-4494-9238-a16e6a95856a"
    },
    {
        "author": "吳錫疇",
        "paragraphs": [
            "鶴悵東巖夜，聲悲不可聞。",
            "有圖留水月，無句管烟雲。",
            "身後空傳稿，生前事作墳。",
            "忍思携手日，濺淚漫紛紛。"
        ],
        "title": "哭趙成德",
        "id": "a424f8ae-ad60-48d6-adad-46f50f2f23ad"
    },
    {
        "author": "吳錫疇",
        "paragraphs": [
            "逢人篸艾知重午，漫把青錢問酒杯。",
            "豈是醉狂慵弔古，獨醒不禁客愁來。"
        ],
        "title": "重午於潛道中",
        "id": "d6815a7b-b5a2-4991-bcc7-48690f753b1e"
    },
    {
        "author": "吳錫疇",
        "paragraphs": [
            "直上浮屠最上頭，茫茫渺渺入雙眸。",
            "斜陽斷雁新秋意，惹起西風一段愁。"
        ],
        "title": "六和塔",
        "id": "05e1e0c3-cd85-4ade-aa96-c3f69ac44926"
    },
    {
        "author": "吳錫疇",
        "paragraphs": [
            "斜河炯炯雁飛飛，老却斯人天未知。",
            "三逕秋光猶在菊，一年心事可無詩。",
            "歲華迅似離弦箭，愁思多於盈杼絲。",
            "寂寂空山明月裏，誰拈霜竹倚風吹。"
        ],
        "title": "次韻汪仁甫",
        "id": "078b9ae0-39e3-4233-8202-f17d04c256ea"
    },
    {
        "author": "吳錫疇",
        "paragraphs": [
            "結屋須教坐對山，把茅纔此有三間。",
            "澆花抱甕調停懶，洗硯裁牋準備閒。",
            "未問丹砂能蛻骨，久知綠酒可酡顔。",
            "江湖浪迹成何事，抖擻歸囊句不慳。"
        ],
        "title": "結屋",
        "id": "c8b92849-0631-4000-a36c-d53894e332cf"
    },
    {
        "author": "吳錫疇",
        "paragraphs": [
            "漠漠春陰未肯晴，空階滴點到平明。",
            "應知不入笙歌耳，來作愁人枕畔聲。"
        ],
        "title": "夜雨",
        "id": "f536b084-ca36-4749-8a9f-ff4ff52897ac"
    },
    {
        "author": "吳錫疇",
        "paragraphs": [
            "淹留爲客久，蕭散與心違。",
            "妻病家緣廢，奴逃書問稀。",
            "雨荒招鶴逕，苔滑釣魚磯。",
            "愧爾汀頭鷺，滄波自在飛。"
        ],
        "title": "客思",
        "id": "1fab28f3-b15a-4689-b8d8-e299a0aa90ae"
    },
    {
        "author": "吳錫疇",
        "paragraphs": [
            "綠窈雨初歇，清和日正長。",
            "乳禽穿薄靄，弱蔓上頹牆。",
            "村市筍厨美，田家麰餌香。",
            "老翁扶杖出，小立看移秧。"
        ],
        "title": "藍溪道中",
        "id": "94a8c903-6f87-4b21-902d-042513f3227b"
    },
    {
        "author": "吳錫疇",
        "paragraphs": [
            "一寒未辦買山貲，隨處看山總可詩。",
            "人事無常山換主，青山依舊不曾移。"
        ],
        "title": "看山",
        "id": "a9aeded8-e2e3-4716-9493-a26d1a4ecd66"
    },
    {
        "author": "吳錫疇",
        "paragraphs": [
            "秋來病葉不禁風，漸覺虛檐墜片紅。",
            "斜日半溪人喚渡，斷雲千里雁橫空。",
            "詩情得似馴鷗子，世事徐觀失馬翁。",
            "忻戚莫將爲我役，此懷拍拍自春融。"
        ],
        "title": "秋來",
        "id": "7755430d-3dbe-4b37-a19a-05136814907f"
    },
    {
        "author": "吳錫疇",
        "paragraphs": [
            "九日今朝是，風吹帽欲斜。",
            "愁惟添白髮，貧莫負黄花。",
            "蟹上橙初熟，秋登酒易賒。",
            "茱萸休把玩，且辦醉生涯。"
        ],
        "title": "九日",
        "id": "82a3bae1-4c06-42fb-af00-eb9a1a684962"
    },
    {
        "author": "吳錫疇",
        "paragraphs": [
            "一炷清香萬疊山，依仁體艮寂然間。",
            "油雲自去爲霖雨，千古蒼蒼只恁閒。"
        ],
        "title": "江氏靜山堂",
        "id": "929feed6-717d-4e27-b1b4-9d7461ed8112"
    },
    {
        "author": "吳錫疇",
        "paragraphs": [
            "樓高霜冷漏聲遲，獨立闌干憶別離。",
            "明月一奩磨後鏡，疏星幾點劫殘棋。",
            "歲寒時節難爲客，老日頭顱盡付詩。",
            "頗覺淒涼無晤語，臨風說與凍梅知。"
        ],
        "title": "楚東歲暮",
        "id": "01eb1d2a-b61a-49af-bb1a-0a93de4db169"
    },
    {
        "author": "吳錫疇",
        "paragraphs": [
            "不向雲臺戀故袍，清風固自釣臺高。",
            "渭川八十年烟雨，豈是漁竿把不牢。"
        ],
        "title": "重題釣臺",
        "id": "7047f85d-e303-41da-ba6b-ed7b8077831f"
    },
    {
        "author": "吳錫疇",
        "paragraphs": [
            "日月跳丸歲又除，書生作計太迂疏。",
            "也知窮鬼難驅逐，鬰壘神荼莫用渠。"
        ],
        "title": "除夜  其一",
        "id": "46b8e5a6-0584-4c9f-9494-540a4696321c"
    },
    {
        "author": "吳錫疇",
        "paragraphs": [
            "守歲兒童語笑頻，老翁醉擁地爐春。",
            "欠伸起喚梅花說，明日平頭五十人。"
        ],
        "title": "除夜  其二",
        "id": "6d51a593-6a3e-48d5-a742-7b8c65e74ad7"
    },
    {
        "author": "吳錫疇",
        "paragraphs": [
            "日薄霜清水見沙，水邊偶到野人家。",
            "滿階風葉渾慵掃，爲愛深紅似落花。"
        ],
        "title": "冬日  其一",
        "id": "8a21ac0c-d3b7-4a2b-a018-f3ca24ad6829"
    },
    {
        "author": "吳錫疇",
        "paragraphs": [
            "夕陽孤倚立溪頭，三兩漁舟遡碧流。",
            "驚起一行新宿雁，斜飛又過別汀洲。"
        ],
        "title": "冬日  其二",
        "id": "c089b54d-a070-4955-b849-bbdce115b7bc"
    },
    {
        "author": "吳錫疇",
        "paragraphs": [
            "誰人雅趣似林逋，繞屋栽梅入畫圖。",
            "淡日籠晴霜轉暖，從頭看過有花無。"
        ],
        "title": "冬日  其三",
        "id": "eb292559-e520-471c-8da2-82d0fa8675f8"
    },
    {
        "author": "吳錫疇",
        "paragraphs": [
            "一聲爆竹又驚春，荼壘中間寫此心。",
            "忽忽行年周六甲，便便癡腹擬三壬。",
            "酒泉郡裏寧甘飲，飯顆山頭尚苦吟。",
            "强健得閒元是福，何妨終老住雲林。"
        ],
        "title": "癸酉元日",
        "id": "61d3f6d3-7f4d-4490-bf06-f8441114a14b"
    },
    {
        "author": "吳錫疇",
        "paragraphs": [
            "三尺焦桐稱醉眠，邯鄲底用遇囘仙。",
            "夢中髣髴聞流水，元是山間響瀑泉。"
        ],
        "title": "琴枕",
        "id": "8ff15e78-fc0a-47d4-842c-e1d93f99e8dd"
    },
    {
        "author": "吳錫疇",
        "paragraphs": [
            "背人春事水趁東，淺紫深紅次第空。",
            "宿靄未乾桑葉雨，薄羅初試楝花風。",
            "詩聯鍛鍊微吟裏，豪氣施行半醉中。",
            "此去相逢堪幾度，別懷作惡老來同。"
        ],
        "title": "別吳仲俊",
        "id": "e3a26860-cde8-402a-b730-56b4c017fff8"
    },
    {
        "author": "吳錫疇",
        "paragraphs": [
            "我愛山居好，扶藜步晚晴。",
            "俗醇存古意，境寂快詩情。",
            "杜老銀絲膾，坡翁玉糝羹。",
            "隨緣清供足，儘可佚餘生。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其一",
        "id": "0c093943-e270-4244-85b4-918c35b31e5c"
    },
    {
        "author": "吳錫疇",
        "paragraphs": [
            "我愛山居好，蔬畦間蒔花。",
            "筧泉歸爨舍，篝火乞鄰家。",
            "茁嫩貓頭筍，焙芳雀舌茶。",
            "野人曾拜號，何用給黄麻。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其二",
        "id": "fd3a1752-0556-420d-bc30-6d6afc804e20"
    },
    {
        "author": "吳錫疇",
        "paragraphs": [
            "我愛山居好，乾坤自在身。",
            "林泉睎隠士，風月謚閒人。",
            "村釀添春困，庖蔬勝鼎珍。",
            "幾携蓑笠去，保社在鷗津。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其三",
        "id": "ca8007e1-796b-40b2-bf55-7e66594f4b2b"
    },
    {
        "author": "吳錫疇",
        "paragraphs": [
            "我愛山居好，軒窗傍水開。",
            "遊鱼吹墮絮，閒鶴啄荒苔。",
            "有字人誰問，無租吏不來。",
            "寂寥門逕側，數尺長蒿萊。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其四",
        "id": "db0d0f9c-9b6c-47f5-b6d8-f1a9cfca21c1"
    },
    {
        "author": "吳錫疇",
        "paragraphs": [
            "我愛山居好，陶然與世忘。",
            "細聽泉潄玉，那羨珮鳴璫。",
            "乳燕飛閒宇，新篁出矮牆。",
            "靜觀機不息，天地爲誰忙。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其五",
        "id": "e5376c3b-2a61-4963-9876-4095b0d8b38f"
    },
    {
        "author": "吳錫疇",
        "paragraphs": [
            "我愛山居好，崖雲濕爨烟。",
            "琴橫雙鶴舞，犁閣一牛眠。",
            "酒熟花開日，詩成雨霽天。",
            "逢場聊適意，總結喜歡緣。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其六",
        "id": "07ebe0ee-ce36-4f69-b549-d99c339cae0d"
    },
    {
        "author": "吳錫疇",
        "paragraphs": [
            "我愛山居好，枌榆老故丘。",
            "好峰當戶立，遠水護田流。",
            "鼓響移秧日，耞鳴穫稻秋。",
            "年豐身老健，一飽外無求。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其七",
        "id": "fe38c4a7-bcb5-42e8-8dcc-41555ff52d79"
    },
    {
        "author": "吳錫疇",
        "paragraphs": [
            "我愛山居好，蒼磯一釣竿。",
            "白鷗春水闊，黄犢綠坡寬。",
            "徑菊香秋晚，溪梅約歲寒。",
            "人間幽意足，詩思倚欄干。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其八",
        "id": "d168ea67-e649-47df-8255-5d5cd4c6d4dc"
    },
    {
        "author": "吳錫疇",
        "paragraphs": [
            "我愛山居好，茶甌困解圍。",
            "松邊橫蘚石，柳下敞漁扉。",
            "細雨噞喁出，斜陽觳觫歸。",
            "交情殊貴賤，似覺故人非。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其九",
        "id": "7bd8cbe5-1870-419c-9b6c-eea1fb73b8ff"
    },
    {
        "author": "吳錫疇",
        "paragraphs": [
            "我愛山居好，田園在力耘。",
            "樵歌風外斷，猿嘯月中聞。",
            "舴艋夜招鶴，轆轤曉汲雲。",
            "久慚呼處士，未必應星文。"
        ],
        "title": "山居寂寥與世如隔是非不到榮辱兩忘因憶秋崖工部嘗教以我愛山居好十詩追次其韻聊寫窮山之趣  其一○",
        "id": "97136376-680e-4088-b259-9e14176a61df"
    },
    {
        "author": "吳錫疇",
        "paragraphs": [
            "婆娑舞忽凌空去，散漫狂還掃地來。",
            "幾片飛黏梅樹上，恍疑昨夜有花開。"
        ],
        "title": "對雪",
        "id": "4e7002a9-8d11-49da-bed6-590bfd07bb2f"
    },
    {
        "author": "吳錫疇",
        "paragraphs": [
            "空谷境常寂，幽居趣最真。",
            "蛙鳴聊當樂，花發即爲春。",
            "白首惟詩酒，青山自主賓。",
            "惜無騷雅筆，寫寄市朝人。"
        ],
        "title": "友人幽居",
        "id": "c8915edd-57ca-4c4b-a543-6843a54ea9bf"
    },
    {
        "author": "吳錫疇",
        "paragraphs": [
            "竛竮瘦影伴孤燈，兩鬢蕭然失舊青。",
            "豪在尚堪論劍術，骨凡何用泥丹經。",
            "半生踪跡如春燕，少日交游類曙星。",
            "閒拂桐絲寫幽意，洋洋不爲有人聽。"
        ],
        "title": "對燈詠感",
        "id": "70f3d2b7-2c54-40e2-ab33-6a6cc32ef3fc"
    },
    {
        "author": "趙順孫",
        "paragraphs": [
            "母在堂前爲父憂，特令兒子謁公侯。",
            "大人若肯行方便，一點春風在筆頭。"
        ],
        "title": "詩一首",
        "id": "d253ed51-08a4-47bc-9ea5-eb118fc9b3c9"
    },
    {
        "author": "趙順孫",
        "paragraphs": [
            "小小青松未透欄，枝枝葉葉傲霜寒。",
            "如今正好低頭看，異日沖霄仰望難。"
        ],
        "title": "小松",
        "id": "5ba03845-6e9c-4c61-8bba-c978e750ac04"
    },
    {
        "author": "趙順孫",
        "paragraphs": [
            "烽火年來報虜塵，每回回首即長顰。",
            "明眸皓齒今何在，異服殊音不可親。",
            "幾樹好花閒白晝，數株殘柳不勝春。",
            "狂風落盡深紅色，水遠山長愁殺人。"
        ],
        "title": "建回吟",
        "id": "86939c4f-ace4-40cc-af2a-f1525eabe2f5"
    },
    {
        "author": "趙順孫",
        "paragraphs": [
            "百年世事不勝悲，大厦原非一木支。",
            "慷慨西風淚橫臆，此心唯有老天知。"
        ],
        "title": "染疾吟",
        "id": "64402d92-ae1c-48ca-a5ea-a323820027ea"
    },
    {
        "author": "趙順孫",
        "paragraphs": [
            "門前不改舊山河，蓮渚愁紅蕩碧波。",
            "墜葉飄花難再復，浮雲流水竟如何。",
            "魚龍寂寞秋江冷，鴻雁不來風雨多。",
            "窮巷悄然車馬絕，磬聲深戛出煙霞。"
        ],
        "title": "傷景吟",
        "id": "fc68386f-c9b3-4c2e-822f-6a9c57636252"
    },
    {
        "author": "趙順孫",
        "paragraphs": [
            "不見人煙空見花，烟籠寒水月籠沙。",
            "人生自古誰無死，莫怨東風當自嗟。"
        ],
        "title": "病篤吟",
        "id": "485ca7e5-c07a-4b39-b390-aed9dcf6519e"
    },
    {
        "author": "趙順孫",
        "paragraphs": [
            "豪傑消磨嘆五陵，髮衝烏帽氣填膺。",
            "眼前不是無豪傑，身後何須論廢興。",
            "當道有蛇魂己斷，渡江無馬讖難憑。",
            "可憐一片中原地，虎嘯龍騰幾戰爭。"
        ],
        "title": "感情吟",
        "id": "461d6bd4-0234-4fe0-ab4e-0cec70b93a81"
    },
    {
        "author": "清溪沅禪師",
        "paragraphs": [
            "六十七年，無法可說。",
            "一片雲收，澄潭皎月。"
        ],
        "title": "辭世偈",
        "id": "a9054db8-7e0c-4841-8a6f-56da3f585cd2"
    },
    {
        "author": "俞君選",
        "paragraphs": [
            "插天萬仞芙蓉峰，茫茫積翠連青空。",
            "中有千年蒼玉骨，山奇水怪秀所鍾。",
            "斷崖絕壁不可到，虎豹守護烟蘿封。",
            "一朝良工奪天造，雲斤月斧磨玲瓏。",
            "踏天下割碧雲髓，往往霹靂驚蛇龍。",
            "冰蠶吐絲織新就，羅文光瑩浮青銅。",
            "人間何處用此物，造化欲付文章公。",
            "先生早晚運椽筆，判花視草蓬萊宮。",
            "手揮五色補天漏，放開白日消陰虹。",
            "坐令萬物無疵癘，盡從筆底生春風。",
            "此時濃墨書大字，正須巨石相追從。",
            "願公收拾此至寶，相伴他年參化工。"
        ],
        "title": "送硯與吳元真廣文",
        "id": "b200830c-39b8-4b7f-9193-36ae1b55558c"
    },
    {
        "author": "章鑑",
        "paragraphs": [
            "風月詩幾卷，江湖屐一雙。",
            "斷蛟懷劍石，跨鶴叩禪窗。",
            "土潤巖生雨，林幽寺隔江。",
            "歸當訪仙隠，相對酒盈缸。"
        ],
        "title": "送道士歸得日觀",
        "id": "682e6283-fafc-41e2-bff3-938732226e76"
    },
    {
        "author": "章鑑",
        "paragraphs": [
            "買得漁磯繫釣船，魚龍吹浪駭鷗眠。",
            "從來白石清泉地，勝似青山小洞天。",
            "浪對客吟思却虜，偶觀人弈悟籌邊。",
            "夜來風雨秋聲早，一段新愁雪滿顛。"
        ],
        "title": "杭山",
        "id": "785097da-7ab3-491a-9a3b-9ff3d879e831"
    },
    {
        "author": "章鑑",
        "paragraphs": [
            "一重關復一重關，一步難於一步難。",
            "地僻林深晴亦溼，山高風猛夏猶寒。",
            "斷崖雲影掛枯樹，劈澗雷聲走怒湍。",
            "不信世間陵谷變，野樵偏識舊衣冠。"
        ],
        "title": "過毛竹山",
        "id": "0d669c17-4dcd-44c8-96a3-3e59f86ab9ac"
    },
    {
        "author": "章鑑",
        "paragraphs": [
            "萬箇長松覆短牆，碧流深處讀書房。",
            "香生石覲春雲溼，影落篝燈夜雨涼。",
            "亙代陶鎔周禮樂，百年嘉會宋文章。",
            "天機悟到忘言表，又喜濤聲送夕陽。"
        ],
        "title": "杭山八景  其一",
        "id": "bde6cfe2-dba5-4c60-ab98-afa812b6da31"
    },
    {
        "author": "章鑑",
        "paragraphs": [
            "古洞春泉一脈遥，驟施雷雨過清宵。",
            "飛湍直下三千丈，急溜橫穿十二橋。",
            "雪灑石矼瓊練碎，翠分柳樹玉花飄。",
            "曉來醉倚高樓望，疑是銀河墮碧霄。"
        ],
        "title": "杭山八景  其二",
        "id": "13454c8f-61c8-477c-ada8-b23b144249b5"
    },
    {
        "author": "章鑑",
        "paragraphs": [
            "泠泠雙澗瀉秋音，萬齒溪頭奏一琴。",
            "雨後更添猿鶴操，夜寒真是水龍吟。",
            "年光送盡從朝暮，律調含來自古今。",
            "借得許由當日耳，聽頻誰不爲清心。"
        ],
        "title": "杭山八景  其三",
        "id": "6a196c2d-ac0b-47f3-9729-17976f0b3a50"
    },
    {
        "author": "章鑑",
        "paragraphs": [
            "達邦大道兩迢迢，金轡玲瓏匹馬驕。",
            "腰褭嘶風蹄蹀躞，驤騰掣電尾蕭騷。",
            "雄聲已騁才人德，猛氣尤思大將驍。",
            "鳳臆龍髯誰可並，郭家獅子著先朝。"
        ],
        "title": "杭山八景  其四",
        "id": "43ae1dbf-1bf3-40de-a135-83fe848558de"
    },
    {
        "author": "章鑑",
        "paragraphs": [
            "內史名題古釣臺，高風凜凜勢崔嵬。",
            "晚烟楊柳垂青縷，春雨桃花點綠苔。",
            "百尺絲綸波蕩漾，一宗詩派水瀠洄。",
            "何時來借閒燈覽，滌盡塵襟萬斛埃。"
        ],
        "title": "杭山八景  其五",
        "id": "91056a60-6635-4b39-9273-d4b393722eaa"
    },
    {
        "author": "章鑑",
        "paragraphs": [
            "一邦佳景萃峰頭，宇宙鍾靈自有由。",
            "銀竹霏霏山氣盛，火輪顆顆水光浮。",
            "年逢旱澇他方苦，世際豐穰此處優。",
            "瞻望巍峨殊不遠，登臨彷彿帝王州。"
        ],
        "title": "杭山八景  其六",
        "id": "9864419f-2720-44be-8ef9-77a5f29e9e5c"
    },
    {
        "author": "章鑑",
        "paragraphs": [
            "昔賢曾此著名香，地位雙清四座涼。",
            "吹送幾多攀桂客，照來無數探花郎。",
            "光浮盞面龍鱗動，聲透琴心兔魄揚。",
            "爽我襟期明我德，步蟾擬駕大鵬翔。"
        ],
        "title": "杭山八景  其七",
        "id": "b76964f2-0c35-46b7-8ee7-4f20d40172f6"
    },
    {
        "author": "章鑑",
        "paragraphs": [
            "同雲收盡日曈曈，曉霽分明見九宮。",
            "百里遠排銀筆架，半峰高疊玉屏風。",
            "螺鬟矗矗深藏翠，石劍稜稜欲露鋒。",
            "縱使丹青施妙手，難將寫入畫圖中。"
        ],
        "title": "杭山八景  其八",
        "id": "0ec3b331-705b-4c8a-b798-07d53203f1cc"
    },
    {
        "author": "王朝佐",
        "paragraphs": [
            "古汴寒灰不可溫，熒熒孤嶼火猶存。",
            "一抔未問長陵土，兩字先勞萬乘尊。",
            "卓筆有鋒兵自弱，投戈無志藝何論。",
            "清輝堂外重回首，謾說旋乾與轉坤。"
        ],
        "title": "清輝堂",
        "id": "cda75691-e037-4017-bb1a-257ba802bf33"
    },
    {
        "author": "王朝佐",
        "paragraphs": [
            "作聖階梯義甚明，豈容惰慢倒儀形。",
            "氣將六馬收銜轡，心不多歧守性靈。",
            "上帝鑒茲恒翼翼，主翁喚醒更惺惺。",
            "揭楣倘有希賢志，合把齋箴究考亭。"
        ],
        "title": "敬軒",
        "id": "09e6bd22-5615-4a02-beef-17378485786b"
    },
    {
        "author": "王朝佐",
        "paragraphs": [
            "築室傍丹梯，新顔手自題。",
            "空涵龍洞雨，壁污燕巢泥。",
            "樹色圍春晝，書聲雜暮溪。",
            "南園花正發，携酒聽鶑啼。"
        ],
        "title": "題英藪山房",
        "id": "5cf6678e-749b-45ae-a80d-2b304a45f5a0"
    },
    {
        "author": "王朝佐",
        "paragraphs": [
            "研硃點易已多年，洞底烟霞別有天。",
            "千里漫來騎隻鶴，一官歸去領群仙。",
            "藥爐煖養燒丹火，茶竈晴分瀹茗泉。",
            "安得塵襟都掃却，相從細讀悟真篇。"
        ],
        "title": "送林道會歸平陽",
        "id": "d3b88166-b9a9-48d0-833a-768f5e32a515"
    },
    {
        "author": "王朝佐",
        "paragraphs": [
            "瀨水何泱泱，携篚向水旁。",
            "低頭事漂洗，不惜溼羅裳。",
            "晨出未暮歸，老母在高堂。",
            "三十不願適，焉知繡鴛鴦。",
            "道逢困丈夫，行乞良可傷。",
            "一飯婦女仁，况有殘壺漿。",
            "終焉感禮義，出詞何慨慷。",
            "貞潔恐無知，清流見肝腸。",
            "悲哉伍子胥，百金何足償。",
            "惟有鴟夷心，可與增輝光。"
        ],
        "title": "貞義女祠",
        "id": "893ed803-54ad-47b9-8b0d-78df3027f0f7"
    },
    {
        "author": "車若水",
        "paragraphs": [
            "童牙苦呫畢，嚼瓜燈燼爛。",
            "衡縮高于丘，纔作文字看。",
            "精微隔幾塵，健筆抵流湍。",
            "開眼天地燎，始識用書難。",
            "千葩慚一實，本根耐歲寒。"
        ],
        "title": "呈立齋先生",
        "id": "a2885177-5185-488a-bb15-d2a1b8dddf7d"
    },
    {
        "author": "車若水",
        "paragraphs": [
            "澗水流亭北，莓苔片石平。",
            "寒山幾點白，殘日一杯清。",
            "希聖言猶在，斯人天不生。",
            "當年結深屋，豈爲適閒情。"
        ],
        "title": "玉澗尋梅思先祖隘軒著書處",
        "id": "1d35693f-9383-4e63-be91-0865e72d2cd1"
    },
    {
        "author": "車若水",
        "paragraphs": [
            "白兔速圩頂，暗壁收遺編。",
            "握之不盈掬，而能千萬年。",
            "天地可無人，秦火乃可然。",
            "其粗灑埽間，其精造化先。",
            "後來讀書者，暗引佛與仙。",
            "之人胡弗靈，所論各有偏。",
            "囂祲礙亭毒，三精慘不鮮。",
            "塗飾爲善治，制作埋九淵。",
            "固有二三子，梯級堪攀緣。",
            "夜永發孤啑，思遠能廢眠。",
            "拔地爲五嶽，豈其高到天。"
        ],
        "title": "思遠",
        "id": "db4392c6-62fd-447f-9720-3aaffe691003"
    },
    {
        "author": "車若水",
        "paragraphs": [
            "媧皇識五石，煉之能補天。",
            "補天有何迹，五石世不傳。",
            "五石豈不傳，人心稟靈堅。",
            "一日彝倫敘，千年造化全。",
            "此石經幾煉，天亦經幾補。",
            "火候吾有之，吾師魯男子。"
        ],
        "title": "儳言",
        "id": "003e8623-731e-4f0b-ba88-3de175b7b9b5"
    },
    {
        "author": "車若水",
        "paragraphs": [
            "秦埃幻六籍，斯文天地屯。",
            "詝言嘈萬喙，渺不游其津。",
            "作者能幾何，落落星已晨。",
            "單其千載傳，覷斑尤苦辛。",
            "毫芒忽有會，不能全吾神。",
            "頗怪十年前，出語輒可人。",
            "功深道更拙，敝帚聊自珍。"
        ],
        "title": "偶書呈雪溪葛守正",
        "id": "538ee52a-bfa1-4cb7-a820-8eb79ad4a942"
    },
    {
        "author": "車若水",
        "paragraphs": [
            "通夕不能寐，隔戶聞鍾聲。",
            "野雞四方啼，披衣天未明。",
            "蕭條六合內，耿耿華髮生。",
            "斷鼇何能立四極，杞人憂天自心失。",
            "黄昏野沽添一盂，孔孟行世非我力。"
        ],
        "title": "不寐",
        "id": "6ad1ef7b-ceb1-425e-9a43-76a86cee6479"
    },
    {
        "author": "車若水",
        "paragraphs": [
            "關扃守殘經，坐几刓無漆。",
            "風驚雨劫破窗寒，猛心直矢聖賢室。",
            "蟄蠅眩光彈夜紙，一膜不透千千里。",
            "帢幘檠奎照屋明，中津弗截衣带水。",
            "敦彝久掩生深塵，大啟戶牖來無人。",
            "眼中孺子差可語，可語不語悔千古。"
        ],
        "title": "見篔窗先生",
        "id": "e2f0817e-3342-4f2b-b089-0121b4b26c90"
    },
    {
        "author": "車若水",
        "paragraphs": [
            "漆文蟲章孔壁冷，秦煙不燼收餘鑛。",
            "人心萬古無代謝，六龍當天樞極炯。",
            "赤帝芟嬴能幾年，叢葭亂葦書千千。",
            "商盤周敦贋今古，魏殿吳宮鑿後先。",
            "汗將九牛牽不上，從容一絲經萬象。",
            "百年文獻來典謨，我欲盟君分石渠。"
        ],
        "title": "寄鮑府教宏博",
        "id": "d1fd364f-493b-4851-ba60-00876480e101"
    },
    {
        "author": "車若水",
        "paragraphs": [
            "元元含望久，及是事方新。",
            "四海看更化，皇天忍誤人。",
            "多於閒論議，得聽古經綸。",
            "豈不懷斯世，吾今愛此身。"
        ],
        "title": "慟立齋先生",
        "id": "d359c7e3-6cb2-4c9e-b3b8-57e88405e406"
    },
    {
        "author": "車若水",
        "paragraphs": [
            "十年不到一憑闌，景色依然兩鬢斑。",
            "龍蜃吐雲天入海，樓臺倒影水銜山。",
            "僧于僻寺難爲隠，人在扁舟不是閑。",
            "孤鶴似尋和靖宅，盤空飛下又飛還。"
        ],
        "title": "江湖偉觀",
        "id": "bf4766dc-c91d-4958-85eb-14676ead1332"
    },
    {
        "author": "車若水",
        "paragraphs": [
            "風前有地皆榆葉，秋後何人問菊花。",
            "客路一杯茅店酒，相逢僧亦話生涯。"
        ],
        "title": "小溪道中時己亥荒甚",
        "id": "f7ade058-732c-4037-9abd-1da8144c6adb"
    },
    {
        "author": "車若水",
        "paragraphs": [
            "十畝山田手自耕，括囊安分是平生。",
            "西州豪傑無皇甫，嬾去虛干向上名。"
        ],
        "title": "與史宰山泉",
        "id": "78da040a-77b6-49eb-bf80-fe4ee82a8f8a"
    },
    {
        "author": "車若水",
        "paragraphs": [
            "襄陽耆舊總堪羞，只有龐公已入州。",
            "自向芭蕉眠夜雨，不堪更鼓在牀頭。"
        ],
        "title": "庚申",
        "id": "aa888372-b6a9-4d34-936e-549ddfd2379a"
    },
    {
        "author": "車若水",
        "paragraphs": [
            "洗山出穹石，削空蹲蒼城。",
            "一清屹萬古，何物相與形。",
            "步涉貪深遊，往往神所兵。",
            "立齋立千仞，天地鑑清聲。",
            "平平遡龍準，不見猿鳥驚。",
            "斯道今泬寥，斯人世重輕。",
            "擎天隻柱健，此囑誰堪膺。"
        ],
        "title": "和立齋先生雁山韻",
        "id": "66588d6c-cc7e-423d-ac5c-708552a1fe15"
    },
    {
        "author": "車若水",
        "paragraphs": [
            "一徑碧如合，四山危欲墮。",
            "天低鳥不飛，露濕龍常過。",
            "巖根小葉下，境凈不可唾。",
            "深杳洞出雲，冷鐘佛驚卧。",
            "川僧住八年，有此清福大。",
            "而我尋盟來，坐借蒲團破。",
            "燈深眼雙青，各話其所課。",
            "我穀未必實，他華已成果。",
            "歸來宜有餘，吾道豈全懦。",
            "壁間清獻存，當年愧輕和。"
        ],
        "title": "遊靈巖",
        "id": "3ac0e5fe-f65d-4764-bf67-61167f1c9ae6"
    },
    {
        "author": "車若水",
        "paragraphs": [
            "萬里來朝拜寵歸，琵琶下馬冊閼氏。",
            "虛傳千古和戎話，不道當年虜自衰。"
        ],
        "title": "明妃",
        "id": "7b02505a-0f2c-46f2-b9e5-790e30017d5a"
    },
    {
        "author": "車若水",
        "paragraphs": [
            "村屋半蹲鵜鴂晚，吳江一葉鷾鴯秋。",
            "北邊又聽寒來信，近日何人萬戶侯。"
        ],
        "title": "中秋有感",
        "id": "e024c49a-64eb-499a-9667-8e878f74d91a"
    },
    {
        "author": "車若水",
        "paragraphs": [
            "涼月空山挂祖衣，猿啼塔樹昔人非。",
            "春風早已青青柳，莫在梅花飛後飛。"
        ],
        "title": "寄瑞巖老煜無取",
        "id": "06442f2c-bd8b-4128-b20d-bb50ab25deeb"
    },
    {
        "author": "車若水",
        "paragraphs": [
            "江右文章今四葉，水心氣脈近三台。"
        ],
        "title": "句",
        "id": "9dd79903-b05c-4012-9ee8-661079d6e1c9"
    },
    {
        "author": "王庭",
        "paragraphs": [
            "禮行肆類又稱禋，喜見承平景鑠信。",
            "堪笑漢人誇肸飾，何如明德達精純。"
        ],
        "title": "明堂侍祠十絕  其一",
        "id": "f1d8995b-142f-4057-bbae-c6c87a838e01"
    },
    {
        "author": "王庭",
        "paragraphs": [
            "先皇鴻烈冠重興，廟社依然總燕寧。",
            "今日孝思嚴陟配，必知深妥在天靈。"
        ],
        "title": "明堂侍祠十絕  其二",
        "id": "77878ee9-57c8-4639-a50f-3edb650dd408"
    },
    {
        "author": "王庭",
        "paragraphs": [
            "玉軑纔馳霽色開，都人驩謼殷如雷。",
            "曰晹曰雨元無定，都自吾皇一念來。"
        ],
        "title": "明堂侍祠十絕  其三",
        "id": "9b3ec37a-5134-478a-81d6-0b1375483c73"
    },
    {
        "author": "王庭",
        "paragraphs": [
            "唱徹嚴更鳳鑰開，侍祠濟濟列崇陔。",
            "小臣亦忝廊西獻，惟秉溫恭對越來。"
        ],
        "title": "明堂侍祠十絕  其四",
        "id": "39b608e1-d04a-4d0d-9a08-ffb3094aaa3d"
    },
    {
        "author": "王庭",
        "paragraphs": [
            "玉佩珊珊出禁扉，金蓮分炬散芳菲。",
            "祠班咫尺臨黄道，惹得天香滿袖歸。"
        ],
        "title": "明堂侍祠十絕  其五",
        "id": "133f42d1-9cf1-4779-895a-e43d25e5814a"
    },
    {
        "author": "王庭",
        "paragraphs": [
            "登歌奏罷樂初成，懿懿芬芬薦德馨。",
            "好是天心彰信順，故教華月吐青冥。"
        ],
        "title": "明堂侍祠十絕  其六",
        "id": "820426e7-b539-4158-a0d7-96df86c56d05"
    },
    {
        "author": "王庭",
        "paragraphs": [
            "合宮深敞帀脩廊，萬燭煇煇粲奉璋。",
            "自有質文昭儉度，不須揚厲述齋房。"
        ],
        "title": "明堂侍祠十絕  其七",
        "id": "ed11a232-c8f7-4007-99c1-6dddbebabc52"
    },
    {
        "author": "王庭",
        "paragraphs": [
            "左个明堂是集英，鵠袍曾此接文明。",
            "餕餘款聽鈞天奏，疑是吾伊雅頌聲。"
        ],
        "title": "明堂侍祠十絕  其八",
        "id": "a29ae423-96de-4f73-ab9e-1fe4cc47e28a"
    },
    {
        "author": "王庭",
        "paragraphs": [
            "千官移杖拱端門，一日雞竿萬里春。",
            "湯網本疏民自格，要知家法在深仁。"
        ],
        "title": "明堂侍祠十絕  其九",
        "id": "4f6cff19-ad8b-4fc5-9d52-3a09c0a26921"
    },
    {
        "author": "王庭",
        "paragraphs": [
            "肸蠁豐融富媼釐，班迴長樂奉愉怡。",
            "休嘉最易生安逸，翼翼當如未祼時。"
        ],
        "title": "明堂侍祠十絕  其一○",
        "id": "ac97c956-d102-4dfb-817d-bcc4c21ab274"
    },
    {
        "author": "趙卯發",
        "paragraphs": [
            "城池不高深，無財又無兵。",
            "惟有死報國，來生作弟兄。"
        ],
        "title": "裂衣書詩寄弟",
        "id": "5e1a3f3d-770c-4a70-94dd-9402dc7a3df4"
    },
    {
        "author": "趙卯發",
        "paragraphs": [
            "國不可負，城難以降。",
            "夫婦俱死，節義成雙。"
        ],
        "title": "題於壁",
        "id": "adf83e85-da74-4a10-a2cd-d779f621a531"
    },
    {
        "author": "顔得遇",
        "paragraphs": [
            "率土王民樂陶陶，犬戎亦民今婆娑。",
            "適正人天依中和，日月不老朝山河。"
        ],
        "title": "招撫峒猺歌",
        "id": "8bf31171-e2b0-4281-b2c2-389582c8356a"
    },
    {
        "author": "虞兟",
        "paragraphs": [
            "儒雅從來說雉山，抱琴何幸預榮觀。",
            "六人同榜昔猶有，一邑三魁今所難。",
            "方喜棘闈連鶚薦，又欣碧海起鵬摶。",
            "聯科甲第應餘事，須把聲名久遠看。"
        ],
        "title": "鹿鳴宴",
        "id": "8d18c3ed-6e47-4083-9473-78dee995ed53"
    },
    {
        "author": "鄧道樞",
        "paragraphs": [
            "多載事茅君，麻衣與葛巾。",
            "眼知人貴賤，心鍊己形神。",
            "丁甲常爲使，王侯不得臣。",
            "華陽歸洞晚，芝草幾回春。"
        ],
        "title": "送林道士歸茅山",
        "id": "ddd6fe8a-7111-4f48-b575-cef0da0c9905"
    },
    {
        "author": "姚勉",
        "paragraphs": [
            "梁燕無聲半掩關，晝長人靜覺春閒。",
            "閒中却有農歌起，聲在晴煙綠處山。"
        ],
        "title": "春日即事",
        "id": "19e5bf36-fc31-491e-bc92-9fb7eceb94a6"
    },
    {
        "author": "姚勉",
        "paragraphs": [
            "吹花不起午風輕，懶絮閒絲颺暖晴。",
            "詩料滿前收不盡，海棠花下又聞鶑。"
        ],
        "title": "花下聞鶑",
        "id": "34489c8d-814f-4143-947c-66b5c1d8da9e"
    },
    {
        "author": "姚勉",
        "paragraphs": [
            "燕子銜春已幾時，嫣然未見茜紅枝。",
            "天開錦幄烘晴晝，著力東風一夜吹。"
        ],
        "title": "催海棠二首  其一",
        "id": "e8e07a24-575a-4dd7-95e8-b8aed1e828b1"
    },
    {
        "author": "姚勉",
        "paragraphs": [
            "把酒叮嚀蜀海棠，睡紅何似未忺粧。",
            "不嫌老杜吟無句，定爲淵材恨少香。"
        ],
        "title": "催海棠二首  其二",
        "id": "4662783f-f18b-4b8b-84ea-13be209f486d"
    },
    {
        "author": "姚勉",
        "paragraphs": [
            "翠底紅嬌得幾時，不甘飛動雪臙脂。",
            "問天借醒書窗眼，爲報東風且慢吹。"
        ],
        "title": "海棠一夜爲風吹盡三首  其一",
        "id": "699007a8-1d7a-47f0-9eef-bb09b82bd5c3"
    },
    {
        "author": "姚勉",
        "paragraphs": [
            "不作天開錦幄紅，却成急雪舞回風。",
            "多應欲襯吟春步，綉出香裀展逕中。"
        ],
        "title": "海棠一夜爲風吹盡三首  其二",
        "id": "498f6966-e2c9-4c34-a221-220499f4c2e2"
    },
    {
        "author": "姚勉",
        "paragraphs": [
            "海棠自是百花僊，霞袂霓裳下九天。",
            "昨夜詔歸紅玉闕，但留翠幄鎖晴煙。"
        ],
        "title": "海棠一夜爲風吹盡三首  其三",
        "id": "bcf944ab-a801-40a9-9d25-20355ee7b2c1"
    },
    {
        "author": "姚勉",
        "paragraphs": [
            "狼藉吹花一夜風，錦裀織就錦機空。",
            "葉間尚有餘春在，深處嬌藏四五紅。"
        ],
        "title": "海棠落盡葉間猶見數花",
        "id": "b9635b18-5cd7-4acc-b379-69b9cfa4d964"
    },
    {
        "author": "姚勉",
        "paragraphs": [
            "綠外穠黄白外紅，一屏香錦立春風。",
            "天真步障豪難敵，借與王家賽石崇。"
        ],
        "title": "花障",
        "id": "171f9445-2778-4b7b-9989-f4bc5c6154e8"
    },
    {
        "author": "姚勉",
        "paragraphs": [
            "紅滿芳蹊綠滿叢，未須惆悵怨東風。",
            "綠陰正耐經秋看，不比花纔十日紅。"
        ],
        "title": "綠陰",
        "id": "c9365412-762a-4f82-8a47-b0887db1438f"
    },
    {
        "author": "姚勉",
        "paragraphs": [
            "碧空一片水雲飛，竹裏人家午唱雞。",
            "江路雨晴芳草潤，杖藜行遍水東西。"
        ],
        "title": "晝步江村",
        "id": "6b56b119-9d39-4957-86ce-9c649cc640ac"
    },
    {
        "author": "姚勉",
        "paragraphs": [
            "俯掬清泉潄齒牙，仰看白日照山花。",
            "山中閒趣誰能會，更過僧房話午茶。"
        ],
        "title": "山中",
        "id": "1370eb57-8f37-472f-a27d-adae51084b77"
    },
    {
        "author": "姚勉",
        "paragraphs": [
            "平疇雨過稻花香，草木風前舞翠光。",
            "天意知儂今日出，先期一夕薦新凉。"
        ],
        "title": "豫章道間",
        "id": "39a22194-8788-4d24-9275-5d241d478487"
    },
    {
        "author": "姚勉",
        "paragraphs": [
            "密邇松楸彩霧開，卧龍行矣起春雷。",
            "大揮椽筆剛題柱，即日高車駟馬來。"
        ],
        "title": "書塘浦橋壁",
        "id": "017ee009-b8c1-4d66-9a57-ccad4f60d10f"
    },
    {
        "author": "姚勉",
        "paragraphs": [
            "年來文物盛江西，捷幟聯翩報錦溪。",
            "好把香名題此籍，此題已兆杏園題。"
        ],
        "title": "題桂籍",
        "id": "aca8640e-ad8f-48c7-b646-08757e912c36"
    },
    {
        "author": "姚勉",
        "paragraphs": [
            "觚稜片月影將西，鵠立宮門待啟扉。",
            "驕馬似龍旗似雨，不知誰是狀元歸。"
        ],
        "title": "廷唱日待漏麗正門",
        "id": "9c1caa66-9c75-4087-813b-0990912dfe33"
    },
    {
        "author": "姚勉",
        "paragraphs": [
            "鵠袍待對滿京華，剛許癯儒作探花。",
            "性淡不知花可探，班頭獨立紫宸衙。"
        ],
        "title": "鏡齋相士求詩二首  其一",
        "id": "53dec170-820b-4702-9603-4f07f4ab1393"
    },
    {
        "author": "姚勉",
        "paragraphs": [
            "人間鏡是無心物，物到皆知醜與妍。",
            "欲得一雙如鏡眼，中書堂裏坐搜賢。"
        ],
        "title": "鏡齋相士求詩二首  其二",
        "id": "430bbc61-46e0-4cb4-a7c4-05679b6c7f6e"
    },
    {
        "author": "姚勉",
        "paragraphs": [
            "相見湖山記昔年，吟肩坐聳聽寒猿。",
            "祇今面目何曾改，剛被人呼作狀元。"
        ],
        "title": "贈賈相士",
        "id": "ad7f0bed-8c8b-49b1-ac6a-643d6078f5c9"
    },
    {
        "author": "姚勉",
        "paragraphs": [
            "京陌塵埃渴肺腸，藕蓮分惠带湖香。",
            "羨君一葉穿花底，醉吸荷筩月露凉。"
        ],
        "title": "謝田賢良送蓮藕",
        "id": "f5d10417-7704-41c6-a3b2-9d0f0d6629ac"
    },
    {
        "author": "姚勉",
        "paragraphs": [
            "雲錦香中著艇撐，煙霞高處步筇登。",
            "寺逢好處都遊遍，身似西湖過夏僧。"
        ],
        "tags": [
            "西湖"
        ],
        "title": "遊湖",
        "id": "d8a62455-16ec-40d3-8465-791b75217cb2"
    },
    {
        "author": "姚勉",
        "paragraphs": [
            "幾隊紅粧擁蓋青，凌波僊子立娉婷。",
            "晚凉孤坐香風裏，如在西湖四望亭。"
        ],
        "tags": [
            "西湖"
        ],
        "title": "玉井亭觀蓮",
        "id": "9207768e-7c5a-4987-8cb1-317a38a1f782"
    },
    {
        "author": "姚勉",
        "paragraphs": [
            "明月清風不用錢，謫僊吟思浩無邊。",
            "此清若也錢能買，金谷人須勝謫僊。"
        ],
        "title": "題江山風月樓三首  其一",
        "id": "5d52e759-8846-4ff2-8ef7-648ccd91faca"
    },
    {
        "author": "姚勉",
        "paragraphs": [
            "江上清風月在山，葉舟赤壁蛻塵寰。",
            "坡僊心事君知否，不取一毫天地間。"
        ],
        "title": "題江山風月樓三首  其二",
        "id": "cfba72ee-1ee5-4938-9056-f27ade8417cd"
    },
    {
        "author": "姚勉",
        "paragraphs": [
            "風月江山自四時，個中誰識活天機。",
            "會渠結峙融流意，方解吟光弄霽歸。"
        ],
        "title": "題江山風月樓三首  其三",
        "id": "44576f38-9410-4305-aeb4-fac20aadc51f"
    },
    {
        "author": "姚勉",
        "paragraphs": [
            "不與春風落世間，萬山明月雪漫漫。",
            "谷中更有人如玉，招隠不來清夢寒。"
        ],
        "title": "題梅谷詩藁",
        "id": "286629db-7690-4a51-b0dc-84cee9f0f66f"
    },
    {
        "author": "姚勉",
        "paragraphs": [
            "蘭芷懷思未敢言，美芹良欲獻君尊。",
            "八珍側畔堪容得，虎豹狺狺踞九閽。"
        ],
        "title": "丙辰冬和樂魁聲道四詩  其一",
        "id": "89e9919b-9c6d-41fd-81eb-4ca5673e15e6"
    },
    {
        "author": "姚勉",
        "paragraphs": [
            "白柄長鑱曉入山，欲尋黄獨駐君顔。",
            "雲深路晦東風雨，惆悵空携竹笥還。"
        ],
        "title": "丙辰冬和樂魁聲道四詩  其二",
        "id": "994a5a23-0f87-420c-805d-750f608e854f"
    },
    {
        "author": "姚勉",
        "paragraphs": [
            "龍堂魚屋悵君歸，桂楫荃橈蓋九芝。",
            "望斷碧雲天愈遠，美人南浦竟安之。"
        ],
        "title": "丙辰冬和樂魁聲道四詩  其三",
        "id": "035af784-279b-4dac-84e5-4cd57639f925"
    },
    {
        "author": "姚勉",
        "paragraphs": [
            "時節驚人欲折心，空階片葉又秋侵。",
            "燕歸鵙止渾閒事，只恐山寒雨雪深。"
        ],
        "title": "丙辰冬和樂魁聲道四詩  其四",
        "id": "2a06b413-dcc4-4202-bc52-704aacc97f0a"
    },
    {
        "author": "姚勉",
        "paragraphs": [
            "近水新栽一巷梅，而今雪裏想齊開。",
            "只愁夜後花幽獨，誰與携筇踏月來。"
        ],
        "title": "雪中雪坡十憶  其一",
        "id": "fd9339d9-8fc6-45f7-bf05-6d656b5b3b4f"
    },
    {
        "author": "姚勉",
        "paragraphs": [
            "此君應似舊平安，瘦節森然最耐寒。",
            "萬葉瓊瑶光照眼，夢披鶴氅倚欄干。"
        ],
        "title": "雪中雪坡十憶  其二",
        "id": "7add865d-017d-4ed1-91b9-f3cfffe5183b"
    },
    {
        "author": "姚勉",
        "paragraphs": [
            "磥砢擎雲十丈松，冰髯不剪照瓏鬆。",
            "曉窗明眼山前雪，猶似巡簷看玉龍。"
        ],
        "title": "雪中雪坡十憶  其三",
        "id": "a3958de1-4ed7-4461-a252-58cc0e5800ee"
    },
    {
        "author": "姚勉",
        "paragraphs": [
            "對床風雨飽曾聽，聽雪敲窗更自清。",
            "舊日擁爐聯句樂，而今欹枕打篷聲。"
        ],
        "title": "雪中雪坡十憶  其四",
        "id": "78cca210-5ba4-40a5-a499-fe6e41bf9fc8"
    },
    {
        "author": "姚勉",
        "paragraphs": [
            "近郊勝處小雲居，一水如龍湊佛廬。",
            "長記釣蓑披雪去，磚爐溫酒煮溪魚。"
        ],
        "title": "雪中雪坡十憶  其五",
        "id": "5320f17e-3577-42df-95cf-65ef96ba9eef"
    },
    {
        "author": "姚勉",
        "paragraphs": [
            "倚空銀管立嵯峨，看雪須登窣堵波。",
            "一覽瓊田三萬頃，分明掌上見山河。"
        ],
        "title": "雪中雪坡十憶  其六",
        "id": "3ec6bb6c-765b-4b63-b487-e1dacb026c3c"
    },
    {
        "author": "姚勉",
        "paragraphs": [
            "冰襟玉袖幾交遊，儘自風流勝子猷。",
            "有興可乘應不盡，定無門外便回舟。"
        ],
        "title": "雪中雪坡十憶  其七",
        "id": "3cda7c0b-df71-44ef-8b97-789b2bfde521"
    },
    {
        "author": "姚勉",
        "paragraphs": [
            "萬箇琅玕遶舍青，風聲相和讀書聲。",
            "蛛絲近日應侵几，孤負虛窗照雪明。"
        ],
        "title": "雪中雪坡十憶  其八",
        "id": "b35d08ef-27c5-4163-9eb2-d90b5e29c177"
    },
    {
        "author": "姚勉",
        "paragraphs": [
            "帳窣銷金舊黨家，未知清處在煎茶。",
            "便應歸去燒松葉，細碾槍旗煮雪花。"
        ],
        "title": "雪中雪坡十憶  其九",
        "id": "90349386-06bf-461a-8a36-c7705c4065a0"
    },
    {
        "author": "姚勉",
        "paragraphs": [
            "欲折梅花寄故人，驛無來使草成茵。",
            "輕風細雨分寒暖，已是江南數日春。"
        ],
        "title": "雪中雪坡十憶  其一○",
        "id": "9cb4b40f-7176-42df-acbf-ef802ac0605f"
    },
    {
        "author": "姚勉",
        "paragraphs": [
            "詩材無限思無窮，歛在唐人四句中。",
            "參透此關猶細事，作詩知道始爲工。"
        ],
        "title": "題雲窗",
        "id": "6857db2e-0b8e-4669-8b85-7f3bcb07d402"
    },
    {
        "author": "姚勉",
        "paragraphs": [
            "虎頭筆法得來親，佳士相逢必寫真。",
            "今代英雄良不少，未知誰可繪麒麟。"
        ],
        "title": "贈畫師二首  其一",
        "id": "7f524201-2e5e-412e-8da3-e001070828d1"
    },
    {
        "author": "姚勉",
        "paragraphs": [
            "胸藏天巧錦雲梭，萬象都收入網羅。",
            "只作蟲魚非磊落，安排手筆寫山河。"
        ],
        "title": "贈畫師二首  其二",
        "id": "c7542c48-18a2-4979-b839-7b7b2436e52d"
    },
    {
        "author": "姚勉",
        "paragraphs": [
            "削玉裁成巧自然，雲根水骨更無堅。",
            "不知可助媧皇否，補取人間缺處天。"
        ],
        "title": "贈石工二首  其一",
        "id": "a632ba9e-68f1-4771-a62a-a7b2e05dd61d"
    },
    {
        "author": "姚勉",
        "paragraphs": [
            "禹世龍門巧鑿人，傳來心法妙通神。",
            "倩渠斲取擎天柱，撐拄明堂億萬春。"
        ],
        "title": "贈石工二首  其二",
        "id": "b85598fe-7e6d-4b12-bf73-9f10aa241b36"
    },
    {
        "author": "姚勉",
        "paragraphs": [
            "穿雲裂石笛聲秋，興在江湖一釣舟。",
            "貫柳無魚囊有藥，直鈎應是太公鈎。"
        ],
        "title": "章釣仙吹鐵笛善醫眼與齒相說法尤高  其一",
        "id": "30027946-b94e-4861-9150-b93d2e4ede94"
    },
    {
        "author": "姚勉",
        "paragraphs": [
            "嚴於治齒要如軍，治眼當如愛護民。",
            "此術儘堪爲世用，釣魚船上豈無人。"
        ],
        "title": "章釣仙吹鐵笛善醫眼與齒相說法尤高  其二",
        "id": "804be9c6-9550-40bd-b478-34400ffeabb2"
    },
    {
        "author": "姚勉",
        "paragraphs": [
            "眼眵書冊隠廬蝸，健論誰聽落齒牙。",
            "說起元龍湖海志，扁舟又欲出蘆花。"
        ],
        "title": "章釣仙吹鐵笛善醫眼與齒相說法尤高  其三",
        "id": "dae9a817-1b3a-437e-aa13-33af391f65f2"
    },
    {
        "author": "姚勉",
        "paragraphs": [
            "不分麞頭愛虎頭，世間能有幾封侯。",
            "何如靜去修天爵，此貴人人可得求。"
        ],
        "title": "贈吳相士二首  其一",
        "id": "3708db83-2e21-41c9-9e90-6824b67409c8"
    },
    {
        "author": "姚勉",
        "paragraphs": [
            "盡道狐裘勝縕袍，誰知富貴只鴻毛。",
            "急流若使真能退，不作神僊更自高。"
        ],
        "title": "贈吳相士二首  其二",
        "id": "07105fa5-0b98-4cb7-8add-4e42555d4eb4"
    },
    {
        "author": "姚勉",
        "paragraphs": [
            "請君著眼相吾梅，自是羣芳合遜魁。",
            "但有一般難相處，玉堂也似竹籬開。"
        ],
        "title": "贈高眼陳相士",
        "id": "6f120697-9dbc-480b-8293-6f436f4f0f40"
    },
    {
        "author": "姚勉",
        "paragraphs": [
            "黄金在手亦能揮，爭奈無錢自忍饑。",
            "未得酬君錢百萬，且先持此一篇詩。"
        ],
        "title": "再贈",
        "id": "3fc812d0-09f1-4606-88e8-1313b03c09b7"
    },
    {
        "author": "姚勉",
        "paragraphs": [
            "三載須尋一狀元，難尋却是狀元賢。",
            "近時橫浦梅溪老，方是人中第一僊。"
        ],
        "title": "贈尋賢相士",
        "id": "42c13765-2811-4511-b818-dfcb08bacbb3"
    },
    {
        "author": "姚勉",
        "paragraphs": [
            "玉絲鞭裊散天香，十里欄干簇艷粧。",
            "但念君恩思報稱，懶騎驕馬過平康。"
        ],
        "title": "殿直求賦狀元遊六街詩",
        "id": "28881755-e3a7-4de5-bd91-72c63372d4c8"
    },
    {
        "author": "姚勉",
        "paragraphs": [
            "閤門傳旨放朝參，歸覲親庭曉整驂。",
            "葵藿丹心猶戀戀，五雲繚繞望宮南。"
        ],
        "title": "離京留題蔣店  其一",
        "id": "d1c0521f-c260-4b4c-b2a6-26d6083b7ca6"
    },
    {
        "author": "姚勉",
        "paragraphs": [
            "瓊瑶爲室玉爲臺，隔岸羣花照水開。",
            "莫道此樓容易上，天香曾到此中來。"
        ],
        "title": "離京留題蔣店  其二",
        "id": "ce77c95b-51a4-4c6c-bbae-092437626aa2"
    },
    {
        "author": "姚勉",
        "paragraphs": [
            "升天舊說有神龍，今覩蜿蜒在目中。",
            "莫道已騰霄漢了，願施霖雨作年豐。"
        ],
        "title": "宿珠橋見龍上天",
        "id": "61d19e58-e696-49d1-8dfe-2d3196c6e302"
    },
    {
        "author": "姚勉",
        "paragraphs": [
            "身方否極當如泰，命到通時亦似窮。",
            "此事總皆由自己，算來都不屬天工。"
        ],
        "title": "贈李樞幹三首  其一",
        "id": "0ff4f4c4-9744-46e0-9f90-d3d30d3d0dfb"
    },
    {
        "author": "姚勉",
        "paragraphs": [
            "盡道掄魁世所榮，誰知須要似王曾。",
            "鳳池身到渾閒事，如董如何豈足稱。"
        ],
        "title": "贈李樞幹三首  其二",
        "id": "ae9d9167-ea74-4cc9-9fcf-1508863644f2"
    },
    {
        "author": "姚勉",
        "paragraphs": [
            "富貴功名不足誇，肯將一第博榮華。",
            "春分正欲均天下，何必長安看盡花。"
        ],
        "title": "贈李樞幹三首  其三",
        "id": "e5a34526-1c0c-405f-8747-2e4245325615"
    },
    {
        "author": "姚勉",
        "paragraphs": [
            "昔年甕牖讀書時，誰許蟾宮第一枝。",
            "今日誤恩纔入手，便來爭說鳳凰池。"
        ],
        "title": "贈達齋術士二首  其一",
        "id": "be278c36-fe8b-4522-a45d-aefb3ceb8daa"
    },
    {
        "author": "姚勉",
        "paragraphs": [
            "鳳凰池上亦何榮，道義曾知有利名。",
            "達則春風天下共，窮時曉雨隴頭耕。"
        ],
        "title": "贈達齋術士二首  其二",
        "id": "1c32d3ec-699e-4c0c-b7ee-5ffd88bf91a3"
    },
    {
        "author": "姚勉",
        "paragraphs": [
            "開口談天數似麻，向人諂笑詫榮華。",
            "惟君說命能窮理，說到精微別一家。"
        ],
        "title": "贈呂南叔談命二首  其一",
        "id": "5a57dc5e-5367-475d-9e6f-44abb8ed376d"
    },
    {
        "author": "姚勉",
        "paragraphs": [
            "龍首皆求到鳳池，此心只爲利名馳。",
            "吾儕所志惟天爵，厚祿高官總不知。"
        ],
        "title": "贈呂南叔談命二首  其二",
        "id": "947059ce-2e1c-42c0-9358-243c66393e30"
    },
    {
        "author": "姚勉",
        "paragraphs": [
            "逢人說相不求錢，春色湖邊一醉顛。",
            "眼法自高人幾看，不尋富貴只尋賢。"
        ],
        "title": "再贈尋賢相士二首  其一",
        "id": "53bfea6a-826d-46a2-985f-fc0c26317d83"
    },
    {
        "author": "姚勉",
        "paragraphs": [
            "姦蔡邪丁兩貴臣，目光不瞬漫精神。",
            "相師若有尋賢眼，莫看包羞祿位人。"
        ],
        "title": "再贈尋賢相士二首  其二",
        "id": "05760233-ecfe-4b85-8ab6-713ad804ee93"
    },
    {
        "author": "姚勉",
        "paragraphs": [
            "高眼先生本姓陳，閲人多矣妙通神。",
            "地爐傳得麻衣法，恐是希夷身後身。"
        ],
        "title": "再贈陳高眼二首  其一",
        "id": "4defc0a9-964c-46a9-bb8c-940124dd663c"
    },
    {
        "author": "姚勉",
        "paragraphs": [
            "狀元出應河連讖，人說先生相法真。",
            "更有河連丞相出，不知高眼屬何人。"
        ],
        "title": "再贈陳高眼二首  其二",
        "id": "177c1b02-e6cb-4f14-a490-e166c816e3c8"
    },
    {
        "author": "姚勉",
        "paragraphs": [
            "看破浮榮醉色醒，如貪青紫豈明經。",
            "只煩君把天機泄，四海如今幾福星。"
        ],
        "title": "贈蔣儒宗算星辰",
        "id": "fcdd2523-6257-43a8-87fb-d40c6040a3be"
    },
    {
        "author": "姚勉",
        "paragraphs": [
            "等閒客裏捧茶甌，說到人間第一流。",
            "圯上遺編今在否，異時來問赤松遊。"
        ],
        "title": "贈張山人談命",
        "id": "57041b6b-75b4-4a16-8287-892894855988"
    },
    {
        "author": "姚勉",
        "paragraphs": [
            "以古爲名便異今，况能有鑑照人心。",
            "舊聞古鑑知興替，借與清朝獻六箴。"
        ],
        "title": "贈古鑑相士",
        "id": "d1b8a980-a501-45b0-ae52-eb342dfdd93a"
    },
    {
        "author": "姚勉",
        "paragraphs": [
            "拂袖蓬萊羣玉峰，伊人不可遡游蹤。",
            "煩君喚起山中睡，爲說蒼生渴雨龍。"
        ],
        "title": "贈趙碧眼相士",
        "id": "de77510b-e9ee-4139-a470-bd086e206044"
    },
    {
        "author": "姚勉",
        "paragraphs": [
            "龍榜鳳池俱細事，十年身到待何如。",
            "問天乞取百年活，圖得山中飽讀書。"
        ],
        "title": "贈天台相士",
        "id": "dcf2a136-a565-4e3a-9e1d-046533e3b86e"
    },
    {
        "author": "姚勉",
        "paragraphs": [
            "浩蕩狂風晝雨霾，燥田渴雨欲生埃。",
            "煩君爲覓爲霖手，傾倒天瓢澤九垓。"
        ],
        "title": "贈鄒相士三首  其一",
        "id": "b5b1464f-1f1f-4e9e-98d4-fbd491a32ab6"
    },
    {
        "author": "姚勉",
        "paragraphs": [
            "玉帳元戎過福州，誰擔此擔向邊頭。",
            "中宵敧枕難成寐，底道儂無隔夜愁。"
        ],
        "title": "贈鄒相士三首  其二",
        "id": "38bd8d0b-6424-44cf-a8fe-7f775fe47df5"
    },
    {
        "author": "姚勉",
        "paragraphs": [
            "人生有子萬事足，不問官稱有與無。",
            "老子希文何事好，踏渠脚步得堯夫。"
        ],
        "title": "贈鄒相士三首  其三",
        "id": "f6bb39f7-9051-47d5-82ae-dabfb86964f4"
    },
    {
        "author": "姚勉",
        "paragraphs": [
            "主人胸次一西湖，新展蘇堤小畫圖。",
            "待種梅花三百本，請君雪裏訪林逋。"
        ],
        "tags": [
            "西湖"
        ],
        "title": "題小西湖",
        "id": "ed367233-0c6f-428d-8fa2-68ae67b6df45"
    },
    {
        "author": "姚勉",
        "paragraphs": [
            "閤前白倚竹扶疎，梅似逋僊柳似蘇。",
            "待向山椒結茅屋，更添偉觀占江湖。"
        ],
        "tags": [
            "西湖"
        ],
        "title": "再題小西湖  其一",
        "id": "df544780-b29f-4ebd-a2d4-c64f9d6ae884"
    },
    {
        "author": "姚勉",
        "paragraphs": [
            "深深晴日漲湖煙，開著蓬窗飽看蓮。",
            "只怕客來童放鶴，又催花裏棹歸船。"
        ],
        "tags": [
            "西湖"
        ],
        "title": "再題小西湖  其二",
        "id": "c19247e1-4d20-4379-9baa-d220017c15f1"
    },
    {
        "author": "姚勉",
        "paragraphs": [
            "記得臨風玉樹前，聽詩長愛思飄然。",
            "肯來重結鷗盟否，新有湖亭八九椽。"
        ],
        "tags": [
            "西湖"
        ],
        "title": "再題小西湖  其三",
        "id": "302e458b-71d5-4517-a3db-c9c40c37c8a4"
    },
    {
        "author": "姚勉",
        "paragraphs": [
            "生愁杜宇叫津橋，叫入南人贊眡朝。",
            "安得砥流如此石，康衢日日聽童謠。"
        ],
        "title": "題惠政橋",
        "id": "1af85e9a-5179-47fd-9701-c209498ba2f2"
    },
    {
        "author": "姚勉",
        "paragraphs": [
            "芝堂自瑞天朝宋，竹郡久更江左唐。",
            "願似誠齋詩句說，朝京舊路再筠陽。"
        ],
        "title": "題藍橋",
        "id": "396a54d5-8159-495b-9d9d-856c9da4680e"
    },
    {
        "author": "姚勉",
        "paragraphs": [
            "君向長沙驛舍來，驚心此路想遲回。",
            "漢庭賈傅曾還否，風撼空山葉欲堆。"
        ],
        "title": "題長沙鋪",
        "id": "92ddca34-a5c7-4798-8a20-6803669879d3"
    },
    {
        "author": "姚勉",
        "paragraphs": [
            "桃李隔牆花滿園，卯君曾此賦東軒。",
            "祇今左氏莊如許，恰在東軒近後村。"
        ],
        "title": "題左國寶後村",
        "id": "e60bebcb-de7e-4969-b6af-51b4a39c4cde"
    },
    {
        "author": "姚勉",
        "paragraphs": [
            "盤桓松菊陶元亮，俯仰山泉白樂天。",
            "長謂若人無復有，後身却在石溪邊。"
        ],
        "title": "題胡景顔雙清堂",
        "id": "57a1bfb8-585c-4cee-98ea-08e3bb9547bb"
    },
    {
        "author": "姚勉",
        "paragraphs": [
            "一碧無波湛淺溪，釣舟已繫打魚歸。",
            "碧山黄葉排如畫，中有聯翩白鷺飛。"
        ],
        "title": "題靈溪道旁水閣",
        "id": "acb91a3d-992f-4d87-86b5-2cf4f4944aa3"
    },
    {
        "author": "姚勉",
        "paragraphs": [
            "碧潭見說有龍蟠，萬里滄溟氣欲吞。",
            "此去風雷轟蟄起，大施霖雨霈乾坤。"
        ],
        "title": "題崔莊庵壁  其一",
        "id": "76f27d6d-6648-4744-8798-f2c3c643cb74"
    },
    {
        "author": "姚勉",
        "paragraphs": [
            "筆峰秀聳带溪縈，人傑當知是此生。",
            "說與山靈須借助，從今姓字達天京。"
        ],
        "title": "題崔莊庵壁  其二",
        "id": "56a37cc4-d856-4177-9f01-0e063d4b1ab4"
    },
    {
        "author": "姚勉",
        "paragraphs": [
            "巖影嵌空月欲圓，天風吹動碧雲端。",
            "到天一半已如許，真到廣寒應更寒。"
        ],
        "title": "題月巖",
        "id": "e049aa95-0f24-4e9e-bed2-47fd50bd9d15"
    },
    {
        "author": "姚勉",
        "paragraphs": [
            "萬松排立撐雲表，虛籟生風秋月皎。",
            "了翁安在不可呼，雪鶴飄然下林杪。"
        ],
        "title": "題松風閣",
        "id": "6239273b-5851-474e-93bc-97e321a31a2e"
    },
    {
        "author": "姚勉",
        "paragraphs": [
            "脩竹蕭森影過牆，屧聲寂不響回廊。",
            "道人獨坐清無對，飽殺薰風一味凉。"
        ],
        "title": "題鵲巢寺",
        "id": "667b1d93-0e96-4e30-ac80-96ca4698702a"
    },
    {
        "author": "姚勉",
        "paragraphs": [
            "雙鷺窺荷弄水香，一蟬嘶柳送斜陽。",
            "京華凉處惟湖上，更有孤山第一凉。"
        ],
        "title": "孤山納凉",
        "id": "7029dee6-ace8-4716-b923-6608f84aabcb"
    },
    {
        "author": "姚勉",
        "paragraphs": [
            "晝日追凉到冷泉，晚風呼酒醉湖邊。",
            "醉中興懶休歸去，試叩丹房借榻眠。"
        ],
        "title": "遊冷泉亭宿四聖觀",
        "id": "f57ae4b6-b316-4c42-ac41-cfd9f268f012"
    },
    {
        "author": "姚勉",
        "paragraphs": [
            "湖光平接碧天開，浮世笙歌下往來。",
            "箇是蓬萊真絕頂，如何只道小蓬萊。"
        ],
        "title": "題四聖觀小蓬萊",
        "id": "aa095021-08d0-4035-8de2-aa8afda38b87"
    },
    {
        "author": "姚勉",
        "paragraphs": [
            "面面湖光面面風，可人最是白芙蓉。",
            "分明飛下雙雙鷺，纔到花邊不見蹤。"
        ],
        "title": "四望亭觀荷花",
        "id": "699386ff-64b0-4b6a-a24f-d8c9cc87ee46"
    },
    {
        "author": "姚勉",
        "paragraphs": [
            "湖面清風拂酒盃，異香一片自天來。",
            "明知不是荷花了，金粟漫山昨夜開。"
        ],
        "title": "孤山聞木犀",
        "id": "90759330-9658-45cb-b4a0-cac62018e6b9"
    },
    {
        "author": "姚勉",
        "paragraphs": [
            "絲絲朝雨濕窗紗，薄日疎雲弄霽華。",
            "可是都城秋事早，新凉更有木犀花。"
        ],
        "title": "木犀  其一",
        "id": "fe1d9362-c149-4228-ade3-ab28d3d671e2"
    },
    {
        "author": "姚勉",
        "paragraphs": [
            "賣花擔上買秋光，分貯冰壺沁曉涼。",
            "滴取露珠供硯水，筆頭已覺带天香。"
        ],
        "title": "木犀  其二",
        "id": "b12e515a-9588-4ac1-9664-aa3dcc323d11"
    },
    {
        "author": "姚勉",
        "paragraphs": [
            "甆缾對貯碧金叢，萬斛香藏一粟中。",
            "侵曉起來清馥滿，夜來真睡廣寒宮。"
        ],
        "title": "木犀  其三",
        "id": "82e0e84d-f679-4b63-b3c2-b522653fedd7"
    },
    {
        "author": "姚勉",
        "paragraphs": [
            "水芙蓉了木芙蓉，湖上花無一日空。",
            "卷却水天雲錦段，又開步障夾堤紅。"
        ],
        "title": "芙蓉",
        "id": "73b2dd69-6816-41f9-8afc-2dc7d3517905"
    },
    {
        "author": "姚勉",
        "paragraphs": [
            "穿洞扳巖日幾回，瘦筇欲去復徘徊。",
            "園丁亦怪經行數，笑道今朝官又來。"
        ],
        "title": "遊下竺園",
        "id": "43367231-fc58-4ad0-ae48-e0dc7c2e9786"
    },
    {
        "author": "姚勉",
        "paragraphs": [
            "簷雨窗風隔夜秋，曉看天宇忽雲收。",
            "菊花尚在仍佳節，未必今朝蝶已愁。"
        ],
        "title": "九月十日晴",
        "id": "aa8a18c9-2c71-432a-8f2a-3ecb77a66754"
    },
    {
        "author": "姚勉",
        "paragraphs": [
            "閉門十日厭塵埃，纔見湖光眼便開。",
            "最愛平堤楊柳外，幾舟撐去幾撐來。"
        ],
        "title": "九月十三日飲湖上",
        "id": "9b020146-2b2a-40f5-b7a9-23f580554894"
    },
    {
        "author": "姚勉",
        "paragraphs": [
            "別了東坡更樂天，重來薦菊又明年。",
            "欲行且止真難去，再泛西湖半日船。"
        ],
        "tags": [
            "西湖"
        ],
        "title": "別西湖  其一",
        "id": "142df125-b16e-473f-8498-98660ed022ea"
    },
    {
        "author": "姚勉",
        "paragraphs": [
            "漸是梅花雪片時，鴈書底苦趣歸期。",
            "雖然未賞西湖雪，猶及梅花第一枝。"
        ],
        "tags": [
            "西湖"
        ],
        "title": "別西湖  其二",
        "id": "cbbe7fef-9692-44be-a7f1-7a4472352a74"
    },
    {
        "author": "姚勉",
        "paragraphs": [
            "路盤山行崖插天，儂行山頭下有船。",
            "逆船上遲步行速，舟人指儂誇爲僊。"
        ],
        "title": "道中即事  其一",
        "id": "30d89eb9-737a-4005-ace6-52ecaafe88ee"
    },
    {
        "author": "姚勉",
        "paragraphs": [
            "霧氣澒濛水氣蒸，上與寒日爭昏明。",
            "江心有船不可見，惟聞咿啞摇櫓聲。"
        ],
        "title": "道中即事  其二",
        "id": "1c8ce781-b869-4d2b-a8bf-ed24fd7c28cf"
    },
    {
        "author": "姚勉",
        "paragraphs": [
            "霜融霧消又作晴，四山日氣烘春明。",
            "黄葉如金紅如錦，枯梢無葉更覺清。"
        ],
        "title": "道中即事  其三",
        "id": "6ef1ca73-25ad-4dcf-b22e-3ed1059ddea7"
    },
    {
        "author": "姚勉",
        "paragraphs": [
            "心馳家山恨不飛，兩旬欲作一日歸。",
            "征衫尚絺未足苦，天寒親老未授衣。"
        ],
        "title": "道中即事  其四",
        "id": "a0df4554-20a1-4f10-8f9e-236f892d5f75"
    },
    {
        "author": "姚勉",
        "paragraphs": [
            "蕎麥花開如雪鋪，新霜寒早半欲枯。",
            "故山今年熟此否，讀書夜饑需餠爐。"
        ],
        "title": "道中即事  其五",
        "id": "8297daa8-3bb7-41f0-bb70-b39881074066"
    },
    {
        "author": "姚勉",
        "paragraphs": [
            "誰家玉雪花嬌兒，頓足嬉笑牽爺衣。",
            "韓家阿拏今已矣，有誰門前迎我歸。"
        ],
        "title": "道中即事  其六",
        "id": "b7267b84-ca85-431f-80c6-fd5cfd4ce43b"
    },
    {
        "author": "姚勉",
        "paragraphs": [
            "天晴日短亦覺長，客行一日兩舍强。",
            "道傍蕭蕭木葉下，天風又辦明朝霜。"
        ],
        "title": "道中即事  其七",
        "id": "3f7ea077-a68f-4b93-829e-0059716a43fb"
    },
    {
        "author": "姚勉",
        "paragraphs": [
            "橘纍金印楓錦衣，夾路相照生光輝。",
            "我非買臣與季子，但有菊佩芳菲菲。"
        ],
        "title": "道中即事  其八",
        "id": "74c992f5-1793-4d3f-88da-c6f1a18195de"
    },
    {
        "author": "姚勉",
        "paragraphs": [
            "我亦欲懷三赤珠，陸郎有母繄獨無。",
            "治生復無人諫止，亦豈能有千頭奴。"
        ],
        "title": "道中即事  其九",
        "id": "280881c4-c07d-4a07-b0b9-331af61d6d9f"
    },
    {
        "author": "姚勉",
        "paragraphs": [
            "怪梅蟠屈如龍蛇，小紅如粒欲作花。",
            "雪坡一株恰如此，歸歟月明看橫斜。"
        ],
        "title": "道中即事  其一○",
        "id": "546113ad-843d-4445-a2f2-9a92061b89f0"
    },
    {
        "author": "姚勉",
        "paragraphs": [
            "道傍女予雙髻鴉，兩足如雪踏紡車。",
            "村莊人家只如此，齊宮步步生蓮花。"
        ],
        "title": "道傍紡女",
        "id": "e90e2a07-e9bb-418e-ae8a-9254a711fe80"
    },
    {
        "author": "姚勉",
        "paragraphs": [
            "掛琴無壁一長吁，可是儒冠竟誤儒。",
            "好把清波回涸轍，莫教白眼哭窮途。"
        ],
        "title": "贈陸伯容",
        "id": "28135a03-6290-4801-935c-86e39ed79f63"
    },
    {
        "author": "姚勉",
        "paragraphs": [
            "玉川幸有數間屋，子美怕卷三重茅。",
            "爲君覓費易陶瓦，夜窗寫詩聽雨敲。"
        ],
        "title": "陳明卿覓瓦蓋屋",
        "id": "2feb6f00-83ac-466c-8ea1-52b7ddd657b7"
    },
    {
        "author": "姚勉",
        "paragraphs": [
            "嫩凉催讀矮窗書，曉色初分恰雨餘。",
            "莫笑頹簷無活計，四邊寶網掛真珠。"
        ],
        "title": "早起觀雨餘蛛網",
        "id": "b5c973eb-7b77-45b8-8b05-9cc2c2b8fc5b"
    },
    {
        "author": "姚勉",
        "paragraphs": [
            "柳子中庭乞巧時，始知抱拙不汙卑。",
            "向令早似愚溪日，未必緇塵涅素絲。"
        ],
        "title": "七夕分韻得絲字",
        "id": "8550b907-e581-4956-921e-6c5510bddca0"
    },
    {
        "author": "姚勉",
        "paragraphs": [
            "光武中興三十年，愈民痼疾發靈泉。",
            "吾皇何止如光武，瑞井宜通瑞錦邊。"
        ],
        "title": "題蜀江觀  其一",
        "id": "fee1d6fe-70f2-4b07-a9dd-6a12d71ef5c5"
    },
    {
        "author": "姚勉",
        "paragraphs": [
            "孝祖淳熙極盛時，此泉曾發蜀江湄。",
            "綉衣酷吏雖湮塞，難掩公朝賜石碑。"
        ],
        "title": "題蜀江觀  其二",
        "id": "24a2d76e-1384-486d-8af1-adebd493a8c1"
    },
    {
        "author": "姚勉",
        "paragraphs": [
            "飛昇千載許旌陽，一念吾民尚未忘。",
            "循吏儻憐民疾苦，開泉療疾又何妨。"
        ],
        "title": "題蜀江觀  其三",
        "id": "f805a457-fbeb-4b04-8ebe-d7ad98984eec"
    },
    {
        "author": "姚勉",
        "paragraphs": [
            "幸喜甘霖做歲豐，靈泉又奏濟人功。",
            "但令姦猾銷聲好，莫禁民躋壽域中。"
        ],
        "title": "題蜀江觀  其四",
        "id": "1b71dc1f-4e4f-44ba-8133-723b7eaadc3a"
    },
    {
        "author": "姚勉",
        "paragraphs": [
            "倡周節義有夷齊，釣渭鷹揚可太師。",
            "西漢頹波無砥柱，先生只合一綸絲。"
        ],
        "title": "題嚴子陵釣臺  其一",
        "id": "7840ee6b-7955-4840-8f42-93706b187988"
    },
    {
        "author": "姚勉",
        "paragraphs": [
            "扁舟誰不過嚴灘，喚醒貪夫醉夢寒。",
            "名教扶持真百世，豈徒當代懾曹瞞。"
        ],
        "title": "題嚴子陵釣臺  其二",
        "id": "9d4d4194-1962-4073-8e35-0a7ea9749a10"
    },
    {
        "author": "姚勉",
        "paragraphs": [
            "封了全燕不復臣，友朋從此廢天倫。",
            "子陵不爲光皇屈，要識君王有故人。"
        ],
        "title": "題嚴子陵釣臺  其三",
        "id": "2ea4d930-0cbe-4950-a584-eda63afb746b"
    },
    {
        "author": "姚勉",
        "paragraphs": [
            "懷仁輔義戒阿諛，萬古先生兩句書。",
            "長往不來安有此，始知王佐在樵漁。"
        ],
        "title": "題嚴子陵釣臺  其四",
        "id": "ebd54220-364b-413c-96c2-4722e9344dbd"
    },
    {
        "author": "姚勉",
        "paragraphs": [
            "西山青處近家鄉，先世衣冠正此藏。",
            "明日千門俱祀歲，墳前誰拜一爐香。"
        ],
        "title": "除夕前一日湖中望西山有感",
        "id": "beb1b8f6-9cf7-45f9-8813-746921864c7f"
    },
    {
        "author": "姚勉",
        "paragraphs": [
            "先生亟去理山齋，筍蕨春甜味正佳。",
            "一夜東風催變綠，筍吹成竹蕨成柴。"
        ],
        "title": "思江南筍蕨",
        "id": "7a29e24a-139e-4afe-b699-30374d93d69c"
    },
    {
        "author": "姚勉",
        "paragraphs": [
            "蜿蜒寒碧捲深清，一灑甘霖澤萬生。",
            "此際莫驚蟠蟄好，近冬時節不妨晴。"
        ],
        "title": "贈陳龍湖",
        "id": "445e4b51-853b-4e6d-a926-aa76270de56b"
    },
    {
        "author": "姚勉",
        "paragraphs": [
            "謝却君恩入塞塵，宮花從此不能春。",
            "丹青莫恨毛延壽，婁敬先爲作俑人。"
        ],
        "title": "題王昭君",
        "id": "e38a74cd-9986-4da9-9872-4fec42da7618"
    },
    {
        "author": "姚勉",
        "paragraphs": [
            "清浮寒露在冰壺，一節三年更不渝。",
            "莫道來時琴鶴在，而今琴鶴一齊無。"
        ],
        "title": "送周縣尉滿秩歸  其一",
        "id": "b8a249a8-45a4-4315-af1f-a76be265f715"
    },
    {
        "author": "姚勉",
        "paragraphs": [
            "采棒年來可怕人，先生一念只慈仁。",
            "吏奸却立晴冰曉，民瘼皆甦化日春。"
        ],
        "title": "送周縣尉滿秩歸  其二",
        "id": "1d033a54-9323-4d8e-8e0e-03179769a0df"
    },
    {
        "author": "姚勉",
        "paragraphs": [
            "鄉戶生愁役破家，買田助義息紛譁。",
            "從今閭里皆安業，男課犁鋤女績麻。"
        ],
        "title": "送周縣尉滿秩歸  其三",
        "id": "b52255bf-c772-4a9d-b370-c2107d8ea149"
    },
    {
        "author": "姚勉",
        "paragraphs": [
            "自古高安欠學宮，新庠贊立竟誰功。",
            "青青子佩爭絃誦，總在先生化育中。"
        ],
        "title": "送周縣尉滿秩歸  其四",
        "id": "733688fa-03cb-4d57-b2a9-98d32ed4be7f"
    },
    {
        "author": "姚勉",
        "paragraphs": [
            "方今天下少貞廉，廉有如公豈暫淹。",
            "見說東皇思柄用，姓名已向玉瓶拈。"
        ],
        "title": "送周縣尉滿秩歸  其五",
        "id": "bc6ce2c0-449c-4146-af02-14776661be83"
    },
    {
        "author": "姚勉",
        "paragraphs": [
            "林飛倦翼已知還，小隠何妨且住山。",
            "未始便爲長往計，回頭魏闕五雲間。"
        ],
        "title": "送京學林申甫  其一",
        "id": "efa6b713-9410-4335-ba6d-6e314f1c1b13"
    },
    {
        "author": "姚勉",
        "paragraphs": [
            "萱草忘憂底解忘，慈親鶴髮坐高堂。",
            "羨君有此忘憂得，如我添憂萬斛强。"
        ],
        "title": "送京學林申甫  其二",
        "id": "439e7c5c-1c86-445f-a249-947459cddf3f"
    },
    {
        "author": "姚勉",
        "paragraphs": [
            "祠宇重修復舊觀，喜知家世未灰寒。",
            "祇今陛下如仁祖，安得先生作諫官。"
        ],
        "title": "送歐陽",
        "id": "ad8cee43-81f8-45c6-affd-d538e3660c55"
    },
    {
        "author": "姚勉",
        "paragraphs": [
            "玉虹翠浪雪堂詩，底事山光曉獨奇。",
            "看取陰雲都捲處，直須天下大明時。"
        ],
        "title": "寄題章貢劉氏麗曉樓",
        "id": "6e59633f-82b4-46ee-8af0-87749d2a0432"
    },
    {
        "author": "姚勉",
        "paragraphs": [
            "倚著梅花讀瘦吟，冰章雪句照人心。",
            "未應只爲吟詩瘦，且占春風笑上林。"
        ],
        "title": "題梅莊郭成甫瘦吟帙  其一",
        "id": "b041f8d3-647f-4a3a-b6cb-0f14cb6bb000"
    },
    {
        "author": "姚勉",
        "paragraphs": [
            "梅似臞僊瘦爲詩，清寒直欲不勝衣。",
            "吟成雪裏調羹句，此句却令天下肥。"
        ],
        "title": "題梅莊郭成甫瘦吟帙  其二",
        "id": "7d730a7f-baad-4ae9-907f-e1de9b0bc24a"
    },
    {
        "author": "姚勉",
        "paragraphs": [
            "雲脚崢嶸日欲西，釣舟箇箇泊前溪。",
            "客窗不寐君知否，枝上饑烏夜正啼。"
        ],
        "title": "小漿題壁用趙信國韻  其一",
        "id": "23bc5daa-8a92-411b-922d-8356699351ea"
    },
    {
        "author": "姚勉",
        "paragraphs": [
            "踏梅聊爾過江西，月裏漁竿冷插溪。",
            "料想故園春事好，亂花深處聽鶑啼。"
        ],
        "title": "小漿題壁用趙信國韻  其二",
        "id": "dc8c4b04-9e4a-4c3d-87f4-5a9632c8f7f6"
    },
    {
        "author": "姚勉",
        "paragraphs": [
            "野市難爲側帽紗，家山猶遠雪鷗沙。",
            "退之尚有衣堪準，悔不留君醉菊花。"
        ],
        "title": "菊節宿白沙次友人韻",
        "id": "fb624457-3896-420c-8a9c-3e1494ae8d10"
    },
    {
        "author": "姚勉",
        "paragraphs": [
            "如龍驕馬出東華，競指橫烏席帽遮。",
            "盡道李家模樣好，最宜頭上带宮花。"
        ],
        "title": "贈李森幞頭",
        "id": "a4ec2750-f737-4cd1-91fc-fb51a5386e14"
    },
    {
        "author": "姚勉",
        "paragraphs": [
            "漏院穿霜聽徹更，催班影踏禁花行。",
            "不須更待尚書諫，聽履先知有直聲。"
        ],
        "title": "贈施大夫履鞋",
        "id": "1c28062d-4d13-4be4-bbd9-64e5c06ae924"
    },
    {
        "author": "姚勉",
        "paragraphs": [
            "書銜莫羨一條冰，美職高官不足稱。",
            "何事只存天爵貴，令名長與日俱昇。"
        ],
        "title": "贈劉仲圭占牌  其一",
        "id": "1e3a4e91-c131-4d77-be51-b68c83a26761"
    },
    {
        "author": "姚勉",
        "paragraphs": [
            "天巧都存篆刻中，得君刀筆即榮通。",
            "鳳池誰信曾三入，關吏猶猜八十翁。"
        ],
        "title": "贈劉仲圭占牌  其二",
        "id": "5b727c1b-2429-4df1-9058-60fdf09a8f67"
    },
    {
        "author": "姚勉",
        "paragraphs": [
            "蛾眉五硯列窗前，漬墨磨丹總可憐。",
            "試向鶑鶑主人問，大鬟何似小鬟妍。"
        ],
        "title": "張道夫惠大小硯五走筆戲謝",
        "id": "a5767604-b436-4895-87d5-43a120737656"
    },
    {
        "author": "姚勉",
        "paragraphs": [
            "拄杖挑雲過五山，無心出岫倦飛還。",
            "參禪未用多行脚，道在如如不動間。"
        ],
        "title": "贈敷上人遊五山",
        "id": "bef284eb-102a-4d08-87c0-8baa5777f43a"
    },
    {
        "author": "姚勉",
        "paragraphs": [
            "八窗本體自玲瓏，鑿石爲明更不同。",
            "遮莫獼猴常應外，直須蟾月鎮當中。"
        ],
        "title": "贈煜上人石窗",
        "id": "b25ff694-266a-487e-98df-eff4a25ba6d9"
    },
    {
        "author": "姚勉",
        "paragraphs": [
            "欲聽茶鼎轉風松，底事雲房白晝封。",
            "應在山中採樵去，雪深何處問行蹤。"
        ],
        "title": "寄感山二詩僧  其一",
        "id": "4e4b1d13-91dd-444b-83eb-f4ba91329757"
    },
    {
        "author": "姚勉",
        "paragraphs": [
            "讀君桑葦疎籬句，知得猶存用世心。",
            "拄杖借將來解虎，不須深卧白雲深。"
        ],
        "title": "寄感山二詩僧  其二",
        "id": "cded746a-a106-467c-8b14-8d0104dd33ac"
    },
    {
        "author": "姚勉",
        "paragraphs": [
            "雪翁來覓雪坡詩，冰雪相看太絕奇。",
            "一片紅爐參徹了，梅花香透玉橫枝。"
        ],
        "title": "贈僧雪翁",
        "id": "470290d2-8bf7-429c-be34-296a40f5cc46"
    },
    {
        "author": "姚勉",
        "paragraphs": [
            "山行頗覺興悠哉，到此何妨飲一杯。",
            "爛醉不須愁世事，明朝醉醒又愁來。"
        ],
        "title": "丙辰祗召入京道信州題一杯亭",
        "id": "b651b590-405b-46f8-b33b-b6c59cccc3d0"
    },
    {
        "author": "姚勉",
        "paragraphs": [
            "一片荒碑立翠苔，空餘基址鬰崔嵬。",
            "此臺湮廢渾閑事，山北如今未有萊。"
        ],
        "title": "南臺",
        "id": "eca07a9d-d0f1-4484-80fb-9c7dd997e769"
    },
    {
        "author": "姚勉",
        "paragraphs": [
            "僊人白日上青冥，鶴去臺空喚不應。",
            "千載令威歸得否，雪堂有客夢如冰。"
        ],
        "title": "跨鶴臺",
        "id": "1e3f3f95-f9a2-476e-a4b6-64c5eac2bef6"
    },
    {
        "author": "姚勉",
        "paragraphs": [
            "文獻風流想故家，玉川室邇已人遐。",
            "何時細賞文清竹，與客同煎陸羽茶。"
        ],
        "title": "寄題茶山",
        "id": "4a53c9a9-0f11-4095-bd73-f44cf714ba23"
    },
    {
        "author": "姚勉",
        "paragraphs": [
            "山在雲間幾上梯，最高緣有福王祠。",
            "尚憐不及樓前木，得見祥符極盛時。"
        ],
        "title": "題祥符寺",
        "id": "c330b89f-cacc-4ae8-83d0-af4a721a6545"
    },
    {
        "author": "姚勉",
        "paragraphs": [
            "舉目茫茫宇宙間，畏塗險甚太行山。",
            "鑊湯隨地無冰處，只有僧廬野衲閒。"
        ],
        "title": "贈長老洪野衲",
        "id": "cf20cdd0-2ec8-4380-b43a-2c0b0c64598a"
    },
    {
        "author": "姚勉",
        "paragraphs": [
            "高僧挑月一枝藤，惠我登山脚便輕。",
            "澒洞風塵豺虎惡，從今險路穩支撐。"
        ],
        "title": "洪長老惠藤杖",
        "id": "89d5bef8-4143-4324-8874-883a4a4da85f"
    },
    {
        "author": "姚勉",
        "paragraphs": [
            "江行安可食無魚，問著笭箵總道虛。",
            "底事官船渠不賣，從來污吏喜侵漁。"
        ],
        "title": "沿江買魚不得詢之則前此多爲官船所强取故有亦言無因成三絕  其一",
        "id": "66190d34-efe2-47ed-8063-836b79c400e0"
    },
    {
        "author": "姚勉",
        "paragraphs": [
            "分明翠籠掩金鱗，鼓枻飄飄不可親。",
            "底事官船渠不賣，官人不是愛魚人。"
        ],
        "title": "沿江買魚不得詢之則前此多爲官船所强取故有亦言無因成三絕  其二",
        "id": "91343d11-9d0a-4deb-a937-3e4e0001469b"
    },
    {
        "author": "姚勉",
        "paragraphs": [
            "人間到處有魚羹，我亦扁舟柳下橫。",
            "一任官船渠不賣，歸歟鱠玉煮深鐺。"
        ],
        "title": "沿江買魚不得詢之則前此多爲官船所强取故有亦言無因成三絕  其三",
        "id": "38e783d4-35cb-4dae-b0da-a8b15849c873"
    },
    {
        "author": "姚勉",
        "paragraphs": [
            "我自甘心欲背時，舟行一任逆風吹。",
            "去帆今日誇輕捷，只恐前灘也怨遲。"
        ],
        "title": "過麻子湖遇逆風有作  其一",
        "id": "2e10927b-c966-43aa-8d92-552475de6e42"
    },
    {
        "author": "姚勉",
        "paragraphs": [
            "自喜扁舟載月明，涉湖底事不宜輕。",
            "象痕深沒風仍順，今日天公亦世情。"
        ],
        "title": "過麻子湖遇逆風有作  其二",
        "id": "5539d2ab-9936-4f33-a26c-b67271094531"
    },
    {
        "author": "姚勉",
        "paragraphs": [
            "來去船皆欲便風，天心豈解兩相從。",
            "儂帆一順渠應怨，不若從渠且苦儂。"
        ],
        "title": "過麻子湖遇逆風有作  其三",
        "id": "ddeb3073-31dc-4fcc-85b9-35c4cdae4714"
    },
    {
        "author": "姚勉",
        "paragraphs": [
            "茲行已誤出山來，得就蓴鱸亦快哉。",
            "造物莫嫌歸未是，故教風力倒吹回。"
        ],
        "title": "過麻子湖遇逆風有作  其四",
        "id": "03d19614-2344-448d-b204-561660905a38"
    },
    {
        "author": "姚勉",
        "paragraphs": [
            "世道如斯决意歸，此心不怕八風吹。",
            "吾生忠信無休日，天下風波有定時。"
        ],
        "title": "過麻子湖遇逆風有作  其五",
        "id": "aaafef05-4e60-4363-8140-24d715e0419c"
    },
    {
        "author": "姚勉",
        "paragraphs": [
            "撥剌金鱗競躍淵，决非明月載空船。",
            "有魚不供行人買，莫是漁翁不愛錢。"
        ],
        "title": "次鄒希賢買魚不得三首衍爲漁翁問答六詩 問漁翁",
        "id": "8b319208-e88b-4344-b204-a27486c998b9"
    },
    {
        "author": "姚勉",
        "paragraphs": [
            "游魚驚餌總沉淵，一任携竿晚立船。",
            "今世有錢人總愛，漁翁豈獨不貪錢。"
        ],
        "title": "次鄒希賢買魚不得三首衍爲漁翁問答六詩 漁翁答",
        "id": "b7e400fa-e474-4c4f-b836-33dd62704523"
    },
    {
        "author": "姚勉",
        "paragraphs": [
            "魚器如何盡擁虛，未應寒鬣總依蒲。",
            "終朝竟夕渾無得，莫是君鈎太直無。"
        ],
        "title": "次鄒希賢買魚不得三首衍爲漁翁問答六詩 再問",
        "id": "9fea25d2-7fc6-43ea-b253-53aa06f6ab74"
    },
    {
        "author": "姚勉",
        "paragraphs": [
            "渺渺澄江湛碧虛，風帆一幅掛輕蒲。",
            "吾鈎豈直魚蝦設，入釣文王未解無。"
        ],
        "title": "次鄒希賢買魚不得三首衍爲漁翁問答六詩 漁翁答",
        "id": "2de48cac-4c45-48e3-9764-1ee93516c224"
    },
    {
        "author": "姚勉",
        "paragraphs": [
            "見說京糧舊日籯，學將湖舫入江撐。",
            "而今歸去應無事，蘆笋蒿芽錦鱖羹。"
        ],
        "title": "次鄒希賢買魚不得三首衍爲漁翁問答六詩 漁翁問",
        "id": "f35a0124-8c35-419d-bc30-8d600ecac7e2"
    },
    {
        "author": "姚勉",
        "paragraphs": [
            "茅屋無金可滿籯，湖邊小艇却堪撐。",
            "縱無介甫魚羹飯，也學東坡飽菜羹。"
        ],
        "title": "次鄒希賢買魚不得三首衍爲漁翁問答六詩 答漁翁",
        "id": "a282858f-c1c5-4f6c-8a33-87f72246cb7b"
    },
    {
        "author": "姚勉",
        "paragraphs": [
            "絕交久是孔方兄，賒得村醪小款迎。",
            "君豈真無食肉相，夜來蔬筍太僧清。"
        ],
        "title": "和陳和卿四絕  其一",
        "id": "19b71230-fd99-4636-8dd2-01a2e4acfb4d"
    },
    {
        "author": "姚勉",
        "paragraphs": [
            "梁燕無聲晝掩扃，若爲消此畫堂清。",
            "急呼覓句陳無己，莫撚吟髭且一枰。"
        ],
        "title": "和陳和卿四絕  其二",
        "id": "539a0a4f-1092-4254-8134-15849789c4ff"
    },
    {
        "author": "姚勉",
        "paragraphs": [
            "蚤裏溪人又饋魚，未容歸興動蓴鱸。",
            "祇今更辦開蔬供，君若來遲釜恐無。"
        ],
        "title": "和陳和卿四絕  其三",
        "id": "c4c120ec-afa4-4730-b977-5d5bfb54f569"
    },
    {
        "author": "姚勉",
        "paragraphs": [
            "空齋長夏永如年，鶑囀林陰鷺水田。",
            "只好更尋棋一局，莫孤花影午時天。"
        ],
        "title": "和陳和卿四絕  其四",
        "id": "a240e1d3-9122-44cb-a794-907ab7360f73"
    },
    {
        "author": "姚勉",
        "paragraphs": [
            "多少掄魁豈獨今，道心誰勝利名心。",
            "只知晁董前頭立，何似周程樂處尋。"
        ],
        "title": "和龔宗諭五絕  其一",
        "id": "d126e859-7009-4b7f-a81f-7c98aed29a22"
    },
    {
        "author": "姚勉",
        "paragraphs": [
            "吾儕從仕爲家邦，豈羨科名世少雙。",
            "激浪須看巋柱立，犯顔安可畏郎撞。"
        ],
        "title": "和龔宗諭五絕  其二",
        "id": "bd570ba7-28c9-451f-a245-cb21a322b11e"
    },
    {
        "author": "姚勉",
        "paragraphs": [
            "學不求名况爲官，官甜初不似儒酸。",
            "無能富貴都磨滅，直作浮雲一樣看。"
        ],
        "title": "和龔宗諭五絕  其三",
        "id": "da07a16f-4055-4e67-934b-5926e227a192"
    },
    {
        "author": "姚勉",
        "paragraphs": [
            "聞僅二知雖賜也，道傳一貫必參乎。",
            "己私克盡融天理，表裏通明月在壺。"
        ],
        "title": "和龔宗諭五絕  其四",
        "id": "2c3eca03-842b-4d19-a38d-6c5d8a3161cd"
    },
    {
        "author": "姚勉",
        "paragraphs": [
            "名下惟知不可居，誨言終日反三隅。",
            "愛人以德今忠獻，莫道前賢久已無。"
        ],
        "title": "和龔宗諭五絕  其五",
        "id": "69bc8d83-16d3-4ff4-b886-43ac74c4763c"
    },
    {
        "author": "姚勉",
        "paragraphs": [
            "事業功名在讀書，聖賢妙處著工夫。",
            "區區只爲潭潭府，不敢如韓訓阿符。"
        ],
        "title": "勸學示子元夫",
        "id": "2eb795cf-7db0-44c8-b083-195e8737bd88"
    },
    {
        "author": "姚勉",
        "paragraphs": [
            "奕秋鴻鵠未須驚，一著才差敗一枰。",
            "不信但來茅屋裏，紙棋盤上看輸贏。"
        ],
        "title": "弈棋有感",
        "id": "1f52f5e6-ea11-40a6-bf74-4755358af3c6"
    },
    {
        "author": "姚勉",
        "paragraphs": [
            "窗紙暾紅枕上知，破寒初聽一聲雞。",
            "雖無風雨瀟瀟度，也勝隣家曉不啼。"
        ],
        "title": "己未秋杪虜騎雲擾聖主神斷斥逐元姦臺臣始有抨彈之疏因成二絕一惜言者之後時二願局面之堅凝也  其一",
        "id": "3f941913-c9b8-4409-b44a-8ee17ac5938b"
    },
    {
        "author": "姚勉",
        "paragraphs": [
            "積雨霖霪忽報晴，元來依舊有清明。",
            "霜天護取晴牢著，莫放寒雲半點生。"
        ],
        "title": "己未秋杪虜騎雲擾聖主神斷斥逐元姦臺臣始有抨彈之疏因成二絕一惜言者之後時二願局面之堅凝也  其二",
        "id": "03015ca8-5cd2-4826-90e4-133bfe1d3483"
    },
    {
        "author": "姚勉",
        "paragraphs": [
            "斑虎皮毛潔且新，綉裀嬌睡似親人。",
            "梁間縱鼠渾無策，門外攘雞太不仁。"
        ],
        "title": "嘲貓",
        "id": "a42e2f60-bbc1-47f8-8e77-5ba43f71d601"
    },
    {
        "author": "姚勉",
        "paragraphs": [
            "蓬蒿塞徑掩柴關，紫燕離巢更不還。",
            "大厦連雲成就日，重遊簾幙有何顔。"
        ],
        "title": "嘲燕",
        "id": "b8f7583c-760f-43a9-8c4e-e26d88170487"
    },
    {
        "author": "姚勉",
        "paragraphs": [
            "百花頭上選羣芳，收拾香腴入洞房。",
            "但得蜜成甘衆口，一身雖苦又何妨。"
        ],
        "title": "詠蜂",
        "id": "54cf02df-dbe0-4754-abf9-aa7e1e3e0781"
    },
    {
        "author": "姚勉",
        "paragraphs": [
            "巖電當年說阿戎，清談于世竟何功。",
            "君今雙目真如電，舉世忠邪一覽中。"
        ],
        "title": "贈電眸陳相士",
        "id": "a9ad1303-8b0c-4a7e-846d-ac7b2007a2af"
    },
    {
        "author": "姚勉",
        "paragraphs": [
            "談天客子晝敲門，相對晴窗話一樽。",
            "到底忘言方是妙，梅花枝上看乾坤。"
        ],
        "title": "贈談天星數王子貴",
        "id": "6f8feb2d-89fd-4a4d-abfb-c8b5ec91aab0"
    },
    {
        "author": "姚勉",
        "paragraphs": [
            "簷珠瀝瀝雪初晴，酒滴寒槽雜溜聲。",
            "旋釂梅花斟夜月，人間那得箇般清。"
        ],
        "title": "雪後同友人觀梅",
        "id": "02b41e3b-2903-4b33-9cf2-91d40f0ce666"
    },
    {
        "author": "姚勉",
        "paragraphs": [
            "清甚冰葩淡不粧，能從盛暑到秋凉。",
            "瓊樓合著移春檻，却向山齋供凈香。"
        ],
        "title": "和姚榷院送茉莉韻",
        "id": "85621c10-8a1a-4ceb-9925-b26583fa9248"
    },
    {
        "author": "姚勉",
        "paragraphs": [
            "晴曉芳蹊潤，幽尋得自怡。",
            "露粘行草蝶，風舞罥花絲。",
            "竹靜聞鄰話，林虛度客棋。",
            "意行無伴侶，池上只鶑知。"
        ],
        "title": "新晴散步",
        "id": "50b4a1df-333a-43b1-ae70-dc33898a8630"
    },
    {
        "author": "姚勉",
        "paragraphs": [
            "行野醒春困，看山立晝晴。",
            "鳩啼青樾破，鷺匝綠秧行。",
            "物到忘機樂，人因遠俗清。",
            "覓詩無斷句，敲板午茶聲。"
        ],
        "title": "春日即事",
        "id": "d6e10b17-5e36-41fd-85e6-997d577ca2f6"
    },
    {
        "author": "姚勉",
        "paragraphs": [
            "茅齋住翠林，一逕總清陰。",
            "澗近水聲入，窗虛山色侵。",
            "讀書依竹靜，送客出花深。",
            "此地無塵俗，令人長道心。"
        ],
        "title": "山齋",
        "id": "fb36d173-713b-4679-81ae-4765821d896c"
    },
    {
        "author": "姚勉",
        "paragraphs": [
            "窗外幾芭蕉，幽懷慰寂寥。",
            "晚宜風颭颭，秋稱雨瀟瀟。",
            "清滴漁篷碎，徐翻鳳扇摇。",
            "進修期似爾，日日長新苗。"
        ],
        "title": "芭蕉",
        "id": "2238d1d1-d8e4-4711-a667-ac76070d881c"
    },
    {
        "author": "姚勉",
        "paragraphs": [
            "歲暮仍爲客，書空默自嗟。",
            "鴈聲催念友，魚鱠起思家。",
            "廊靜風鳴葉，窗虛雪入花。",
            "醉鄉聊避世，天外自寒鴉。"
        ],
        "title": "歲暮",
        "id": "9d4d29d7-c458-425f-80ee-b47890760789"
    },
    {
        "author": "姚勉",
        "paragraphs": [
            "路詢山市宿，店近石橋橫。",
            "老水穿簷過，低窗照水明。",
            "雨聲凄客思，野處愜幽情。",
            "沽酒聊牽睡，茅柴醉不成。"
        ],
        "title": "山市",
        "id": "b3281b7d-cf1d-4124-af06-f2d55fe1eaac"
    },
    {
        "author": "姚勉",
        "paragraphs": [
            "望燈投野市，衝雨泊征船。",
            "茅店不容客，柳堤聊枕舷。",
            "欹眠濤拍枕，起坐漏沾肩。",
            "夜半瀟瀟歇，推篷月在天。"
        ],
        "title": "舟泊蘭溪湖頭市遇雨",
        "id": "c33d9ea1-7a4f-4514-822f-8b343f0523b9"
    },
    {
        "author": "姚勉",
        "paragraphs": [
            "武昌洲畔去，端不爲魚肥。",
            "要起初平石，同娛萊子衣。",
            "夜長秋雨急，天闊白雲飛。",
            "何日鵲烏喜，北風鴻鴈歸。"
        ],
        "title": "送王仲安歸武昌",
        "id": "cb00e4e0-ab79-4dac-8460-adfd133f0fa9"
    },
    {
        "author": "姚勉",
        "paragraphs": [
            "將軍休戰伐，居士號清凉。",
            "亭創煙蘿古，山深月桂香。",
            "夢魂猶朔漠，風景已錢塘。",
            "往事都休問，鐘聲又夕陽。"
        ],
        "title": "登四聖觀月桂亭有感",
        "id": "efeb3ed1-5549-4e6d-bad7-e88126f5d799"
    },
    {
        "author": "姚勉",
        "paragraphs": [
            "秋風吹鬢影，凉意足登山。",
            "人立晴林杪，猿啼霜霧間。",
            "好山多佛占，浮世只僧閒。",
            "我亦耽奇者，禪扉日叩關。"
        ],
        "title": "登北高峰",
        "id": "7416a568-6b2f-4724-b7e2-e65fc9f8c5d6"
    },
    {
        "author": "姚勉",
        "paragraphs": [
            "人間方鼎鑊，個裏獨冰霜。",
            "自是清難濁，能令暑亦凉。",
            "客遷愁瘴海，妃浴涴溫湯。",
            "惟有茲泉冷，冷中滋味長。"
        ],
        "title": "冷泉亭納凉",
        "id": "9832c9fe-a8e2-431f-9c7c-e447c4aa5780"
    },
    {
        "author": "姚勉",
        "paragraphs": [
            "湖面輕煙起，前山漸不分。",
            "鐘聲連寺答，人語隔船聞。",
            "吟客衣生月，歸僧笠带雲。",
            "及城門未掩，燈火已紛紛。"
        ],
        "title": "放生池納凉晚歸",
        "id": "8c44414c-9ee1-4588-b2be-10c619eecf89"
    },
    {
        "author": "姚勉",
        "paragraphs": [
            "家計松梅竹，日程琴酒碁。",
            "呼猿僧到處，放鶴客來時。",
            "壁上皆蘇字，窗門只白詩。",
            "卜鄰心已决，未得買山資。"
        ],
        "title": "湖上隠者所居",
        "id": "b66eec22-b533-4e92-8493-14e8a2d04a50"
    },
    {
        "author": "姚勉",
        "paragraphs": [
            "病後久不出，未知湖上秋。",
            "偶逢佳客至，小作斷橋遊。",
            "荷暗仍香岸，柳疎猶舞樓。",
            "相期明月夜，更此放扁舟。"
        ],
        "title": "病後久不到湖上晚與客到斷橋",
        "id": "3e57042f-020a-4887-b689-87d6d170d966"
    },
    {
        "author": "姚勉",
        "paragraphs": [
            "幾同湖上飲，俱愛晚山青。",
            "雅趣方泉寺，離舟又浙亭。",
            "贈行詩自好，愁別酒休醒。",
            "後夜思君處，桐江傍客星。"
        ],
        "title": "次劉仲山餞歸韻",
        "id": "116829d7-ca91-48e3-9697-f4807d8fefac"
    },
    {
        "author": "姚勉",
        "paragraphs": [
            "翠駕凋零盡，芒鞋響葉聲。",
            "晴江潮後綠，寒日竹間清。",
            "曝背翁微睡，挑包僧自行。",
            "離京纔一日，便覺愜幽情。"
        ],
        "title": "富陽道中",
        "id": "051c7b73-0cb0-4fae-9c83-490454f8c606"
    },
    {
        "author": "姚勉",
        "paragraphs": [
            "一川澄不動，山色浸分明。",
            "噪晚鴉寒甚，窺魚鷺瘦生。",
            "人家江閣好，天下釣翁清。",
            "想此幽居者，何知有利名。"
        ],
        "title": "道傍水閣",
        "id": "fb67ec8c-935e-458a-988d-9d18d059567d"
    },
    {
        "author": "姚勉",
        "paragraphs": [
            "蕭然丈室虛，彷彿似僧居。",
            "影與身爲伴，琴和鶴也無。",
            "飯時三種菜，香畔一函書。",
            "不似僧家處，曇曇髮幾株。"
        ],
        "title": "丈室",
        "id": "d1264883-e446-4022-8f77-b7d1c65f736f"
    },
    {
        "author": "姚勉",
        "paragraphs": [
            "劍津徐處士，湖海盡知名。",
            "術造勾庚妙，書研遁甲精。",
            "寒齋留爾久，別驛若爲情。",
            "定赴秋風約，西湖酒重傾。"
        ],
        "tags": [
            "西湖"
        ],
        "title": "贈徐處士",
        "id": "f24e9da1-8f88-499d-966c-6ecc34fe4939"
    },
    {
        "author": "姚勉",
        "paragraphs": [
            "名韁驅遠役，挈挈未遑安。",
            "春只雨中過，花從客裏看。",
            "水聲添昨夜，風力盡餘寒。",
            "但喜前程闊，不愁行路難。"
        ],
        "title": "客中遇雨",
        "id": "b21bf7e8-9a8d-4272-a021-ab747e9826fc"
    },
    {
        "author": "姚勉",
        "paragraphs": [
            "得得還初隠，秋風信馬蹄。",
            "此心宸極北，今日大江西。",
            "戲綵呈君賜，擎珠教御題。",
            "家庭真樂近，蓐食聽晨鷄。"
        ],
        "title": "及第歸入江西界",
        "id": "46a248f9-7cde-4a9b-a0e1-1920919063ad"
    },
    {
        "author": "姚勉",
        "paragraphs": [
            "晝錦賦歸歟，梅花萬里餘。",
            "同盟難此別，後會定何如。",
            "袍綠爲親壽，編青課弟書。",
            "燕山今再有，五桂耀鄉閭。"
        ],
        "title": "送梁新恩夢雷歸鄉",
        "id": "ad7289c2-b254-4109-bac1-494e46a11286"
    },
    {
        "author": "姚勉",
        "paragraphs": [
            "之子趣裝歸，占黄已在眉。",
            "雕蟲觀暇日，薦鶚信秋期。",
            "喜有傳衣鉢，慙無助鼓旗。",
            "捷書來報我，端的菊花時。"
        ],
        "title": "送王希聖歸興國赴舉",
        "id": "833860e9-cba4-4f27-897b-0816c8f3e679"
    },
    {
        "author": "姚勉",
        "paragraphs": [
            "遶院蕭蕭竹，僧中爾獨清。",
            "佛燈行道影，梵磬誦經聲。",
            "露葉晨蔬熟，風松晝茗烹。",
            "夜深誰伴侶，月在石窗明。"
        ],
        "title": "贈煜上人",
        "id": "25f82dd6-6060-4bcd-8a37-a7f36fe688d7"
    },
    {
        "author": "姚勉",
        "paragraphs": [
            "佐幕此三年，邦人盡說賢。",
            "吏寒清夜月，民暖小春天。",
            "祖帳旗交綵，歸裝石壓船。",
            "甘棠在何許，積粟市橋邊。"
        ],
        "title": "送趙僉判美任  其一",
        "id": "e45ca026-0547-44ae-8649-0033e5780b68"
    },
    {
        "author": "姚勉",
        "paragraphs": [
            "底事三年裏，纔膺兩薦書。",
            "邦侯辨寶晚，使者設羅疎。",
            "知己初何計，能官自有餘。",
            "漢庭今欠者，子政與朱虛。"
        ],
        "title": "送趙僉判美任  其二",
        "id": "b45ed8d1-3b99-4c06-9451-5ebc523e12fa"
    },
    {
        "author": "姚勉",
        "paragraphs": [
            "舉世無清濁，誰歟障倒瀾。",
            "獨能驅鴈鶩，不使汙鵷鸞。",
            "此事雖云小，其人已可觀。",
            "近來峨豸者，欠此廣文官。"
        ],
        "title": "與毛教授",
        "id": "52f8ec9e-1c4d-4034-9422-01c4f96a4dee"
    },
    {
        "author": "姚勉",
        "paragraphs": [
            "蠻觸爭蝸角，興亡土兩丘。",
            "一家文到古，萬世月行秋。",
            "鰲可三山冠，鵬須八極遊。",
            "胸中治安策，時事幾堪憂。"
        ],
        "title": "次陳肩夔韻",
        "id": "276ecd3e-895d-4ac5-840a-7ae1b621b893"
    },
    {
        "author": "姚勉",
        "paragraphs": [
            "唐時劉正字，今復見廬陵。",
            "珠樹三根秀，金門一日登。",
            "贈君無句錦，覓我到溪冰。",
            "不爲炎凉變，童年有此能。"
        ],
        "title": "贈廬陵三劉神童",
        "id": "8ad99fa2-68e7-4c36-b9f6-3402cd7bfeb3"
    },
    {
        "author": "姚勉",
        "paragraphs": [
            "聞君負北郭，築室扁西疇。",
            "綠水人家曉，黄雲穡事秋。",
            "吾生如有此，外物更何求。",
            "堪卜東鄰否，耕餘著釣舟。"
        ],
        "title": "寄題上饒周儀仲西疇",
        "id": "dffbeafb-2a50-4bbd-bfe6-d0dd6ecd11a6"
    },
    {
        "author": "姚勉",
        "paragraphs": [
            "君今鳴木鐸，名與芷俱香。",
            "後夜月千里，美人天一方。",
            "往追湖學躅，更挈楚臣芳。",
            "了却臯比事，歸來振鷺行。"
        ],
        "title": "送胡教授之沅水任  其一",
        "id": "98bf79d8-eaa3-4edc-9d37-3f121f163cee"
    },
    {
        "author": "姚勉",
        "paragraphs": [
            "近聞沅水路，今亦是風寒。",
            "忠信如先教，邊陲儘易安。",
            "勿云師可去，甘與國辭難。",
            "文武能兼盡，功名更好看。"
        ],
        "title": "送胡教授之沅水任  其二",
        "id": "de160aa0-bac7-44ef-8da0-2b66016c54b6"
    },
    {
        "author": "姚勉",
        "paragraphs": [
            "范張心許友，餘耳面爲朋。",
            "世路巇於嶺，交情薄似冰。",
            "綈袍非舊戀，結綬况同登。",
            "亦莫他人責，先施恐未能。"
        ],
        "title": "有感",
        "id": "2e787195-be93-4630-9912-d51a5c2871a8"
    },
    {
        "author": "姚勉",
        "paragraphs": [
            "山鹿隨麋樂，林烏反哺慈。",
            "傷心惟夢裏，有母似兒時。",
            "愛子平生念，思親隔世悲。",
            "松楸霜露冷，北望淚交頤。"
        ],
        "title": "夢太夫人如平生",
        "id": "82b822c9-7523-48f0-8f31-880f6349d210"
    },
    {
        "author": "姚勉",
        "paragraphs": [
            "一別慈闈面，春風十五花。",
            "不知人有母，誰念子無家。",
            "社雨鄰巢燕，清明壟樹鴉。",
            "動皆傷感處，慟哭夕陽斜。"
        ],
        "title": "靈源上太夫人塚",
        "id": "c43fab34-054c-4610-8b5a-16ebb3a4beeb"
    },
    {
        "author": "姚勉",
        "paragraphs": [
            "閒味西征錄，霜橙嚼鱠虀。",
            "俊聲壓湖北，詩派接江西。",
            "鎮日心相憶，何時手重携。",
            "相期一樽酒，重與叩雲溪。"
        ],
        "title": "題族子霆伯西征錄",
        "id": "75450b7d-c8a6-4e7f-a0e7-47e89363ab5c"
    },
    {
        "author": "姚勉",
        "paragraphs": [
            "一別丹霞洞，何年到此邦。",
            "犬隨燒藥鼎，鶴伴改詩窗。",
            "談柄風生席，清標月在江。",
            "西山聞欲隠，來訪鹿門龐。"
        ],
        "title": "贈玉隆都監周抱一",
        "id": "12512b4a-2083-45ba-87ea-d144eee1fd4e"
    },
    {
        "author": "姚勉",
        "paragraphs": [
            "晨興未梳盥，此興亦何清。",
            "看竹鈎簾坐，澆花遶逕行。",
            "葛巾聊復正，塵事即時生。",
            "安得簞瓢足，扃門遂野情。"
        ],
        "title": "晨興",
        "id": "28ff5b23-5043-410b-a628-6f916c90d17d"
    },
    {
        "author": "姚勉",
        "paragraphs": [
            "杜門人事少，排闥相師來。",
            "童子忙驅鶴，先生正看梅。",
            "煩君滕口說，如我豈身媒。",
            "水鏡能司馬，隆中覓異才。"
        ],
        "title": "贈趙神眼",
        "id": "ba8e6caf-1907-46f1-8147-042ef53b3373"
    },
    {
        "author": "姚勉",
        "paragraphs": [
            "西蜀安公子，爲謀不在身。",
            "倚楹惟國事，于道亦忠臣。",
            "偉矣雙書藁，清哉箇逸民。",
            "丹心天所相，宜有此麒麟。"
        ],
        "title": "安象祖携子餞行英爽可愛贈以詩嘉其有好德秉彝之天必能世其家",
        "id": "6157541c-f72f-4bea-a0f2-aa0826a9320b"
    },
    {
        "author": "姚勉",
        "paragraphs": [
            "詔放山林去，時人冷眼看。",
            "新詩爲我贈，高義似君難。",
            "又說同年弟，尤知取友端。",
            "市將梅子隠，冠尚貢公彈。"
        ],
        "title": "和姜明甫",
        "id": "fd1e9547-72ae-4e3b-ab2a-03e7e085f598"
    },
    {
        "author": "姚勉",
        "paragraphs": [
            "脫兔驚罝逸，潜魚畏餌逃。",
            "山林聊復爾，湖海可曾豪。",
            "藥笑多方誤，棋嗟不著高。",
            "且須隨野鹿，共此食苹蒿。"
        ],
        "title": "和葛德遠  其一",
        "id": "7e5d039d-13da-4a13-944f-c8924c61c9cc"
    },
    {
        "author": "姚勉",
        "paragraphs": [
            "霧豹文雖隠，風蟬蛻即僊。",
            "伴書猶有劍，食硯豈無田。",
            "發藻多師董，思經敢笑邊。",
            "晚成知大器，天詔正求賢。"
        ],
        "title": "和葛德遠  其二",
        "id": "755a23fc-5a7a-42b3-b6c9-abc1b9152cda"
    },
    {
        "author": "姚勉",
        "paragraphs": [
            "聘君今已矣，月入少微星。",
            "又失宗盟長，空悲族譜亭。",
            "生芻嗟莫致，歌薤若爲聽。",
            "只喜陰功在，三槐已綠庭。"
        ],
        "title": "挽十尊長居士",
        "id": "4b217ea7-3b17-445e-bd00-b687a44ddc33"
    },
    {
        "author": "姚勉",
        "paragraphs": [
            "鹿門龐德公，款段馬少遊。",
            "古人不可今，君賢抑其流。",
            "清風足廉頑，厚德亦鎮浮。",
            "君今復古人，善士吾何求。"
        ],
        "title": "又代作",
        "id": "c9609029-e262-42f2-8ae9-0e11fc4a6e12"
    },
    {
        "author": "姚勉",
        "paragraphs": [
            "杜牧先銘墓，淵明自祭文。",
            "兩賢真造理，百世又逢君。",
            "把釣溪沈月，著書山鎖雲。",
            "誰能上遺藁，堪辟木天雲。"
        ],
        "title": "代挽甯西雲",
        "id": "f61d2206-e839-4ae4-8273-704a560137db"
    },
    {
        "author": "姚勉",
        "paragraphs": [
            "今歲新元最喜晴，宿陰都化作清明。",
            "氣從地角天涯轉，春向梅邊柳上生。",
            "鵷路五更鏘劍佩，虎關半夜出弓旌。",
            "羣賢儻在新除目，懽喜山中飽菜羹。"
        ],
        "title": "元日試筆",
        "id": "e7f8392e-fbb1-4318-a76e-ef0babeb8af0"
    },
    {
        "author": "姚勉",
        "paragraphs": [
            "東風已辦上元晴，入夜敲簷又雨聲。",
            "天下更無燈可賞，雲頭應是月孤明。",
            "遥知日甸驚回祿，未用星橋詫太平。",
            "旅舍一枝梅在燭，照人紅影十分清。"
        ],
        "title": "元宵雨",
        "id": "a04bb449-b455-45c2-8a71-92f701a66a16"
    },
    {
        "author": "姚勉",
        "paragraphs": [
            "曲江磯頭山崒嵂，此景江南誇第一。",
            "漁舟晚弄暖波閒，市樓春映晴嵐出。",
            "擁肩寒吟入圖畫，席地草飲成真率。",
            "更叩僧房借榻眠，再上山椒約明日。"
        ],
        "title": "遊曲江分韻得日字",
        "id": "7ae992c7-c1b2-484f-8a93-97a6106fd891"
    },
    {
        "author": "姚勉",
        "paragraphs": [
            "講師曾此雨天花，臺築山椒幾歲華。",
            "一蓋雲松擎羽葆，四盤江水走龍蛇。",
            "好教絕頂崚嶒出，莫放濃陰薈蔚遮。",
            "應有醍醐餘味在，僧房試覓一盃茶。"
        ],
        "title": "遊感山題甘露臺",
        "id": "2e7ee06d-0ee9-4cec-be39-f4593b0606da"
    },
    {
        "author": "姚勉",
        "paragraphs": [
            "入門纔見萬琅玕，便覺玲瓏日影寒。",
            "峰勢近環簷外立，湖光更好竹中看。",
            "煙霞古淡僧容瘦，風露清高鶴夢殘。",
            "已占兩亭凉坐足，再須登閣倚欄干。"
        ],
        "tags": [
            "西湖"
        ],
        "title": "題西湖竹閣寺  其一",
        "id": "e97b2254-a2d2-4730-8d9f-39e955e861d3"
    },
    {
        "author": "姚勉",
        "paragraphs": [
            "千古清風白樂天，昔時曾此飽談禪。",
            "自從西閣無吟跡，惟有東坡嗣舊傳。",
            "來往祇應湖上寺，聽聞誤說海中僊。",
            "我來再拜祠堂下，笑摘巖花薦井泉。"
        ],
        "tags": [
            "西湖"
        ],
        "title": "題西湖竹閣寺  其二",
        "id": "f4f0fd8d-15e8-46ad-953c-84e551e0d8ed"
    },
    {
        "author": "姚勉",
        "paragraphs": [
            "自是瀛洲近帝鄉，孤峰宛在水中央。",
            "地雄海上三山境，天與僊家六月凉。",
            "雲母屏寒蒼檜色，水精奩啟碧湖光。",
            "雪中來此尤須別，好著珠蓑棹玉航。"
        ],
        "title": "瀛嶼",
        "id": "f3eea3cd-4e6c-4ac5-9d20-97ff8fdb0179"
    },
    {
        "author": "姚勉",
        "paragraphs": [
            "外間盾日正相仇，忽有清風起筆頭。",
            "坐對不知三伏熱，起行如與七賢遊。",
            "洗空京洛塵埃氣，化作江南水石秋。",
            "我有一溪恰如此，因君思去理扁舟。"
        ],
        "title": "觀畫竹",
        "id": "a9b976cf-0854-4169-8f85-6b53b54e6808"
    },
    {
        "author": "姚勉",
        "paragraphs": [
            "雪不能甜橘小酸，若爲有此蜜冰團。",
            "比將金彈可勝軟，嚼破水精如許寒。",
            "泉石碎聲鳴齒頰，乾坤清氣入脾肝。",
            "京華六月塵生渴，頼爾煩襟得自寬。"
        ],
        "title": "詠金橘團",
        "id": "13694c7a-4932-4e38-b76e-87ad4064c940"
    },
    {
        "author": "姚勉",
        "paragraphs": [
            "又是秋風入芰荷，尚無黄耳到如何。",
            "慈親想自精神健，嬌女應添智慧多。",
            "踪跡自嗟成漫浪，利名底苦欲奔波。",
            "幾時了却胸中事，只傍南溪理釣蓑。"
        ],
        "title": "思家信不至",
        "id": "8dcce5b0-42d6-43a3-b1e4-9d51b271bb36"
    },
    {
        "author": "姚勉",
        "paragraphs": [
            "吾生傳癖更書癡，俳笑紛紛獨喜隨。",
            "篝火共窺韓子筆，煮茶細說杜陵詩。",
            "論交無此知心友，得句常于見面時。",
            "一念不教千里隔，慈恩花下夢微之。"
        ],
        "title": "有懷學子",
        "id": "8b1fd58a-75f1-485e-b186-f7c33b0b670d"
    },
    {
        "author": "姚勉",
        "paragraphs": [
            "秀出吾宗獨有君，等閒相別又秋新。",
            "江山憔悴生歸思，風雨凄凉夢故人。",
            "天境儘供分石釣，雲溪擬卜住山鄰。",
            "何時對酒聽佳句，洗我胸中一斛塵。"
        ],
        "title": "有懷族子",
        "id": "88cc749a-a49c-43d6-b86a-0f66b7a854fe"
    },
    {
        "author": "姚勉",
        "paragraphs": [
            "孤山古柏鬰蒼蒼，中有高人住此堂。",
            "峻入太空摩日月，清蟠勁氣挾風霜。",
            "葉餐曉露通僊藥，子爇宵煙謁帝香。",
            "已結歲寒方外友，願分一半白雲鄉。"
        ],
        "title": "贈陳柏堂道士",
        "id": "dd98b981-d25c-4247-82e8-7830e76c9f05"
    },
    {
        "author": "姚勉",
        "paragraphs": [
            "等閒伸脚動天文，須信乾坤繫此身。",
            "天上有星猶是客，漢庭何事肯爲臣。",
            "祇當泉石容真隠，安可文書役故人。",
            "豈但雲臺高不似，釣臺草木至今春。"
        ],
        "title": "題釣臺",
        "id": "96a20fe5-3bf0-4dea-beaf-0c34c9b6ced5"
    },
    {
        "author": "姚勉",
        "paragraphs": [
            "桂花香滿月輪秋，穩送鵬程萬里遊。",
            "身近清光瞻帝座，手携多士上瀛洲。",
            "戊申奏對規模闊，庚戌掄魁氣數周。",
            "陳亮自來天下選，老年更好作龍頭。"
        ],
        "title": "送陳新恩赴殿試",
        "id": "e3051061-96d8-46aa-b9c4-b0fb076dee39"
    },
    {
        "author": "姚勉",
        "paragraphs": [
            "正誼羣英自藹然，喜君已是著先鞭。",
            "翼摶北海三千里，身在西雝尺五天。",
            "學舍快升優褐上，酒樓莫戀軟紅邊。",
            "雙親教子相期切，成取功名趁妙年。"
        ],
        "title": "送同窗趙章甫上舍入京  其一",
        "id": "898ea403-7da8-4062-8c5c-d669984ca1f1"
    },
    {
        "author": "姚勉",
        "paragraphs": [
            "一別西湖又見春，夢魂長是繞湖濱。",
            "爲煩竹閣揩題墨，更向梅花道故人。",
            "槐市舊遊休復問，龍門佳客尚能新。",
            "明年儻共昕庭對，願過當時蔡與陳。"
        ],
        "tags": [
            "西湖"
        ],
        "title": "送同窗趙章甫上舍入京  其二",
        "id": "9ccafe21-2bd8-430d-9a79-093ae1674d68"
    },
    {
        "author": "姚勉",
        "paragraphs": [
            "槐花又向此秋黄，槐未黄時趁早忙。",
            "龍到水高衝浪化，鵬因風厚貼雲翔。",
            "棠金鏃取霜筠健，越砥磨開電劍光。",
            "努力晨窗并夜案，天庭已動桂枝香。"
        ],
        "title": "寄鄒希聖兄弟",
        "id": "6b1e109c-45ce-44bd-8d52-47e4d2c8cb04"
    },
    {
        "author": "姚勉",
        "paragraphs": [
            "聖朝珍重設儒科，總總英賢入禮羅。",
            "天下豈無偕計上，日邊此獨得人多。",
            "僊橋快應龍頭讖，工席忻聆燕衎歌。",
            "雅志不爲溫飽計，尚期勳業等山河。"
        ],
        "title": "和郡侯勸駕韻  其一",
        "id": "370ecd1c-91d9-4c0a-9413-b6ae0891c015"
    },
    {
        "author": "姚勉",
        "paragraphs": [
            "睎顔欲進聖門科，何意嫦娥剪綠羅。",
            "拾紫不知如芥易，一紅也覺占春多。",
            "興賢借此雙旌重，得士歡於五袴歌。",
            "九萬扶摇風力健，穩吹槎馭上天河。"
        ],
        "title": "和郡侯勸駕韻  其二",
        "id": "242267b9-ebc4-44eb-b024-352b4c19775f"
    },
    {
        "author": "姚勉",
        "paragraphs": [
            "玉龍捲動海千尋，一滴天瓢水尺深。",
            "農父带雲耕宿潤，使君喜雨入新吟。",
            "浪低麥隴收難速，針短秧疇插未禁。",
            "三日頓回生意滿，天心只在我公心。"
        ],
        "title": "和郡侯喜雨韻",
        "id": "d809a8c3-7e01-4c4c-b417-6bd4eb1a450d"
    },
    {
        "author": "姚勉",
        "paragraphs": [
            "仁如愛日潔冰壺，鞭不曾施豈用蒲。",
            "吏服官清羞鬻獄，民憐邑窘競輸租。",
            "甘棠舍在春常滿，行李船空月亦無。",
            "展驥分州猶未稱，合於紫禁著飛鳬。"
        ],
        "title": "送趙判縣美任改除閬倅",
        "id": "f6919536-673f-4be3-a1c4-fa250c89f25b"
    },
    {
        "author": "姚勉",
        "paragraphs": [
            "不見元城不泗州，令人媿汗直如流。",
            "獲瞻沂水春風點，說到濂溪太極周。",
            "我豈能爲前輩役，君真合向古人求。",
            "考亭一派今寥落，還肯同登道閫不。"
        ],
        "title": "和劉月湖縣尉",
        "id": "c523dc08-b85e-4c57-80da-ea91db36dd05"
    },
    {
        "author": "姚勉",
        "paragraphs": [
            "尺書春寄忽驚秋，未見新除入報郵。",
            "鐵漢尚疎丞相馬，玉兒肯伴秀才牛。",
            "欲令世事更新易，可使時賢不進休。",
            "子職顯揚千古事，聖恩深重更龍頭。"
        ],
        "title": "用樂魁聲道寄李後林韻寄聲道  其一",
        "id": "985fcbb2-c7c8-4e50-8712-3710bbfeb99d"
    },
    {
        "author": "姚勉",
        "paragraphs": [
            "一葉梧桐喚動秋，分投閒散亦無郵。",
            "超踰未羨詔金馬，遲鈍不妨騎土牛。",
            "天爵夐殊人爵貴，僞心那似德心休。",
            "讀書豈爲榮身計，何必三公要黑頭。"
        ],
        "title": "用樂魁聲道寄李後林韻寄聲道  其二",
        "id": "9d4be440-7d6e-4328-9692-0dc477db42cd"
    },
    {
        "author": "姚勉",
        "paragraphs": [
            "別來知是幾三秋，書倩洪喬懶作郵。",
            "帛足忽傳來自鴈，軸腰更喜大如牛。",
            "信知蓋世名非枉，吟到驚人句未休。",
            "何日杖藜參口訣，歸來閉戶學從頭。"
        ],
        "title": "再用前韻寄後林  其一",
        "id": "d296da71-0fec-412d-9f9b-8262dac08494"
    },
    {
        "author": "姚勉",
        "paragraphs": [
            "貞心古幹健凌秋，人似淵明愧督郵。",
            "覽德未能儀舜鳳，干時那肯食秦牛。",
            "紋楸失著誰能整，黄間同機底未休。",
            "杜若山中人窈窕，白蘋風嫋楚江頭。"
        ],
        "title": "再用前韻寄後林  其二",
        "id": "5d1d24a7-54cc-4de0-878c-cf9ab1e0f4d1"
    },
    {
        "author": "姚勉",
        "paragraphs": [
            "老泉坡潁成名了，曾應君家木假山。",
            "父與子偕升禮部，弟隨兄去入賢關。",
            "龍驅萬馬空如洗，鳳挾雙雛逸莫攀。",
            "早早歸來榮晝錦，綠衣爭映綵衣斑。"
        ],
        "title": "送王新恩赴省",
        "id": "8f2e102e-f0f9-47d6-8f64-daf612e424ea"
    },
    {
        "author": "姚勉",
        "paragraphs": [
            "梅梢枯處忽東風，魁壓千花一點紅。",
            "歡喜馬頭飛雪處，安排龍首綵雲中。",
            "內訌外阻憂方大，東拄西撐策已窮。",
            "試了南宮趨北闕，好輸鯁論發天聰。"
        ],
        "title": "送萬仲榮赴省",
        "id": "9fb44575-627d-4725-ba33-16535ebd51b7"
    },
    {
        "author": "姚勉",
        "paragraphs": [
            "滿望飛騰幾許年，一聞充賦喜如顛。",
            "金經爐冶鋒方銳，木飽風霜節始堅。",
            "此去穩登雲裏路，定知榮冠籍中僊。",
            "近聞上蔡鸕洲合，一似前年錦水連。"
        ],
        "title": "送童子敬赴省",
        "id": "9d78fe47-6a6e-40c9-94c8-40262a95a88a"
    },
    {
        "author": "姚勉",
        "paragraphs": [
            "前歲親從月殿回，素娥引領到瑶臺。",
            "桂枝指點教先折，僊籍披陳看後來。",
            "恰見拱辰名字接，一如公序弟兄魁。",
            "預將消息而今報，好作百花頭上梅。"
        ],
        "title": "送王元高兄弟東上  其一",
        "id": "deac90a6-26cb-4f70-bd09-42ed2e0ac0df"
    },
    {
        "author": "姚勉",
        "paragraphs": [
            "去去龍門客又新，一鞭猛過禹濤春。",
            "竚觀極論陳三策，切莫潜兵救八人。",
            "沂國素無溫飽志，梅溪不作諂諛臣。",
            "二難兄弟當如此，及第歸來喜拜親。"
        ],
        "title": "送王元高兄弟東上  其二",
        "id": "5da3fd7a-2e5b-432a-9152-229d28710563"
    },
    {
        "author": "姚勉",
        "paragraphs": [
            "西風滿路桂枝香，催整登雲步月裝。",
            "羣輩總皆推德行，三年稔已聽文章。",
            "琅琅議論須披腹，瑣瑣功名只探囊。",
            "捷了早來談傑作，聳聞鳴鳳瑞朝陽。"
        ],
        "title": "送羅道甫歸廬陵應舉",
        "id": "3fd446c7-3d7f-4f9c-a463-eca42d385385"
    },
    {
        "author": "姚勉",
        "paragraphs": [
            "古來尉自號神僊，况是棲身快閣天。",
            "好向盤根施利器，如登熟路著先鞭。",
            "可知豈患無知己，自愛應能不愛錢。",
            "近世末僚卿相少，願儲遠業繼前賢。"
        ],
        "title": "送陳縣尉之太和新任",
        "id": "c3221248-d290-407c-831b-9ee6fd51d04e"
    },
    {
        "author": "姚勉",
        "paragraphs": [
            "戀陟懷遷怕去官，近時君子退如難。",
            "中書堂拂高風袖，神武門留太華冠。",
            "此舉直堪驚醉夢，斯人端是障狂瀾。",
            "先生真正平齋子，凜凜清標萬古寒。"
        ],
        "title": "送洪右司去官",
        "id": "e72f5bf7-1378-4001-a51e-4a8b3c9f8681"
    },
    {
        "author": "姚勉",
        "paragraphs": [
            "謝池草句本無奇，千古流傳五字詩。",
            "祇是可人醒枕席，許多生意在壎篪。",
            "信渠風雨聽眠處，快甚江山得助時。",
            "顧我此懷今已矣，羨君兄弟撚吟髭。"
        ],
        "title": "寄題陳肩夔兄弟夢草堂",
        "id": "7f4bf928-945d-42ae-8019-927e68aab6a5"
    },
    {
        "author": "姚勉",
        "paragraphs": [
            "八窗面面受新凉，萬蓋盈盈擁靚粧。",
            "倩得天孫雲杼軸，織成騷客錦衣裳。",
            "雨翻綠浄盤中玉，風攪紅嬌鏡底香。",
            "箇裏搜詩最奇絕，吐爲黼黻五文章。"
        ],
        "title": "寄題陳肩夔雲錦窗",
        "id": "2645713e-637e-4a2f-915a-a8d8791a596c"
    },
    {
        "author": "姚勉",
        "paragraphs": [
            "此堂清不著珠璣，只要雙親佚老宜。",
            "春酒儘堪眉壽介，斑衣長似乳時嬉。",
            "婦垂鶴髮陪姑緯，翁撚銀髯課子詩。",
            "飽飲菊花潭上水，鷄窠猶自拜孫枝。"
        ],
        "title": "奉題呂氏宜老堂",
        "id": "fba6ec88-efb9-4d16-8c22-bf2580ed4bd7"
    },
    {
        "author": "姚勉",
        "paragraphs": [
            "千里携書謁帝閽，如君忠義出天根。",
            "筳篿已卜回淵聽，寸草還思報厚恩。",
            "且共漁樵談帝霸，豈無豪俊整乾坤。",
            "細吟窗下廬山句，亦欲鄉人訪道原。"
        ],
        "tags": [
            "庐山"
        ],
        "title": "和豐城鄒端簡韻就送其歸  其一",
        "id": "5d5f0b5b-4b70-4997-8392-69b28c68af38"
    },
    {
        "author": "姚勉",
        "paragraphs": [
            "批了龍鱗歸釣魚，江濤帖息果天歟。",
            "腰雖未印衣重綵，囊縱無金篋有書。",
            "日可事劉宜令伯，天教名子更僑如。",
            "本原培養非愚計，遠業何妨厚自儲。"
        ],
        "title": "和豐城鄒端簡韻就送其歸  其二",
        "id": "2512174d-384a-47b1-8344-88c9609625e1"
    },
    {
        "author": "姚勉",
        "paragraphs": [
            "書堂靜占百花林，蜀錦香浮一逕陰。",
            "楊柳軟風吹雨醒，海棠輕霧擁春深。",
            "盈樽有酒供清醉，滿眼皆詩足勝吟。",
            "冰雪相看人更好，竹君梅友歲寒心。"
        ],
        "title": "題百花林書堂",
        "id": "3e225ca2-39ea-45fb-9293-c10832771fa9"
    },
    {
        "author": "姚勉",
        "paragraphs": [
            "前山杳靄翠煙凝，幾點疎星隔岸燈。",
            "不是飛來千里月，如何照徹一壺冰。",
            "天開圖畫無窮趣，人在林巒最上層。",
            "動智靜仁須有得，欄干莫只等閒凭。"
        ],
        "title": "溪山堂翫月",
        "id": "684cad87-31e7-437a-88aa-976f2bb68858"
    },
    {
        "author": "姚勉",
        "paragraphs": [
            "霜風纔辦兩朝晴，怪聽敲窗又雨聲。",
            "一夜忽生虛室白，六花已與短簷平。",
            "酒斟銷帳真成俗，興盡扁舟且未清。",
            "想得鳳山高處好，試來著屐水精城。"
        ],
        "title": "招友人鳳山觀雪",
        "id": "0519783e-c750-467e-856d-c14ff268ef21"
    },
    {
        "author": "姚勉",
        "paragraphs": [
            "馬頭雪絮舞花深，便覺新陽改故陰。",
            "天上素光開玉府，眼前一色是瓊林。",
            "定知洄曲師當捷，且把新豐酒獨斟。",
            "萬木怯寒頭正縮，梅花一點露春心。"
        ],
        "title": "入京遇雪",
        "id": "9dad032c-6458-44d3-8b8a-8b38d0296fde"
    },
    {
        "author": "姚勉",
        "paragraphs": [
            "纔起程時雪絮春，雪餘又是雨兼旬。",
            "肩輿聊復能安穩，步屧其如受苦辛。",
            "楮賤米窮嘗世味，風餐露宿鍊官身。",
            "一朝儻有青雲上，莫忘泥耕水耨人。"
        ],
        "title": "道中積雨",
        "id": "0cb2b4ef-be80-4902-9fc3-83ddf36b71d4"
    },
    {
        "author": "姚勉",
        "paragraphs": [
            "雪崖來覓雪坡詩，崖險坡平雪總宜。",
            "每羨僧房聞竹折，終强俗客聽窗知。",
            "巖收泉竇無聲溜，石壓梅花側出枝。",
            "到了紅爐融一片，須還門外尺深時。"
        ],
        "title": "贈俊上人雪崖",
        "id": "50fe4cec-abad-4e33-80df-4bb53c7c4efd"
    },
    {
        "author": "姚勉",
        "paragraphs": [
            "幽人何處倚漁竿，百頃清潭浸碧寒。",
            "不動一波疑水定，中涵萬象覺天寬。",
            "山將螺髻堆銅鏡，月借玻瓈現玉盤。",
            "莫作窈深無底看，是間應有卧龍蟠。"
        ],
        "title": "題道士碧潭",
        "id": "8ae85b91-e21d-474d-af49-8d6c835ac25c"
    },
    {
        "author": "姚勉",
        "paragraphs": [
            "貴賤由來不自齊，巧將躔次說高低。",
            "星環雲漢胸羅列，斗挹天漿手獨提。",
            "太乙昨傳當蜀道，文昌今喜尚江西。",
            "中興氣運應從此，試問何時復聚奎。"
        ],
        "title": "贈朱五星",
        "id": "0912af4c-6dac-4d59-b660-7b8e8e772434"
    },
    {
        "author": "姚勉",
        "paragraphs": [
            "赭袍黄屋儼臨軒，獨立班頭領衆僊。",
            "五色雲乘金殿日，一聲雷繞玉除天。",
            "浮榮何敢矜科第，實地惟知學聖賢。",
            "深重君恩無以報，疾風草勁雪松堅。"
        ],
        "title": "廷唱謝恩",
        "id": "e9c9a87c-f13e-43ff-9e13-33c9c9fc56c2"
    },
    {
        "author": "姚勉",
        "paragraphs": [
            "叨塵愧甚鶴乘軒，誓報洪私敢塞源。",
            "回有聖明真願輔，軻於仁義豈忘言。",
            "清朝長欲諸賢在，公論常扶一脈存。",
            "湛露獨霑慚過厚，盍推四海遍皇恩。"
        ],
        "title": "恭和御賜詩",
        "id": "ec736fa3-6a77-4bfa-87f7-e6558dcb7d29"
    },
    {
        "author": "姚勉",
        "paragraphs": [
            "舉世昏昏醉夢中，一聲震撼自天宮。",
            "鼇呿大海三山動，獅吼危巔萬獸空。",
            "待漏早朝驚假寐，求衣宵起寤宸聰。",
            "須臾濁霧都收歛，喚出扶桑皎日紅。"
        ],
        "title": "聞吳山鐘",
        "id": "12c536b8-5731-4cf9-bc69-109309e565b9"
    },
    {
        "author": "姚勉",
        "paragraphs": [
            "盡將心事寫成碑，大要操修在不欺。",
            "此一瓣香前輩似，只三箇字老天知。",
            "素瓶貯豆應先滿，匹馬携琴料自隨。",
            "吾榜得人今又盛，會排介甫擊升之。"
        ],
        "title": "寄題武安節推同年萬君定翁露香堂",
        "id": "46488ec5-7d73-4d4f-86b5-68e3146fde1f"
    },
    {
        "author": "姚勉",
        "paragraphs": [
            "文章得印天嘗靳，家世傳燈古亦疎。",
            "幸甚遷能紬石室，惜哉昶亦誤銀車。",
            "君今自是人龍子，名復高橫薦鶚書。",
            "讀飽鄴侯三萬軸，放高通德舊門閭。"
        ],
        "title": "送鄭編修子四省元  其一",
        "id": "7d8ad59b-14c7-446a-90a5-b6c28f6c1a64"
    },
    {
        "author": "姚勉",
        "paragraphs": [
            "著身書带草堂中，得與郎君硯席同。",
            "能學鳴蟬宜賦好，不求野鶩自書工。",
            "壯懷直擬聯龍虎，別恨休驚背燕鴻。",
            "他日東山香宇宙，格齋方不負誠翁。"
        ],
        "title": "送鄭編修子四省元  其二",
        "id": "145436ea-5e64-40eb-a90f-be0da35eae5b"
    },
    {
        "author": "姚勉",
        "paragraphs": [
            "敲冰燒葉煮槍旗，一笑平生識面遲。",
            "道上孔程傾蓋日，酒邊賀白解貂時。",
            "飽參霽月光風趣，似讀晴煙暖霧詩。",
            "甚欲爲雲從上下，只愁龍去渺無期。"
        ],
        "title": "次韻黄東野德明且識初識",
        "id": "e93d7b21-3ed2-421f-b057-0245761b08d5"
    },
    {
        "author": "姚勉",
        "paragraphs": [
            "有客來從仕國中，多時竹馬閙兒童。",
            "爭言記壁崔斯立，今屬詩家姚武功。",
            "一節清如金掌露，十分明似水晶籠。",
            "先聲已好爲官易，飛鶚聯翩遇順風。"
        ],
        "title": "奉餞萬安贊府兄長之官  其一",
        "id": "7cc941b3-3f4d-4347-b139-c8b0e4145c6f"
    },
    {
        "author": "姚勉",
        "paragraphs": [
            "天下如今怕縣灘，廬陵見說縣尤難。",
            "抉搜隠匿嘖豪戶，遲鈍催科怒上官。",
            "革弊有方須是漸，卹民到底莫如寬。",
            "萬家壯邑雖煩劇，邑相能賢儘易安。"
        ],
        "title": "奉餞萬安贊府兄長之官  其二",
        "id": "e59d472f-8bbc-4f9b-97ca-ea1b9a7c7727"
    },
    {
        "author": "姚勉",
        "paragraphs": [
            "吾族年來亦自奇，兩年兩度報瓜時。",
            "班行笑我難安脚，州縣輸君省皺眉。",
            "學不濟時非有用，官能及物儘堪爲。",
            "山林肥遯方深密，夢入春池但寄詩。"
        ],
        "title": "奉餞萬安贊府兄長之官  其三",
        "id": "ba0d19e2-56dc-428a-868f-fbd1f2a8a608"
    },
    {
        "author": "姚勉",
        "paragraphs": [
            "道在顔瓢樂不憂，清風端可繼前修。",
            "朅將西澗重新了，莫是東萊再出不。",
            "學校諸生俱嚮仰，文章太守共賡酬。",
            "戍瓜忽及東吾道，輕重從知繫去留。"
        ],
        "title": "和趙提刑韻送呂堂長主簿  其一",
        "id": "406df4c7-abe5-4146-8643-ae88fb749146"
    },
    {
        "author": "姚勉",
        "paragraphs": [
            "擘脯鈎鱸倩老羝，離腸那肯話酸悽。",
            "題橋舊事傳邛蜀，衣錦新榮耀會稽。",
            "未領衆星朝極北，且擎一柱立天西。",
            "鳳鸞止止寧棲棘，五色雲間有紫泥。"
        ],
        "title": "和趙提刑韻送呂堂長主簿  其二",
        "id": "671c01a9-f797-41a0-9cd7-a0795ce7ecf1"
    },
    {
        "author": "姚勉",
        "paragraphs": [
            "四州八邑此同窗，鏗石鏘金日擊撞。",
            "鵬翼相將摶北海，龍頭更奪過西江。",
            "蒿苹是日開先宴，萸菊他時捷各邦。",
            "橫浦自期吾豈敢，玉山對策又無雙。"
        ],
        "title": "乙卯七月庚子魁祀禮成同舍諸新元相與宴擬鹿鳴也故敢亦擬勸駕詩呈幸領此意",
        "id": "49581193-2c6b-4863-bf78-95cb6c7ae463"
    },
    {
        "author": "姚勉",
        "paragraphs": [
            "杖藜看笋數犀株，天墮香雲五色書。",
            "落月照人驚夢昨，光風識面記春初。",
            "珠駢巧語誰能揀，錦比新詩迥不如。",
            "轉讀轉佳難去手，眉間愁思爲君舒。"
        ],
        "title": "次友人示詩集  其一",
        "id": "4cacd2fd-1428-457c-a263-9d9482918879"
    },
    {
        "author": "姚勉",
        "paragraphs": [
            "錦江前日解征鞍，剩擬春衫準酒歡。",
            "杜宇有聲催客去，海棠無伴與誰看。",
            "而今柳巷青春老，又是秧塍白水漫。",
            "君欲相思須命駕，休言別易盍簪難。"
        ],
        "title": "次友人示詩集  其二",
        "id": "9e1139f5-e6bd-465f-9d37-ba9723fa087a"
    },
    {
        "author": "姚勉",
        "paragraphs": [
            "去歲春風客帝京，西湖煙雨過清明。",
            "蘇堤畫舫春三月，天竺清鐘夜五更。",
            "行李裹書歸舊隠，野花沽酒賞新晴。",
            "只緣未讀時文熟，端合山中且菜羹。"
        ],
        "tags": [
            "西湖"
        ],
        "title": "次友人示詩集  其三",
        "id": "209970d2-3d20-463e-b79e-71c366059ecc"
    },
    {
        "author": "姚勉",
        "paragraphs": [
            "又是東風柳絮時，催春尚喜杜鵑遲。",
            "雨晴蔓綠侵高木，風定殘紅閣舊枝。",
            "眼底好山娛意思，耳邊幽鳥話心期。",
            "雲居見說郊行樂，不得騎馿背錦隨。"
        ],
        "title": "次韻諸友遊雲居  其一",
        "id": "ba930eae-296c-4375-917c-955a3ec277dc"
    },
    {
        "author": "姚勉",
        "paragraphs": [
            "絮風絲日颺新晴，望柳前川學大程。",
            "浪不起花澄沼徹，雲無留葉太虛清。",
            "林間整屐聞鶑語，竹外搘筇數蟻行。",
            "底事春愁都減盡，新來不似舊鍾情。"
        ],
        "title": "次韻諸友遊雲居  其二",
        "id": "f9c6d7d4-2d8c-4db7-9e05-ea4d4584eaf9"
    },
    {
        "author": "姚勉",
        "paragraphs": [
            "久不欹眠聽說詩，心茅又塞介然蹊。",
            "那能蠶雨鳴窗葉，徒自鷄天舞甕醯。",
            "詩態笑看雲靄靄，客懷喚醒曉凄凄。",
            "龍香惠我真安用，君有佳篇好自題。"
        ],
        "title": "和松窗主人薦墨客詩",
        "id": "ff98b909-9c40-4dde-b51d-fec5b67c25e7"
    },
    {
        "author": "姚勉",
        "paragraphs": [
            "寂寂江城又立春，土牛何物竟無神。",
            "試傾官酒梅花畔，不似園丁菜把新。",
            "綵勝豈留良夜夢，紙窗靜拂隔年塵。",
            "東風畢竟於人好，早有鶑聲入鬢唇。"
        ],
        "title": "和通判直閣立春聞鶑  其一",
        "id": "f1487717-d037-4fbe-bad1-6941fafd047a"
    },
    {
        "author": "姚勉",
        "paragraphs": [
            "畫角聲中曉喚春，依城柳眼又精神。",
            "試呼臘蟻梅邊酌，恰喜朝鶑雪底新。",
            "幽谷暖融空翠濕，上林香動軟紅塵。",
            "燕樓暗想翻新曲，惱破朱櫻一點唇。"
        ],
        "title": "和通判直閣立春聞鶑  其二",
        "id": "4d72c1ea-eae6-4bb2-b3a9-0715d0529c92"
    },
    {
        "author": "姚勉",
        "paragraphs": [
            "火傘停空更不移，此身如著甑中炊。",
            "蠅方附熱爭投案，蟬欲追凉別過枝。",
            "靜話竹窗煎雪浪，倦投水館卧風漪。",
            "渠儂箇底休嫌熱，聞道瀘南正出師。"
        ],
        "title": "和張公望苦熱韻  其一",
        "id": "b0fe7bfa-5572-4e2c-97d6-8a610d6c31c7"
    },
    {
        "author": "姚勉",
        "paragraphs": [
            "一榻尋凉晝幾移，畏看煙火欲停炊。",
            "喜聽晚雨鳴荷葉，安得秋風起桂枝。",
            "林靜獨宜眠綠蔭，波寒誰伴釣清漪。",
            "讀君妙句真如濯，願拜敲推一字師。"
        ],
        "title": "和張公望苦熱韻  其二",
        "id": "d638e864-8bd8-4563-b749-4a78c6038859"
    },
    {
        "author": "姚勉",
        "paragraphs": [
            "玉梅蒼竹擁冰壺，中有揚雄宅一區。",
            "地占清虛開境界，人從確實作工夫。",
            "窮經得趣床橫易，體道存心壁畫圖。",
            "格物致知功用大，的傳願繼考亭朱。"
        ],
        "title": "題朱氏梅芳書院",
        "id": "14676500-0653-45f1-9b97-94f821878aaa"
    },
    {
        "author": "姚勉",
        "paragraphs": [
            "石灘江上一詩仙，家住雙清小有天。",
            "句裏出奇超象外，人閒無事到吟邊。",
            "讀騷長在滋蘭畹，好客多留種秫田。",
            "見說尚參顔樂處，今時誰似若人賢。"
        ],
        "title": "題胡景顔雙清堂",
        "id": "d40c0582-1531-46b9-bc38-dbe38627402e"
    },
    {
        "author": "姚勉",
        "paragraphs": [
            "蕭寺恭拈一瓣香，漢宮遥上萬年觴。",
            "庚申再造皇基遠，甲子新開御曆長。",
            "萬物總歸春宇宙，八荒都入壽封疆。",
            "小臣政此朝天闕，葵藿傾心仰太陽。"
        ],
        "title": "題華嚴寺",
        "id": "9ea36cba-004c-4577-9b3e-3cf00fb89b0f"
    },
    {
        "author": "姚勉",
        "paragraphs": [
            "滿襟霽月皎無塵，愛客寧嫌客過頻。",
            "倚竹題詩驚思妙，傍花尋柳見情真。",
            "如今南浦傷行客，此處西湖有主人。",
            "與著三年端的約，孤山同訪早梅春。"
        ],
        "tags": [
            "西湖"
        ],
        "title": "送別張倅",
        "id": "86223e61-8842-47f8-92c8-a6f4c233f7ca"
    },
    {
        "author": "姚勉",
        "paragraphs": [
            "寶婺星邊太白僊，馭風飛下錦河邊。",
            "朅來盡散陽春脚，歸去獨撐明月船。",
            "名重題輿千里郡，詔催步履八花磚。",
            "只愁此後民艱食，誰與邦民作食天。"
        ],
        "title": "送別趙倅",
        "id": "f5664d2d-415f-4cda-90d4-92de5b087261"
    },
    {
        "author": "姚勉",
        "paragraphs": [
            "曉來積雪被長巒，約住春和縱臘寒。",
            "諂賀豈堪隨味道，高眠且只學袁安。",
            "謾驚柳絮攙先舞，獨愛梅花奈久看。",
            "安得化爲千萬庾，放教糴事一分寬。"
        ],
        "title": "和友人春雪韻",
        "id": "881c76eb-4ffc-4d36-a0fd-fd7c7993fe91"
    },
    {
        "author": "姚勉",
        "paragraphs": [
            "趁晴亦欲强追陪，爭奈濃陰墨樣堆。",
            "燕子纔銜春色至，鵓鴣又喚雨聲來。",
            "從教野草爭先長，勒住名花莫浪開。",
            "世道而今總如此，竹關深閉且擎杯。"
        ],
        "title": "丁巳春夏之交巨浸屢至小民艱食郡侯請諸寓貴講行賑濟漸就次第僉幕有撓其議而變其法者楊監簿再來請入局商榷不赴寄以詩",
        "id": "63c3f9c9-c1b7-412f-bed7-ec92e7b7cfac"
    },
    {
        "author": "姚勉",
        "paragraphs": [
            "聖主天姿本至仁，豈容重糴久傷民。",
            "聳傳丹鳳銜來詔，媿殺蒼鷹枉做人。",
            "方峻符移譁叫突，忽收箠楚罷吟呻。",
            "歡聲和氣乾坤滿，爭祝皇齡萬萬春。"
        ],
        "title": "戊午喜罷和糴  其一",
        "id": "f8c5bd47-0a3f-401e-8ed2-9e52f9a24c73"
    },
    {
        "author": "姚勉",
        "paragraphs": [
            "到處相思虎政苛，設官本意果如何。",
            "民今不足將誰足，糴本名和豈是和。",
            "一例冉求增聚歛，幾人陽子拙催科。",
            "昨來投劾歸歟者，到底賢聲却不磨。"
        ],
        "title": "戊午喜罷和糴  其二",
        "id": "22993a9b-5872-4f97-9a22-8cbe3cb58130"
    },
    {
        "author": "姚勉",
        "paragraphs": [
            "珍重蕭灘刺史賢，能令四海遍皇恩。",
            "奏篇纔上旋如請，明主何嘗不可言。",
            "彼已任教書課最，若人方稱冊臨軒。",
            "正愁舉世皆喑啞，也有朝陽鳳叫閽。"
        ],
        "title": "戊午喜罷和糴  其三",
        "id": "4f425b7e-e3a8-458f-a5a6-691569bcb5b7"
    },
    {
        "author": "姚勉",
        "paragraphs": [
            "虐糴安能峙糗糧，只因根本暗中戕。",
            "並緣鼠猾豐衣食，受納狼貪富橐囊。",
            "中戶白科都罄室，列城黑腐謾盈倉。",
            "邊塵澒洞烽煙急，民命如絲謹勿傷。"
        ],
        "title": "戊午喜罷和糴  其四",
        "id": "598a845b-1971-4453-a564-e6f391401e33"
    },
    {
        "author": "姚勉",
        "paragraphs": [
            "湖干野泊不知更，水國荒寒愴旅情。",
            "一夜奔雷吁可怪，滿空寒雨注如傾。",
            "颶風翻海驅潮勢，戰鼓轟天震地聲。",
            "到曉定應三尺雪，短篷忽漏赤暾明。"
        ],
        "title": "和鄒希賢舟中遇風雨",
        "id": "28ae8ee7-8aed-479b-9960-24fb8ab0564f"
    },
    {
        "author": "姚勉",
        "paragraphs": [
            "公孫曲學聽渠阿，正則寧隨上下波。",
            "浪憶笑談今已矣，不知眠飯近如何。",
            "故人几上書應少，俗客門前屨豈多。",
            "頼有潁濱相慰藉，夜床風雨對東坡。"
        ],
        "title": "次方峻峰餞行韻并柬蛟峰",
        "id": "cfd2a02b-e4ee-41ca-95f8-573181538a13"
    },
    {
        "author": "姚勉",
        "paragraphs": [
            "久矣蓴鱸欲趁歸，自知花樣不隨時。",
            "巖張欲保君心泰，英竦終嫌聖德詩。",
            "榮辱不知欣我在，怨尤俱泯恃天知。",
            "達官格子那能學，橫艇何妨釣野池。"
        ],
        "title": "和劉山居見惠之什  其一",
        "id": "332cadda-d122-4266-8fe3-9e4c5384a5ec"
    },
    {
        "author": "姚勉",
        "paragraphs": [
            "喜逐秋風馬後歸，及君猶未戍瓜時。",
            "盡傾無底囊中語，細讀新吟卷裏詩。",
            "好趣莫教兒輩覺，此心惟有故人知。",
            "只愁天欲孤籠翼，早晚芙蓉在綠池。"
        ],
        "title": "和劉山居見惠之什  其二",
        "id": "432c34f5-7a8e-48e5-b5a9-000b049d642b"
    },
    {
        "author": "姚勉",
        "paragraphs": [
            "作者于今已幾人，謝天放我出紅塵。",
            "尋渠林鹿沙鷗伴，乞得孤雲野鶴身。",
            "閒味聖賢皆古意，靜觀景物四時春。",
            "元正除授君知否，食邑西風號逸民。"
        ],
        "title": "西山庵居",
        "id": "1a12302c-4443-48c0-97a9-181bcf984c07"
    },
    {
        "author": "姚勉",
        "paragraphs": [
            "一點靈虛鏡樣明，只須提掇要常醒。",
            "微幾纔動先知吉，萬象交森獨測靈。",
            "至寂靜中能有感，遍酬應後却無形。",
            "死灰枯木都非法，但讀吾儒一字經。"
        ],
        "title": "贈術士姚有應自號通靈心神仙口  其一",
        "id": "4bc00be9-cca3-4586-b2b2-fb5e4d826dd2"
    },
    {
        "author": "姚勉",
        "paragraphs": [
            "僊在虛懷不可知，神僊有口欲何爲。",
            "餐風吸露囂塵表，說地談天爛醉時。",
            "不带一星煙火氣，儘饒三寸帝王師。",
            "到頭莫把真機泄，靜默元來未是癡。"
        ],
        "title": "贈術士姚有應自號通靈心神仙口  其二",
        "id": "42abdf49-8bc2-4e76-84ab-0b6462fa707d"
    },
    {
        "author": "姚勉",
        "paragraphs": [
            "入境歡聲聽野農，題輿今有曲江公。",
            "官居寒露清冰裏，人在光風霽月中。",
            "席有新詩吟客滿，案無滯牘訟庭空。",
            "只愁驥足難淹久，行捧絲綸入漢宮。"
        ],
        "title": "代謁張別駕  其一",
        "id": "e166bfda-c116-4f5e-bdc9-855e52773687"
    },
    {
        "author": "姚勉",
        "paragraphs": [
            "放浪江湖已幾年，袖携長劍倚天邊。",
            "草廬不見蜀諸葛，采石謾思唐謫僊。",
            "虎穴未能酬素志，龍門端合謁時賢。",
            "鄉邦幸有乖崖在，庶許諸生學李畋。"
        ],
        "title": "代謁張別駕  其二",
        "id": "0df51169-e819-4210-b5f7-aee649431631"
    },
    {
        "author": "姚勉",
        "paragraphs": [
            "見說襄陽墮甑時，公嘗前此料危機。",
            "傷心漢峴疆重拓，回首羊鄒事已非。",
            "安得籌邊書日報，誰能薦士剡天飛。",
            "當年子羽知吳玠，尚作西撐一柱巍。"
        ],
        "title": "挽趙制機",
        "id": "a11ae0f7-c5a8-4567-b592-3eb4659c7397"
    },
    {
        "author": "姚勉",
        "paragraphs": [
            "僊家瑶林天，移來在江國。",
            "誰歟境中人，山立而玉色。"
        ],
        "title": "梅境",
        "id": "340d0f20-c523-4c43-9af1-405c70f094d0"
    },
    {
        "author": "姚勉",
        "paragraphs": [
            "不求田二頃，只種桂爲莊。",
            "秋滿黄金粟，飽餐風露香。"
        ],
        "title": "桂莊",
        "id": "9c09d9c8-a214-429d-9c40-129094febc60"
    },
    {
        "author": "姚勉",
        "paragraphs": [
            "山爲仁者樂，况復字爲仁。",
            "坐與茲山對，靜中天地春。"
        ],
        "title": "仁山",
        "id": "6c6c2af2-12ff-42c4-b39f-96488d838d1d"
    },
    {
        "author": "姚勉",
        "paragraphs": [
            "古苔磯上立，釣爲月明垂。",
            "夜半清歌起，無魚釣得詩。"
        ],
        "title": "題月磯詩藁",
        "id": "f11eff1f-2bfa-458e-883d-d1e2ec324001"
    },
    {
        "author": "姚勉",
        "paragraphs": [
            "荷風湖面曉，垂釣柳陰中。",
            "何日能蓑笠，扁舟此興同。"
        ],
        "title": "湖上釣者",
        "id": "bb8de132-d779-4463-896f-a2bbe9bb07de"
    },
    {
        "author": "姚勉",
        "paragraphs": [
            "此君腰不折，玉立有餘清。",
            "曉窗擁鼻吟，聽渠落冰聲。"
        ],
        "title": "題雪竹扇",
        "id": "6d75eae2-7c39-431e-ab60-ff538c637cbe"
    },
    {
        "author": "姚勉",
        "paragraphs": [
            "家住山水國，種花以爲城。",
            "詩將日登陴，圍春驅酒兵。"
        ],
        "title": "王君猷花圃八絕 海棠城",
        "id": "80eefa4b-0eaf-446b-8b60-7b163a776195"
    },
    {
        "author": "姚勉",
        "paragraphs": [
            "密粟出濃紫，幽花間深黄。",
            "有誰吟其間，含香一薇郎。"
        ],
        "title": "王君猷花圃八絕 薇香洞",
        "id": "484395c2-c6e4-41ab-b296-ea69364c1b05"
    },
    {
        "author": "姚勉",
        "paragraphs": [
            "靜中見萬物，各各有春意。",
            "收拾入襟懷，陽和散天地。"
        ],
        "title": "王君猷花圃八絕 若春",
        "id": "7e212a7a-de66-4d2e-b30f-a1d36268954c"
    },
    {
        "author": "姚勉",
        "paragraphs": [
            "羣花各嬌春，粲若錦繡谷。",
            "於焉日逍遥，中有人如玉。"
        ],
        "title": "王君猷花圃八絕 花谷",
        "id": "06428217-1416-49ce-9135-03cdd6ab56a1"
    },
    {
        "author": "姚勉",
        "paragraphs": [
            "商山不茹芝，對弈寄此橘。",
            "巴人忽招隠，似爲子房出。"
        ],
        "title": "王君猷花圃八絕 橘隠",
        "id": "fa7ab0f6-7670-4046-a819-4812174b87fa"
    },
    {
        "author": "姚勉",
        "paragraphs": [
            "通渠入小池，循除㶁㶁鳴。",
            "羣魚忽悠然，過橋聞屐聲。"
        ],
        "title": "王君猷花圃八絕 臨清橋",
        "id": "56b42350-19ff-4d8b-abc6-cd0782f75c3f"
    },
    {
        "author": "姚勉",
        "paragraphs": [
            "一逕綠陰去，隠隠花竹幽。",
            "主人地行仙，終日杖屨遊。"
        ],
        "title": "王君猷花圃八絕 山扉",
        "id": "efc823a6-90b9-472c-8d72-d0f87db42f86"
    },
    {
        "author": "姚勉",
        "paragraphs": [
            "春風鑑池水，長年弄清暉。",
            "仙翁晚歸來，子孫笑牽衣。"
        ],
        "title": "王君猷花圃八絕 鑑池",
        "id": "326b1622-7f21-40f9-a976-46a4eccb3bd4"
    },
    {
        "author": "姚勉",
        "paragraphs": [
            "舍舟上招提，遥入松林間。",
            "透脫俗塵網，是名第一關。"
        ],
        "title": "感山十詠 松關",
        "id": "a94a1960-f9be-474a-9bc1-ba473f171a34"
    },
    {
        "author": "姚勉",
        "paragraphs": [
            "濃綠滴濕衣，煙嵐翠交鎖。",
            "名韁莫能縶，方此不失我。"
        ],
        "title": "感山十詠 翠鎖",
        "id": "0522509b-f7e3-4455-a181-173b727b1285"
    },
    {
        "author": "姚勉",
        "paragraphs": [
            "山以感爲名，可見天地情。",
            "萬籟恬不作，風來自松聲。"
        ],
        "title": "感山十詠 感山",
        "id": "80a2df43-99c8-4d44-a8c4-7f4df17faff4"
    },
    {
        "author": "姚勉",
        "paragraphs": [
            "石梁平砥似，池水明鏡如。",
            "晚凉散步穩，凭欄此觀魚。"
        ],
        "title": "感山十詠 石橋",
        "id": "bce1cab6-864c-41ea-8e56-8cac0991dea3"
    },
    {
        "author": "姚勉",
        "paragraphs": [
            "寂寂華嚴堂，富貴佛境界。",
            "何須九九編，吾有艮一卦。"
        ],
        "title": "感山十詠 華嚴堂",
        "id": "1260bd84-8901-440a-a2e8-4759e6a68d76"
    },
    {
        "author": "姚勉",
        "paragraphs": [
            "心清聞妙香，宴坐旃檀林。",
            "坐香元不斷，莫作死灰心。"
        ],
        "title": "感山十詠 旃檀林",
        "id": "cd61c9a7-4378-4028-851d-5471d0dd8ffe"
    },
    {
        "author": "姚勉",
        "paragraphs": [
            "佛手撐慈航，尚欲濟我人。",
            "寄語作舟者，江濤渺無津。"
        ],
        "title": "感山十詠 慈航",
        "id": "611b4f57-69cf-4dd5-939c-2b89efceeab5"
    },
    {
        "author": "姚勉",
        "paragraphs": [
            "有唐太和年，宮中亦甘露。",
            "曾不如此臺，空山自甘霪。"
        ],
        "title": "感山十詠 甘露臺",
        "id": "a8628f84-4ac3-47f9-bb05-2f4712efaf7c"
    },
    {
        "author": "姚勉",
        "paragraphs": [
            "地爐宿松火，紙帳橫梅枝。",
            "春蟲撲蔌蔌，惟有蒲團知。"
        ],
        "title": "感山十詠 雪窗",
        "id": "089c6323-4e1a-4521-9715-5c3538dff9e4"
    },
    {
        "author": "姚勉",
        "paragraphs": [
            "動靜貴一如，妙處非塊坐。",
            "高人定不死，枕此白雲卧。"
        ],
        "title": "感山十詠 雲卧菴",
        "id": "ef61665a-880e-4284-ac4a-b9011f80da81"
    },
    {
        "author": "姚勉",
        "paragraphs": [
            "三閭紉佩秋，志在公子蘭。",
            "荃不察予衷，江干淚潺湲。"
        ],
        "title": "先賢八詠 三閭紉蘭",
        "id": "7adf22b1-01a4-442d-ab6a-48c9b4b43f8e"
    },
    {
        "author": "姚勉",
        "paragraphs": [
            "斯蓮君子花，幾爲佛所汙。",
            "先生獨拈出，萬世知向慕。"
        ],
        "title": "先賢八詠 濂溪愛蓮",
        "id": "cd15cf21-7d40-462d-b07b-8f11c30c4cf4"
    },
    {
        "author": "姚勉",
        "paragraphs": [
            "腰不爲米折，頭獨採菊低。",
            "晚節名元亮，思與隆中齊。"
        ],
        "title": "先賢八詠 靖節採菊",
        "id": "d1bca220-4fb5-4f03-b914-dfdc6d5b0c3e"
    },
    {
        "author": "姚勉",
        "paragraphs": [
            "孤山養孤鶴，宜與梅爲隣。",
            "處士若輕出，梅花應笑人。"
        ],
        "title": "先賢八詠 和靖探梅",
        "id": "d8bb2a26-db48-40ac-8ca3-219df7f8f502"
    },
    {
        "author": "姚勉",
        "paragraphs": [
            "先生人中豪，志不肯司馬。",
            "一曲廣陵散，絕世不可寫。"
        ],
        "title": "先賢八詠 嵇康撫琴",
        "id": "ea1087ea-58fd-490e-9e3e-0250fd96910a"
    },
    {
        "author": "姚勉",
        "paragraphs": [
            "安石廊廟姿，豈不嫻將略。",
            "氐奴驚偉人，良已先得著。"
        ],
        "title": "先賢八詠 謝安圍碁",
        "id": "3877c726-69a5-4dc6-8096-7c08cac7be27"
    },
    {
        "author": "姚勉",
        "paragraphs": [
            "平生忠義心，一飯不少忘。",
            "臣甫寧餓死，願君堯舜唐。"
        ],
        "title": "先賢八詠 杜甫吟詩",
        "id": "84e5fc8d-a8fd-43af-9789-45d82e3bc370"
    },
    {
        "author": "姚勉",
        "paragraphs": [
            "殿前伸脚時，奴視高力士。",
            "羣閹旁吐舌，翰林醒不醉。"
        ],
        "title": "先賢八詠 李白醉酒",
        "id": "add779c9-7013-4949-977d-09698a4d132e"
    },
    {
        "author": "姚勉",
        "paragraphs": [
            "山骨凍稜稜，溪色清練練。",
            "溪山中雪月，如對故人面。",
            "門扃隠廬深，舟捩征柁轉。",
            "勿云興已盡，不見方真見。"
        ],
        "title": "雪景四畫 剡溪乘興",
        "id": "1e9fa143-3db8-4335-b9a6-ff49a0a16a59"
    },
    {
        "author": "姚勉",
        "paragraphs": [
            "殘蘆颯欲乾，枯柳漸已集。",
            "彼舟者誰子，被此玉蓑笠。",
            "寒鱗正依藻，垂餌安可及。",
            "此興不在魚，携竿雪中立。"
        ],
        "title": "雪景四畫 寒江獨釣",
        "id": "e86f835b-c98d-4c18-9912-5bfa25f83b25"
    },
    {
        "author": "姚勉",
        "paragraphs": [
            "飄飄風中雪，瀝瀝橋下水。",
            "雪寒換清骨，水淺潄塵耳。",
            "詩情散天壤，妙處乃在此。",
            "得句欲似誰，岸梅是知己。"
        ],
        "title": "雪景四畫 灞橋騎馿",
        "id": "f28286f5-1da4-4157-a073-07ebb94fcef1"
    },
    {
        "author": "姚勉",
        "paragraphs": [
            "雪擁尚秦嶺，天盡爲潮陽。",
            "吾馬不能前，吾骨凍不殭。",
            "崒屼雪中峰，萬仞摩蒼蒼。",
            "非馬度藍關，騎龍白雲鄉。"
        ],
        "title": "雪景四畫 藍關擁馬",
        "id": "adc47848-78eb-4a7e-93f8-ab0172838ba0"
    },
    {
        "author": "姚勉",
        "paragraphs": [
            "孔鐸經百年，誣世有楊墨。",
            "天生子輿氏，邪說一以息。",
            "紫陽曾未遠，人復詆無極。",
            "先生嚴衛道，功比異端闢。"
        ],
        "title": "謝久軒蔡先生惠墨九首  其一",
        "id": "3de6ada6-af69-4532-97c5-5b84112c1c3c"
    },
    {
        "author": "姚勉",
        "paragraphs": [
            "使從武夷來，惠我墨長咫。",
            "黝然禹玄圭，上有久軒字。",
            "他珍不余畀，遺此良有以。",
            "天未喪斯文，誓將立人紀。"
        ],
        "title": "謝久軒蔡先生惠墨九首  其二",
        "id": "4cc21f0d-a1d5-47ea-ab5f-fd5cc5b7a9b2"
    },
    {
        "author": "姚勉",
        "paragraphs": [
            "孔學授顔曾，有孫復能傳。",
            "道脈萃一家，壽此嘻其天。",
            "西山宗紫陽，妙會衆理全。",
            "先生嗣派嫡，再演中庸篇。"
        ],
        "title": "謝久軒蔡先生惠墨九首  其三",
        "id": "a4ca0a5f-1884-4b6e-aa92-1736075ebb4a"
    },
    {
        "author": "姚勉",
        "paragraphs": [
            "軒冕儻來物，豈足羈聖賢。",
            "素王萬世功，杏壇誨三千。",
            "平世膺戎狄，事功止當年。",
            "六經發蒙蔀，今古日在天。"
        ],
        "title": "謝久軒蔡先生惠墨九首  其四",
        "id": "c18df9cb-aef0-4d29-a926-e324df8dfddc"
    },
    {
        "author": "姚勉",
        "paragraphs": [
            "巍巍無極翁，昌代正學祖。",
            "生從道州地，如孔出姬魯。",
            "西山道州派，上接濂溪武。",
            "天意豈偶然，真傳紹先古。"
        ],
        "title": "謝久軒蔡先生惠墨九首  其五",
        "id": "68a8de98-7d90-49f4-858f-6de8b365d28d"
    },
    {
        "author": "姚勉",
        "paragraphs": [
            "科目動榮想，葩華競浮文。",
            "既獲釣名位，鄙夫豈知君。",
            "愚生不此志，願策克復勳。",
            "蕞軀夕可死，但欲朝有聞。"
        ],
        "title": "謝久軒蔡先生惠墨九首  其六",
        "id": "9f2646ef-0b19-4926-9e6f-67e1378f36c2"
    },
    {
        "author": "姚勉",
        "paragraphs": [
            "寥寥六經餘，天下無文章。",
            "揚韓特近似，班馬熏何香。",
            "道至文亦精，萬世朱紫陽。",
            "願言楫洋海，安敢航絕潢。"
        ],
        "title": "謝久軒蔡先生惠墨九首  其七",
        "id": "b3badcf8-2454-45a6-820b-0402afeb6352"
    },
    {
        "author": "姚勉",
        "paragraphs": [
            "世路既如此，皇皇欲何之。",
            "閉門事古學，妙處倘可窺。",
            "欣然或會心，俯仰得自怡。",
            "先生惠終教，勿作門牆麾。"
        ],
        "title": "謝久軒蔡先生惠墨九首  其八",
        "id": "6bf34e3d-2998-4df3-b6e3-f66c56f5d042"
    },
    {
        "author": "姚勉",
        "paragraphs": [
            "摳衣憶初時，謹獨拜明訓。",
            "冥途方擿埴，夷軌忽發軔。",
            "始知顔四勿，於此道有進。",
            "敢云聖賢遠，二字古心印。"
        ],
        "title": "謝久軒蔡先生惠墨九首  其九",
        "id": "ddb68974-dd8d-43d2-898d-259323e6f6ce"
    },
    {
        "author": "姚勉",
        "paragraphs": [
            "關西夫子家，清白乃世傳。",
            "傳授已到君，此脈要渾全。",
            "青雲開亨衢，况及此妙年。",
            "願言植名節，照映東西川。"
        ],
        "title": "和楊鐵菴送子監鎮之任韻五首  其一",
        "id": "90dc23f8-13e8-44db-8411-0697ca72a516"
    },
    {
        "author": "姚勉",
        "paragraphs": [
            "君家遺子籯，只在一卷書。",
            "四世續科第，積善慶有餘。",
            "乃翁一片心，秋月行太虛。",
            "宜哉有是子，大似回不愚。"
        ],
        "title": "和楊鐵菴送子監鎮之任韻五首  其二",
        "id": "cb2dfb58-a071-42bc-99a2-a943b01bf7ef"
    },
    {
        "author": "姚勉",
        "paragraphs": [
            "去年唱第時，文陣見整齊。",
            "萬花迎歸來，白馬黄金羈。",
            "及今催戍瓜，步武青雲低。",
            "風埃溘上征，飄飄乘白鷖。"
        ],
        "title": "和楊鐵菴送子監鎮之任韻五首  其三",
        "id": "6a4564a6-3e2e-4858-a6ec-de4a25dddf23"
    },
    {
        "author": "姚勉",
        "paragraphs": [
            "初仕謂之筮，已是行道時。",
            "爲官要自强，謹勿事詭隨。",
            "一命可及民，官正不論卑。",
            "當今淮堧清，犬眠足生氂。"
        ],
        "title": "和楊鐵菴送子監鎮之任韻五首  其四",
        "id": "3a8ae9f7-cffc-4a43-a2c3-dfbdef1a8175"
    },
    {
        "author": "姚勉",
        "paragraphs": [
            "文章世家難，有子夫何憂。",
            "吾亦有青氈，未作菟裘謀。",
            "駑鞭不及驥，汗喘徒呀齁。",
            "願隨君後塵，擊楫江中流。"
        ],
        "title": "和楊鐵菴送子監鎮之任韻五首  其五",
        "id": "ab2615ec-3d12-45a5-90b5-42ab3b397fb8"
    },
    {
        "author": "姚勉",
        "paragraphs": [
            "望月犀角明，涵星蚌胎聚。",
            "斯石卧龍枕，宜有蜿蜒具。",
            "龍頭君家舊，有子踵高步。",
            "層雲觸石出，四海望甘霔。"
        ],
        "title": "番陽張君叔振觀予以其家雙瑞圖俾詩之叔振大參忠定公諸孫也惟忠定公政和八年魁天下某先世實隸其榜今某於叔振令子若鳳爲同年生世科之契也又何辭雖不能詩謹課二首  其一",
        "id": "48f6a795-9bf6-490c-891b-85c3e9a5c2e9"
    },
    {
        "author": "姚勉",
        "paragraphs": [
            "堂堂忠定家，三世蘭爲祥。",
            "父子繼科第，菲菲姓名香。",
            "雙英今復然，階庭煜生光。",
            "願言紉佩之，百世當流芳。"
        ],
        "title": "番陽張君叔振觀予以其家雙瑞圖俾詩之叔振大參忠定公諸孫也惟忠定公政和八年魁天下某先世實隸其榜今某於叔振令子若鳳爲同年生世科之契也又何辭雖不能詩謹課二首  其二",
        "id": "e3f00ad4-0c57-41dc-ab89-bf382c4f78a0"
    },
    {
        "author": "姚勉",
        "paragraphs": [
            "彭君妙星數，爲人說窮通。",
            "爵祿特磨鈍，是名砥齋翁。",
            "我鈍不可磨，礲礪煩良工。",
            "寸鐵足刳蟇，遥遥廣寒宮。"
        ],
        "title": "贈星學彭砥齋",
        "id": "81493272-2920-4577-9f1a-156195a6f551"
    },
    {
        "author": "姚勉",
        "paragraphs": [
            "衡門選龍首，摸索未容易。",
            "龍首許黄扉，却亦非難事。",
            "濟物乃素心，好爵豈予志。",
            "時來亦不辭，焉用早諛媚。"
        ],
        "title": "贈月堂徐相士",
        "id": "3f6cbe43-8b11-4b68-8c73-9040970ed170"
    },
    {
        "author": "姚勉",
        "paragraphs": [
            "人皆以貧憂，君子獨能樂。",
            "中心賤榮利，外物甘寂寞。",
            "富貴如春花，時去易凋落。",
            "不如一簞瓢，可以長處約。"
        ],
        "title": "人皆以貧憂",
        "id": "8374c135-5039-43f8-bfcc-194939b165bb"
    },
    {
        "author": "姚勉",
        "paragraphs": [
            "世俗風波甚，誰能退急流。",
            "淵明存菊日，張翰憶鱸秋。",
            "高躅今云遠，清風孰與侔。",
            "明公回末習，逸韻踵前修。",
            "元振才高古，林宗學鮮儔。",
            "未爲川上楫，姑運幄中籌。",
            "太守先公孝，同僚上伯遊。",
            "德偕才並茂，文與政俱優。",
            "士有春風慕，民無北雪愁。",
            "寬平人自服，欺紿吏應羞。",
            "逸足方當展，閒身欲早抽。",
            "聲名從日起，富貴等雲浮。",
            "帝許掛冠請，人多卧轍留。",
            "山中無怨鶴，海上有盟鷗。",
            "西澗先生渙，平園老叟周。",
            "高風追故國，雅節映吾州。",
            "巧祿慚奔競，懷安鄙懦偷。",
            "號應重拜散，亭欲遂名休。",
            "親戚娛清話，溪山豁遠眸。",
            "詩情入囊錦，世事付紋楸。",
            "陸子新茶具，嚴灘舊釣裘。",
            "問松猶在逕，種秫喜盈疇。",
            "眼覺功名夢，心輕利祿漚。",
            "竇山森桂茂，謝砌長蘭幽。",
            "清白傳家法，詩書遺子謀。",
            "摩空已鵰鶚，得路即驊騮。",
            "事業今猶嗇，功勳後必收。",
            "三槐終得相，駟馬會封侯。",
            "滿砌皆朱紱，看公尚黑頭。",
            "定知豐有報，此去浩無憂。",
            "草色風翻翠，楊花雪滾毬。",
            "同歸春作伴，欲借路無由。",
            "某也真疎陋，公焉辱庇庥。",
            "龍門曾足履，鱣席屢衣摳。",
            "奬借情俱厚，掀騰志願酬。",
            "東門聞祖帳，南浦想離謳。",
            "心曲懷依戀，江鄉恨逗遛。",
            "諸生數千兩，悵望送僊舟。"
        ],
        "title": "送廬陵郭僉判致仕歸",
        "id": "06d7878f-9d0b-4f2a-a78b-e5b67ca415f0"
    },
    {
        "author": "姚勉",
        "paragraphs": [
            "龍泉與太阿，紫氣牛斗衝。",
            "神物離必合，龍津復相從。",
            "悠悠千餘年，神秀人物鍾。",
            "高密雲礽孫，星宿羅心胸。",
            "居常佩此劍，溝瀆難鯨容。",
            "朅來磨劍池，清水爲淬鋒。",
            "秋風催斫桂，迥脫塵泥蹤。",
            "勉哉各努力，更作延平龍。"
        ],
        "title": "送鄧若思赴南劍鄉舉",
        "id": "9d99d6a9-b114-45ca-83e3-55779e33b2f2"
    },
    {
        "author": "姚勉",
        "paragraphs": [
            "詩家王半山，妙語占清絕。",
            "曲高和斯寡，郢曲愧春雪。",
            "句中寓深意，端爲我輩設。",
            "以規不以頌，如玉得磋切。",
            "予生戰場屋，一勝久未决。",
            "勇餘尚欲賈，磨硯欲穿鐵。",
            "第慚不善斲，顔汗指亦血。",
            "乞靈濟楚師，此敵儻可滅。",
            "如君洗塵累，盆盎易甄別。",
            "鷹揚會有日，奮翅脫籠紲。"
        ],
        "title": "次友人王半山韻",
        "id": "da2004ec-b1ed-47b7-8f09-00617b9ba082"
    },
    {
        "author": "姚勉",
        "paragraphs": [
            "靈源聚英氣，融作雲霞精。",
            "霆伯挹其秀，胸府懷光晶。",
            "誦書過萬卷，落筆超羣英。",
            "文章有餘力，賦詩吟性情。",
            "短章或大篇，點翰長風生。",
            "或吐健麗句，氣象高崢嶸。",
            "雲濤洶萬里，出沒蛟龍驚。",
            "或寫閒逸句，句法如天成。",
            "微泉溜石壁，清吹調松聲。",
            "或句和且婉，純如奏英莖。",
            "晴風舞雪絮，曉日歌春鶑。",
            "或句端且嚴，凜凜不可輕。",
            "星辰列雲漢，營壘森甲兵。",
            "變化千萬狀，發越無定名。",
            "清標鎮浮態，沈謝隳文成。",
            "勁氣擬古作，甫白焚詩泓。",
            "不負飄逸姿，孰爭前輩衡。",
            "學海不汗漫，安見酌復盈。",
            "文章用無盡，蓋以天才宏。",
            "宏才戲翰墨，筆勢宜如傾。",
            "譬之一輪月，皎皎當天明。",
            "晴輝照春夜，花柳皆敷榮。",
            "高秋爽氣盛，桂影翻凄清。",
            "又如百川水，滔滔地中行。",
            "江湖風雨霽，碧色連天平。",
            "奔流出三峽，谹吼雷霆爭。",
            "詩歌具衆體，古人所難并。",
            "子詩得神助，逸思隨縱橫。",
            "失手墮之地，聲作金石鏗。",
            "俊才有如此，九萬飛鵬程。",
            "卑哉溝瀆中，安可容鱣鯨。",
            "子以見吾家，人才世登瀛。",
            "勉哉復祖業，謹勿寒宗盟。",
            "某也習箕裘，生涯風露檠。",
            "家徒四壁立，獨以道爲耕。",
            "文章厭卑薾，壯志思軒轟。",
            "紛紛笑餘子，藐視如孩嬰。",
            "詩書自娛悅，終日關柴荆。",
            "欣然得子至，倒屣來相迎。",
            "佳篇出見遺，未讀顔先頳。",
            "遷喬不擇木，求通乃於盲。",
            "視我如土鷃，視子如鷦鵬。",
            "英風當遠避，况敢事酬賡。",
            "新篘日初熟，我姑酌彼觥。",
            "晚風入簾幕，窗外斜陽晴。",
            "紅爐坐相對，簷馬聲鏦錚。",
            "試將今古詩，與子細共評。",
            "幽懷味此樂，鼓瑟仍吹笙。",
            "胡爲不留處，駕言欲西征。",
            "清飲不可再，使我摇心旌。",
            "努力各自愛，共濯江湖纓。"
        ],
        "title": "贈霆伯姪",
        "id": "8f0fe5f5-3888-4900-afa2-5b1e1887438d"
    },
    {
        "author": "姚勉",
        "paragraphs": [
            "美人在駒谷，久別良懷哉。",
            "秋風天氣清，特爲斯人來。",
            "踏月訪清夜，巖扉肯予開。",
            "弟兄儼相對，松竹間古梅。",
            "子姪環侍側，蘭植依瓊瑰。",
            "青燈照圖史，新酒羅瓶罍。",
            "一家三代風，和氣熙春臺。",
            "富學飽停蓄，厚德深栽培。",
            "情周思孔子，志伊學顔回。",
            "皇路方嶮巇，天馬須龍媒。",
            "旱歲渴霖雨，神鱗起淵雷。",
            "君家多生賢，吾國正選才。",
            "詔書明年近，競踏黄花槐。",
            "造榜正此天，桂籍浮香催。",
            "鵰鶚相聯飛，燕雀更願陪。"
        ],
        "title": "訪郭德甫",
        "id": "108ecd29-4aae-4260-a90e-94ba05501a7e"
    },
    {
        "author": "姚勉",
        "paragraphs": [
            "適齋詩僊人，吟境天寬廣。",
            "聞詩未識面，魚鴈空來往。",
            "道周歘相遇，慰此積歲仰。",
            "煙林指深處，邀我稅塵鞅。",
            "入門境自勝，萬竹颯蕭爽。",
            "燈前酌夜雨，談笑劇拊掌。",
            "錦囊出新什，句字兩俱響。",
            "明當早脂車，未別先惆悵。",
            "嗟予走紅塵，方此墮世網。",
            "羨君飽林壑，四序足幽賞。",
            "努力喜自珍，清名照天壤。"
        ],
        "title": "訪胡景顔",
        "id": "14062b1b-f9dd-4f94-ab4f-38d529716ddc"
    },
    {
        "author": "姚勉",
        "paragraphs": [
            "博文約以禮，夫子誨子淵。",
            "詳說將反約，斯語在七篇。",
            "由繁乃入簡，此學本聖賢。",
            "卓哉紫陽公，道統得正傳。",
            "剖析到精微，而後會大全。",
            "譏以爲支離，此說恐未然。",
            "閑邪至敬義，簡易斯坤乾。",
            "後學懶用功，疎略取自便。",
            "藉口鵝湖詩，一蹴登青天。",
            "浪云即心是，所學竟類禪。",
            "不知格物學，蓋在誠意先。",
            "如斯謂之簡，毋乃墮一偏。",
            "此風近頗張，門戶欲自專。",
            "君既學雙峰，趨向尚慎旃。",
            "路頭且要正，莫踏船兩舷。"
        ],
        "title": "贈宗人簡齋",
        "id": "de18c85c-3cc3-41ff-ae86-6afde1b9c29f"
    },
    {
        "author": "姚勉",
        "paragraphs": [
            "出門何所有，四面圍青山。",
            "是溪從山來，亦復茲回環。",
            "高人潁川君，結茅此中間。",
            "溪光挹瀲灧，溪響聽潺湲。",
            "四面勿著橋，往來聽渠艱。",
            "是名僊凡界，亦曰清濁關。",
            "可人送過溪，否則溪上還。"
        ],
        "title": "題陳致中環溪",
        "id": "17896f87-8113-4dfc-9ef9-0f65927a5c42"
    },
    {
        "author": "姚勉",
        "paragraphs": [
            "清晨有客來，畏暑思避地。",
            "凉多獨湖上，一棹拍空翠。",
            "長堤舞楊柳，餘雨在荷芰。",
            "炎蒸俱已失，滿抱足清意。",
            "頗思孤山頂，有客具高致。",
            "扣門聞琴聲，便覺洗塵累。",
            "湖邊出問酒，飲興隨所至。",
            "池鮮煮珍甘，水果剝香脆。",
            "好風林外來，吹面凉不醉。",
            "清談詣物表，絕不挂世事。",
            "畫舫何人斯，簫鼓正喧沸。",
            "清遊彼應笑，世味吾不嗜。",
            "尚思携枕簟，同叩竹間寺。",
            "從今日日來，莫厭驚晝睡。"
        ],
        "title": "同張公望湖上避暑到四聖觀招柏堂月潭二道士出飲",
        "id": "dbcafe78-42ce-4d8d-b9e1-700dd798f387"
    },
    {
        "author": "姚勉",
        "paragraphs": [
            "章生畫中師，神秀蟠心胸。",
            "兒時學山水，近復能魚龍。",
            "拂素欲畫時，默吮南山松。",
            "斯須景與物，以次生筆鋒。",
            "畫出巧安排，咫尺千萬重。",
            "陰晴弄明晦，近遠分淡濃。",
            "雪月清瘦嶼，煙雨朦朧峰。",
            "有時作江湖，萬派俱朝宗。",
            "雲濤洶澎湃，雪屋驚奔衝。",
            "風平坦如掌，皺縠浮溶溶。",
            "因水魚更巧，回翻態從容。",
            "翻荷猛跳珠，聚藻相噞喁。",
            "中有化龍鯉，靜伺機便逢。",
            "天門露頭角，滃滃祥雲從。",
            "看君此四畫，衆史特奴傭。",
            "當知各有意，不特誇纖穠。",
            "丈夫抱膝時，清樂山水供。",
            "觀魚或濠上，笑倚臨流筇。",
            "一朝蛻鱗鬣，屣脫塵泥蹤。",
            "甘霖澤四海，霓望慰九農。"
        ],
        "title": "題章秀才畫山水魚龍",
        "id": "58dfa9f3-8929-4228-86b5-e380b00455ed"
    },
    {
        "author": "姚勉",
        "paragraphs": [
            "皇帝十四載，新元紀嘉熙。",
            "仲冬戊寅朔，午漏方中時。",
            "朔風震丘壑，猛籟號枯枝。",
            "黯如商雪天，四野昏垂垂。",
            "晝炊煙始息，暝色來庭帷。",
            "雞登杙榤立，鳥急林梢棲。",
            "頗訝南至後，晷度宜舒遲。",
            "胡爲景尚促，疾甚駒隙馳。",
            "兒童忽走報，日壁無全規。",
            "倉忙出仰視，如月初蛾眉。",
            "金烏失焰彩，玉象潜光輝。",
            "蒼天玳瑁色，列宿爭依稀。",
            "老稚相喧呼，伐社沸鼓鼙。",
            "不知何物怪，掩此清陽暉。",
            "吾聞陰陽家，日月以曆推。",
            "日遲月行速，贏縮數不齊。",
            "遇朔必會合，差忒無毫釐。",
            "氣盛或相掩，二曜斯一虧。",
            "望日日掩月，陽感陰故衰。",
            "朔日月掩日，陰盛陽乃微。",
            "又聞玉川子，月蝕曾有詩。",
            "謂此日月者，天眼生東西。",
            "兩眼不相攻，相食其說非。",
            "食月乃蟆精，伊慼蓋自貽。",
            "吾觀作詩人，志各有所之。",
            "玉川特寓諫，假此爲之辭。",
            "日月有蟾烏，此事本怪奇。",
            "况自食其光，安能走而飛。",
            "書稱辰弗集，天象昏且迷。",
            "則知交相食，此說當勿疑。",
            "思既得其說，傷心重嗟咨。",
            "日爲衆陽宗，萬象皆影隨。",
            "今者何不臧，陰精奪炎曦。",
            "仰空不能救，涕泗紛交頤。",
            "嗟嗟今之歲，天屢彰其威。",
            "星文沓示變，雷震洊失宜。",
            "越在夏五月，鬰攸煽京畿。",
            "六月既望後，月蝕主旱饑。",
            "今茲復日食，災異何繁滋。",
            "天意不虛示，坐井聊管窺。",
            "即天以論人，日君而月妃。",
            "關雎哀窈窕，意在賢才思。",
            "靡曼或盈前，必爲物欲移。",
            "今者日之蝕，或恐由宮闈。",
            "然而吾君聖，未必耽燕私。",
            "君象日而尊，臣象月而卑。",
            "正心在朝廷，昭德可塞違。",
            "國柄或竊弄，耳目相蔽欺。",
            "今者日之食，亦恐由羣兒。",
            "然而吾君明，朝豈庸盲癡。",
            "人主向明治，武力不可隳。",
            "方今北有敵，負壘驚邊陲。",
            "戰士怯不勇，塞馬紛驕嘶。",
            "今者日之食，或由邊事危。",
            "然而吾君武，安肯假彼資。",
            "重念此三者，急務誠在茲。",
            "萬一或有是，是即變所基。",
            "應天不以文，減撤徒兒嬉。",
            "如人喪厥明，必求良藥醫。",
            "一片葵藿心，祇恐天未知。",
            "何當排閶闔，碎首彤玉墀。",
            "一篇痛哭策，歷寫心傷悲。",
            "一者何所陳，無逸爲元龜。",
            "暗室屋漏中，肅如對神祇。",
            "願爲楚莊王，規諫從樊姬。",
            "毋效漢成帝，溫柔老昭儀。",
            "天君必清徹，智燭光發揮。",
            "如日麗中天，煌煌明作離。",
            "二者何所陳，用賢登臯夔。",
            "選衆立一相，國論公主持。",
            "烏臺執白簡，妙選剛正姿。",
            "戚里勿柄授，貂璫毋印纍。",
            "朝廷豁氛翳，在位銷脂韋。",
            "末光依漢日，天子是倚毗。",
            "三者何所陳，張皇吾六師。",
            "擊楫如逖輩，天寵畀節麾。",
            "賣國若檜等，電掃無孑遺。",
            "練軍明賞罰，勇銳奔熊羆。",
            "南越頸可纓，中行背必笞。",
            "如日照霜雪，殄滅何難爲。",
            "凡此三說者，中心久思維。",
            "明白可舉行，匪曰徒費詞。",
            "能轉亂爲治，可回災爲釐。",
            "不學后羿射，不效夸父追。",
            "捧輪上扶桑，洗光出咸池。",
            "蒼生照共仰，九土光咸晞。",
            "五色太平象，重暈中興期。",
            "昊穹耀華彩，萬國長瞻依。"
        ],
        "title": "日食罪言",
        "id": "80d6e3d3-64f8-442f-aa1e-4f780bc288dd"
    },
    {
        "author": "姚勉",
        "paragraphs": [
            "靈源水有天，日涉勝趣多。",
            "同行十數子，散策經山坡。",
            "溪行小盤礴，石坐閒摩挲。",
            "野菊留餘花，新梅看微柯。",
            "寒鴉落平田，暖鯉跳枯荷。",
            "是日冬曦溫，景象如春和。",
            "笑談不知歸，亦有載酒過。",
            "忽瞻彼北山，黑雲生嵯峨。",
            "陰晴反覆手，天測不可俄。",
            "長風舞紅葉，急雨翻銀河。",
            "儒冠各欹墊，僮屨皆奔波。",
            "路滑爭牛羊，泥濺亂鴨鵝。",
            "席地聽沾濕，樽沙委駢羅。",
            "五十笑百步，曳杖如橫戈。",
            "林間偶自芘，棄甲我則那。",
            "留戀歸不早，顛沛逢滂沱。",
            "出遊不知時，廢此嘯且歌。",
            "綢繆無遠慮，其如近憂何。",
            "茲遊已狼籍，後計毋蹉跎。",
            "歸歟亟誅茅，結亭依巖阿。",
            "震陵有帡幪，樂哉澗槃薖。"
        ],
        "title": "遊靈源天境遇雨各奔歸晚坐以不是溪居者那知風雨來分韻得那字奉呈一笑",
        "id": "c31a2e65-4081-4054-aada-1d9b5bd2da81"
    },
    {
        "author": "姚勉",
        "paragraphs": [
            "嘉平既望餘，玉冰發歸槳。",
            "舟行苦灘澀，三日葛陂上。",
            "天寒歲云晏，道遠空悵惘。",
            "行行且旬日，僅此舟泱漭。",
            "順流風忽逆，進尺退或丈。",
            "魚黿反出沒，濤浪相潏蕩。",
            "茫茫水接天，四望極空敞。",
            "雖令歸思滯，亦覺胸次廣。",
            "是時羣魚集，軋軋亂輕榜。",
            "紛來以千百，並進或三兩。",
            "懸金上絲綸，跳玉中層網。",
            "中間數十輩，蓑笠牽畫舫。",
            "沿流勤按視，似是此湖長。",
            "彼行良甚捷，此進不可强。",
            "倘無觀魚樂，孰慰岑寂想。",
            "篙師不告瘁，奇觀亦可賞。",
            "黄昏成野泊，風雨助悽愴。",
            "勢如潮汐來，怒若鼙鼓響。",
            "吾獨安所適，幸不愧俯仰。",
            "緬懷金蘭友，氣義特慨慷。",
            "念我歸苦遲，舍我願先往。",
            "亟趨南浦城，擇館待稅鞅。",
            "今宵此風雨，露宿必草莽。",
            "繼茲更三日，會面一拊掌。",
            "屠酥酒同傾，共挹西山爽。"
        ],
        "title": "麻子湖遇逆風",
        "id": "254629ad-b67b-441b-951a-ee7040f539c7"
    },
    {
        "author": "姚勉",
        "paragraphs": [
            "白鶴有奇質，從古巢神僊。",
            "饑餐必瑶草，渴飲惟瓊泉。",
            "朝飛閬苑霞，莫宿炎洲煙。",
            "一從落塵埃，六翮翦不全。",
            "身居樊籠中，心往雲霄邊。",
            "長鳴欲誰訴，顧影私自憐。",
            "清都夢如昨，欲去曾無緣。",
            "安得支道林，使之遂飄然。"
        ],
        "title": "白鶴",
        "id": "81ebb522-aa08-417f-a85a-44669fabe6c8"
    },
    {
        "author": "姚勉",
        "paragraphs": [
            "蓮爲君子花，竹有君子操。",
            "深衣古君子，清以仙自號。",
            "徘徊蓮竹間，似覺皆所好。",
            "水邊立良久，林外復高蹈。",
            "翩然側翅舞，意喜佳客到。",
            "客家江南村，幽處著吟帽。",
            "有蓮環釣石，有竹近茶竈。",
            "胎仙夜生子，併入平安報。",
            "朅來踏京塵，久矣不聞耗。",
            "今晨三君子，一見慰懷抱。",
            "主人勿却客，借此日笑傲。"
        ],
        "title": "蓮竹鶴",
        "id": "9492eafd-a1c2-4fb6-99cb-f80f29e4de1b"
    },
    {
        "author": "姚勉",
        "paragraphs": [
            "庭前木芙蓉，姿色夐殊異。",
            "初開花微碧，僊子淡雲袂。",
            "逡巡改瑩白，玉骨浄無滓。",
            "爛漫欲謝時，潮臉暈紅媚。",
            "詩人第花品，獨號此爲醉。",
            "花雖無情物，司者定有意。",
            "晨醒粲初發，晚醉颯欲墜。",
            "乃知沉湎者，顛沛在造次。",
            "可以爲酒箴，看花當欹器。"
        ],
        "title": "醉芙蓉",
        "id": "c55b561e-bf93-4271-8dcd-a0447c77f90c"
    },
    {
        "author": "姚勉",
        "paragraphs": [
            "羅浮古洞天，花木麗春曉。",
            "仙人住其間，鸞鵠飛矯矯。",
            "尚有蒼生心，一念百憂繞。",
            "日與諸賢遊，仙人如此少。",
            "徐潘不可作，空有贈子詩。",
            "一蔡二李存，請子善視之。",
            "願言福壽兼，長在白玉墀。",
            "壽域躋吾民，安用神仙爲。"
        ],
        "title": "贈相道士梁彌仙",
        "id": "22f282c6-0cd2-41e3-af29-36f66c32185d"
    },
    {
        "author": "姚勉",
        "paragraphs": [
            "凜凜清獻公，盛德世所儀。",
            "當年章貢治，去止琴鶴隨。",
            "於水取廉泉，於人識濂溪。",
            "廉泉水之清，濂溪道之師。",
            "斯濂願力學，彼廉猶可爲。"
        ],
        "title": "題廉泉",
        "id": "d2f635d2-12dc-4bec-b422-f5a9621e730c"
    },
    {
        "author": "姚勉",
        "paragraphs": [
            "若稽隆古時，教者家有塾。",
            "英材歸樂得，粹學就私淑。",
            "淳風日云遠，美意久不續。",
            "朱君魁傑士，卓見拔流俗。",
            "燕山靄椿桂，謝砌峙蘭玉。",
            "所居必精舍，高繼紫陽躅。",
            "朅來十畝地，建此一書屋。",
            "前山畫屏列，暖翠潑晴麓。",
            "騰芳揭佳扁，意匠雅營築。",
            "依牆御史柏，繞舍君子竹。",
            "雪香冠春葩，月馥播秋肅。",
            "回廊啟齋扉，雲蔭納喬木。",
            "亭橋跨天沼，檻影浸寒綠。",
            "中堂富圖史，縹帙照籤軸。",
            "仰瞻聖賢像，冠履森在目。",
            "虛櫺設棐几，日靜嘗好讀。",
            "南窗最明快，天籟響琴筑。",
            "延師啟堂壇，規矩倣白鹿。",
            "義方已家庭，仁意更閭族。",
            "朋來秀子弟，戶屨輻輳轂。",
            "擊撞金石樂，真趣寄沂浴。",
            "似聞入腴壤，將使任教育。",
            "如斯邁種德，豐報在名祿。",
            "願言衆龍駒，相與策驥服。",
            "體茲騰芳意，誓必播芬馥。",
            "濯纓攬荃蕙，結佩擷蘭菊。",
            "藝文摘香艷，義理浸醲郁。",
            "學苗勉哉植，仁種貴乎熟。",
            "大學先致知，中庸必謹獨。",
            "胸襟富道德，詞藻自充足。",
            "當知宏施設，得自大涵蓄。",
            "雲龍起蟠泥，霧豹出隠谷。",
            "芳名會軒騰，霖雨天下福。"
        ],
        "title": "題騰芳書院",
        "id": "eaafe3d8-5b85-4def-a95d-6a65e17d2a12"
    },
    {
        "author": "姚勉",
        "paragraphs": [
            "君有雪巖余雪坡，坡中雪少巖雪多。",
            "試將二雪平章看，坡中雪比巖如何。",
            "有人問我坡間雪，一色平鋪寒玉潔。",
            "夜深明月可中庭，化作冰壺底俱徹。",
            "不如君巖雪更奇，怪松夭矯銀龍垂。",
            "倚巖一嘯望清曉，千崖萬壑俱瑶池。",
            "莫將多少分優劣，只喜坡間同此雪。",
            "蘆花月色一樣看，吾雪本來無欠缺。",
            "羣芳禿盡梅始花，同雲羃羃天之涯。",
            "蒲團竹屋坐聽雪，春蟲撲窗蟹行沙。",
            "書來題作雪家契，最愛君書此三字。",
            "世人愛熱冷即嫌，我獨與君同此嗜。",
            "雪無彼此只一家，玉堂茅舍何等差。",
            "紅壚一片會真趣，藩籬剖破非封蝸。",
            "雪堂僊伯騎鯨去，天台雪巢復何處。",
            "與君分釣雪江寒，同唱孤舟蓑笠句。"
        ],
        "title": "題雪巖胡則潛詩卷首",
        "id": "2457403f-d3a8-4c0c-99ab-fa8a3b2b9105"
    },
    {
        "author": "姚勉",
        "paragraphs": [
            "所翁先生人中龍，豪氣下吞江海空。",
            "當其得意作龍首，老手直與神天通。",
            "雄辭妙語層層出，醉中千幅筆一息。",
            "不遇先生大醉時，人間安肯留真蹟。",
            "先生往往自寫真，非龍之龍蓋其人。",
            "請君什襲寶此墨，此翁此墨不易得。"
        ],
        "title": "題李銳父所藏陳所翁龍軸",
        "id": "63946301-46a4-4370-a97d-6df8949a21ce"
    },
    {
        "author": "姚勉",
        "paragraphs": [
            "清晨有客南昌來，袖出數幅春風梅。",
            "芳根不種生綃上，安得的皪霜葩開。",
            "霜葩能開不能謝，始信筆端生造化。",
            "細看入趣直欲攀，亦復不知梢是畫。",
            "迎風冷笑斜窺簷，披煙淡竚拖輕縑。",
            "豐腴略带清曉雪，疎瘦半橫初夜蟾。",
            "根栖怪石增奇絕，倒影寒溪照清潔。",
            "斜枝蘭外侶幽姿，冷蕊竹間標勁節。",
            "超然筆法無糝塵，正欹仰俯態逼真。",
            "幾回卷軸却復展，生意不窮看轉新。",
            "只看幽韻自堪玩，莫道無香真可嘆。",
            "清香已在杳默中，暗起芬芳浮鼻觀。",
            "平生愛梅如愛賢，恨無好句模幽妍。",
            "看君此畫得天趣，妙寫無聲詩八篇。",
            "吾聞古來能畫者，畫馬胸中有全馬。",
            "君應滿腹皆梅花，不爾安能筆瀟灑。",
            "想君家住西山邊，萬梅谷中廬數椽。",
            "月宵携筇雪著屐，坐石瞰水窺風煙。",
            "紉蘭傲竹今幾年，餐香換骨身可僊。",
            "凝神吮墨淡一掃，不覺筆下花真傳。",
            "嘆予自愛冰玉幹，久藏一幅鵝溪絹。",
            "請君爲作雪中百花頭上開，掛我壁間供客看。"
        ],
        "title": "題墨梅風煙雪月水石蘭竹八軸",
        "id": "e37701c0-bbdd-4e1f-b155-31cea1f3e352"
    },
    {
        "author": "姚勉",
        "paragraphs": [
            "東風颯颯吹行李，榮送雙龍璧池水。",
            "璧池浪闊高化龍，直透銀河三萬里。",
            "君家兄弟真鴈行，季方學行如元方。",
            "中眉不是弓刀軟，個般人物宜膠庠。",
            "只今膠庠多俊傑，正是功名到時節。",
            "陳家原有兩狀元，釋褐傳臚未應別。",
            "顧余亦問京華春，蒼蠅願附驥尾塵。",
            "干將先去抉雲雨，太阿行亦龍延平。"
        ],
        "title": "送友人陳上舍兄弟試太學",
        "id": "58ee90b2-14ee-49bd-9f54-ff1e1dddd7ef"
    },
    {
        "author": "姚勉",
        "paragraphs": [
            "老龍本自天門出，躍入璧池聊換骨。",
            "鵬雛夭矯更不凡，平視南溟渺東渤。",
            "玉京道上五年前，曾見鱗翮雙飛天。",
            "祇今江國梅花路，又送鵬雛逐龍去。",
            "明年秋風層雲飛，後年春浪桃花肥。",
            "摶鵬高鶱龍速化，倘許共勒青冥鞿。"
        ],
        "title": "送松麓李應龍彝甫携阿穎鵬升參學",
        "id": "413fd164-066c-4ff1-a66c-43ab8c702ac3"
    },
    {
        "author": "姚勉",
        "paragraphs": [
            "梅花先臘開香雪，魁信已隨春漏泄。",
            "送君聯騎入天京，不作人間兒女別。",
            "錦江俊秀皆朋儔，其間偏善胡與劉。",
            "胸襟巧蟠錦繡段，文采互照珊瑚鈎。",
            "采芹宮裏群遊戲，文字頡頏春燕翅。",
            "西湖萬柳嬌春風，相期同緩看花轡。",
            "棘闈風動桂香秋，一駑那輸雙驊騮。",
            "我悲日色謾迷眼，君喜朱衣皆點頭。",
            "青天一界蟾宮路，只要朋儕先著步。",
            "祝君猛去化爲龍，行繼延平躍雲霧。",
            "君不見蘇易簡，不事探花與榜眼，明番狀元未爲晚。"
        ],
        "tags": [
            "西湖"
        ],
        "title": "送胡從甫劉仲山入京",
        "id": "0a73acb1-d8e1-483b-9120-8d0a666fac65"
    },
    {
        "author": "姚勉",
        "paragraphs": [
            "去年六月初九日，天地光明一佛出。",
            "今年六月初九日，慈恩名標千佛一。",
            "吾家德本深栽培，庭階煜煜芝蘭開。",
            "自從有子即擢第，阿兒生時都带來。",
            "今朝宴客龍頭局，遥想吾翁抱孫浴。",
            "手携俎豆與干戈，更提一筆蒼生福。",
            "願兒長成勤讀書，忠孝一脈天相扶。",
            "張家師德梁家固，重入衣冠盛事圖。"
        ],
        "title": "龍道者生日就狀元局中置酒寄以詩",
        "id": "0900c4de-098a-4b4d-bb71-cf72508e2d89"
    },
    {
        "author": "姚勉",
        "paragraphs": [
            "阿鍾五歲已大奇，從我覓字與覓詩。",
            "栗梨不愛愛紙筆，此意豈是尋常兒。",
            "吟詩寫字非難事，字畫是心詩是志。",
            "器量充周志氣宏，勁筆雄辭皆極致。",
            "吾家鼻祖豐城公，庭叱百萬無虓雄。",
            "子孫世襲節義風，流傳直至江西翁。",
            "江西夫子今希有，四經七舉爲龍首。",
            "不作孫弘曲學儒，文章只是宗元祐。",
            "祖宗積善源深長，爭奇競秀生諸郎。",
            "諸郎更有如鍾者，引領丹山羣鳳凰。",
            "曉窗讀書肯至午，夜燈琅琅明月廡。",
            "只今小年已勤苦，從此讀書到十五。",
            "貫經穿史包今古，雪坡癡叔未足多。",
            "十駑驥子一躍過，河南晁氏曾有樣。",
            "二十子弟俱高科，汝今羣從多兄弟。",
            "勳業相期各如意，家塾相師學聖賢。",
            "廟堂再拜傳忠義，羲獻帖，李杜詩，遺蹤雖在不必追。",
            "請賡慶曆徂徠頌，更立中興浯水碑。"
        ],
        "title": "姪阿鍾覓字與詩",
        "id": "c4d2efd4-491b-4248-a47c-280f0e9a6cb0"
    },
    {
        "author": "姚勉",
        "paragraphs": [
            "艷紅香紫春正中，扶輿磅礴清氣融。",
            "玉麟夜掣香案鎖，五雲裹送光玲瓏。",
            "吾家自是詩書裔，秀傑相承擢丹桂。",
            "太丘合有二方兒，省華須著三堯繼。",
            "近聞絡秀生伯仁，喜君掌上明珠新。",
            "願言種德相扶植，此子定是高車人。"
        ],
        "title": "賀族兄寵妾生子",
        "id": "60bbd0b9-692a-44ed-8035-5778b3765ab6"
    },
    {
        "author": "姚勉",
        "paragraphs": [
            "趙侯德與甘棠種，製邑三年民善頌。",
            "玉皇有詔趣歸班，一夜長庚來入夢。",
            "豐江羅峰神秀奪，龍泉太阿光芒動。",
            "玉女擎香龍吐水，慈雲親抱麒麟送。",
            "懷玉僊人秀眉目，披羽笑出蓬萊洞。",
            "奇骨崢嶸千里駿，異采繽紛九苞鳳。",
            "人生有子萬事足，又值朝天欲飛鞚。",
            "驪珠在掌鳬在舄，慶事方新殊渥重。",
            "周公爲父伯禽子，清廟明堂要梁棟。",
            "長成傳取魁衣鉢，天生奇材須大用。",
            "此兒見說骨已異，壯氣衝天摇螮蝀。",
            "我識英物試使啼，他日定當磐石宋。"
        ],
        "title": "賀趙宰夫美任生子",
        "id": "faa3cf0d-3fa7-4584-9cca-f8a585d7e00d"
    },
    {
        "author": "姚勉",
        "paragraphs": [
            "卯君元是月中兔，藥擣長生壽根固。",
            "去年此際挹秋清，飛駕冰輪碾風露。",
            "來爲龍谷曾孫兒，生來一歲骨骼奇。",
            "廣寒宮殿出身處，僊桂須還第一枝。"
        ],
        "title": "賀孫舜皋子周歲",
        "id": "344fc959-ac95-43ca-8edf-698bee162d2e"
    },
    {
        "author": "姚勉",
        "paragraphs": [
            "太原曾有三珠樹，花萼一團光彩聚。",
            "清晨肯挾三鳳來，真是王家兒可譽。",
            "乃翁哦詩松竹陰，三兒吾伊玉應金。",
            "不須累碁撚蠟作跳虎，駿響續取河汾琴。",
            "沂公不作溫飽計，他日簾前退丁謂。",
            "讀書有用須濟時，莫止覓官求富貴。"
        ],
        "title": "贈新昌王藍田三子",
        "id": "99b7e3bc-1a9d-4c9c-8ce2-ffb1a4317d31"
    },
    {
        "author": "姚勉",
        "paragraphs": [
            "暮煙蒼莽浮林麓，征人尚殿歸鴉宿。",
            "山前知有故人家，急往叩門驚啄木。",
            "主人多日出未歸，鵲飛三匝愁無依。",
            "刲羊忽逢伯仁母，設饌乃有襄陽妻。",
            "竹窗掛燈見二子，褒已自佳融更偉。",
            "烹雞炊黍羅酒漿，奴飯馬芻更充美。",
            "慨然好客尚父風，謫僊家人自不同。",
            "古來如此能有幾，截髮留賓書入史。",
            "王珪他日貴勿疑，不須論客母可知。"
        ],
        "title": "訪李興伯不遇其家人命二子留宿有古人截髮撤薦之風喜詩之",
        "id": "d63e9bf8-a6e2-4322-a956-ce4283a2ed75"
    },
    {
        "author": "姚勉",
        "paragraphs": [
            "秀巖萬仞拔天起，劃堮剜垠爭怪詭。",
            "六花一夜積三尺，化作冰壺無表裏。",
            "幼輿丘壑自不凡，何况有雪被此巖。",
            "天教管領清凉界，雪巖自號冰書銜。",
            "巖前列植梅松竹，三友相從吾事足。",
            "靈臺片雪晛不消，吐作新詩動驚俗。",
            "有客有客山水僊，揮毫欲寫雪洞天。",
            "敲門試驚袁安眠，莫作剡溪王子船。"
        ],
        "title": "薦黄平仲過雪巖以詩代簡",
        "id": "f7cecb45-1ddf-4e8e-a2ab-82220b40e846"
    },
    {
        "author": "姚勉",
        "paragraphs": [
            "昔我奏賦趨南宮，路逢墨客回仙翁。",
            "筆端攪動雲霧起，裹送龍入天門中。",
            "薰風入對經前路，更覓僊翁一丸去。",
            "硯光旗影照丹墀，一笑天顔承雨露。",
            "謝恩獨拜雖偶然，回翁墨好蛻使僊。",
            "時人從此填戶買，錙銖可博黄金千。",
            "一名一第秋蟬翼，視草判花兒戲劇。",
            "殿頭漬筆和金盂，方得回翁龍劑力。"
        ],
        "title": "贈墨客呂雲叔",
        "id": "972227c8-9320-4662-8662-86cc2d950257"
    },
    {
        "author": "姚勉",
        "paragraphs": [
            "退之不肯學神僊，寧只崛强處世間。",
            "紫陽先生亦有語，金鼎偷生詎能安。",
            "政令白日生羽翰，瓊臺玉宇高應寒。",
            "虎鉛龍汞吾豈曉，獨有炯炯心如丹。"
        ],
        "title": "贈丹客鄒道士",
        "id": "edd19f05-9e35-4f0b-9417-bf1b8b6df63b"
    },
    {
        "author": "姚勉",
        "paragraphs": [
            "黄冠元帥之子孫，於今身入虛皇門。",
            "當年元帥扶宇宙，瑣瑣粘罕氣可吞。",
            "汪黄沮撓不如意，空使英雄滿襟淚。",
            "子孫從此懶作官，隠入雲間羞用世。",
            "誓掃塵氛志未伸，中宵往往泣鬼神。",
            "家傳一點心及物，燒作金丹功活人。",
            "蒼生億萬方受苦，莫戀蓬萊隔風雨。",
            "急鞭禿角起豐隆，瀉作甘霖蘇旱土。"
        ],
        "title": "贈宗道士元一",
        "id": "023d8577-0b7b-47d3-888f-7786b79965bb"
    },
    {
        "author": "姚勉",
        "paragraphs": [
            "丁巳孟秋春戊午，不雨三時嗟旱苦。",
            "低田高壠皆黄埃，佳種幾成不入土。",
            "富家倉廩鐵灌鎖，民腹爲雷淚爲雨。",
            "更遲十日天不問，血肉磨牙總豺虎。",
            "縣官祈禱聊具文，饑聲嗷嗷恬不聞。",
            "山中道士睡不著，鞭龍起電驅風雲。",
            "天瓢點滴翻駿馬，一日甘霖遍天下。",
            "盡將昨夜赤千里，化作今朝青四野。",
            "農家笑語無愁聲，指日可望天太平。",
            "熙朝真主聖且明，漢雨不待宏羊烹。",
            "或言天民天自恤，或誇調燮有新術。",
            "山中道士不言功，飽飯熟睡聽松風。"
        ],
        "title": "贈黄道士思成祈雨感應",
        "id": "4ed38cfc-3872-4226-a999-35303e3ff789"
    },
    {
        "author": "姚勉",
        "paragraphs": [
            "山高月小赤壁遊，夢中道士鶴掠舟。",
            "當時此鶴是君否，猶愛山月懸高秋。",
            "夜深萬籟寂不囂，金波行空爛將流。",
            "劃然一嘯拍欄玉，宇宙萬物皆浮漚。"
        ],
        "title": "贈山月道士",
        "id": "f130d68d-f2eb-4117-96b3-4e5c6788f2f0"
    },
    {
        "author": "姚勉",
        "paragraphs": [
            "此君蒼蒼誰手植，萬箇琅玕列如戟。",
            "翠寒綠浄不可唾，一片化作瀟湘碧。",
            "堂中有人有詩癖，日坐清陰聽玉擊。",
            "巖廊舜正南風琴，不作江邊淚斑滴。"
        ],
        "title": "題道士瀟碧",
        "id": "dfc82ad0-12c7-423e-bdf3-e6208dcc74fc"
    },
    {
        "author": "姚勉",
        "paragraphs": [
            "玉壺瀟灑澄風露，一派銀河卷輕素。",
            "九秋此夜恰平分，冰輪碾上青霄路。",
            "繞枝散亂驚飛鵲，搗藥分明見靈兔。",
            "荻花冷浸一汀水，桂子香飄半天霧。",
            "江山如畫洗塵目，風景入詩多秀句。",
            "乘風緩放牛渚舟，仰空長歌赤壁賦。",
            "狂來舉楫直欲舞，興到行盃不知數。",
            "此江流水自千古，此月照人知幾度。",
            "一年好處在今宵，不到天明莫歸去。"
        ],
        "title": "中秋放舟",
        "id": "2eb31cd9-b690-4712-bb2c-805f5b63a334"
    },
    {
        "author": "姚勉",
        "paragraphs": [
            "風掀晴空作頑冷，雪欲成冰漫翠嶺。",
            "白雲崷崒堆不散，玉龍蜿蜒睡未醒。",
            "岷峨太白橫參井，移作西山奇處景。",
            "洪崖安在呼使來，與駕飛車登絕頂。"
        ],
        "title": "西山雪嶺",
        "id": "8c9ad898-3602-4c70-9b46-ebd116ee8835"
    },
    {
        "author": "姚勉",
        "paragraphs": [
            "夾岸桃花燕子飛，一江春水鱖魚肥。",
            "絲綸百尺煙波闊，午夜鳴榔載月歸。",
            "扁舟一葉橫沙觜，得魚爛醉東風裏。",
            "綠楊深處酒醒時，半江潮落天如水。",
            "萬頃滄波五月凉，一川紅錦藕花香。",
            "綠蓑青笠鳴疎雨，老樹殘烟带夕陽。",
            "野船細火夜明滅，一笛風清楚天闊。",
            "無魚無酒且歸來，篷底蕭疎卧明月。",
            "萬里西風雙鬢華，江南江北老天涯。",
            "瀟瀟兩岸梧桐葉，漠漠半川蘆荻花。",
            "柔櫓聲中山水綠，一絲買斷黄金屋。",
            "沙邊鷗鳥莫相猜，是非不到清江曲。",
            "葦折荷枯人未歸，波寒霜落鴈初飛。",
            "不知節物時時換，又折梅花下釣磯。",
            "青山四面清歌發，幾點沙鷗起天末。",
            "一任長年醉則休，醒時獨釣寒江雪。"
        ],
        "title": "清江曲",
        "id": "b241a287-342b-436b-a303-391bd545868f"
    },
    {
        "author": "姚勉",
        "paragraphs": [
            "武陵溪邊翁好漁，笭箵釣車日採魚。",
            "扁舟爲家葦爲屋，豈知世有神僊居。",
            "曉來不記舟行路，忽在桃花深絕處。",
            "紅雲杳靉望欲迷，絳雪繽紛落無數。",
            "水源盡處便逢山，一逕似通人往還。",
            "穿花竟出洞谷口，別有天地如人間。",
            "青山高下鱗鱗屋，秀野桑麻深潑綠。",
            "春深耕罷犢牛眠，晝靜人閒雞犬熟。",
            "村中老幼皆相知，驚逢外人子爲誰。",
            "平生採魚不到此，借問此是蓬萊非。",
            "笑言此亦人間耳，聞有蓬萊何處是。",
            "秦初避亂偶此來，今日已傳秦幾世。",
            "漁家不識青史編，相傳去秦六百年。",
            "吁嗟已不聞漢魏，豈復知今晉太元。",
            "當時祇恐秦萬世，携家挈鄰相遠避。",
            "早知秦不五十年，安得種花來此地。",
            "採藥山人去不歸，啖松女子今何之。",
            "種桃著花尚未實，未必歲月多如斯。",
            "家家置酒延雞黍，便好卜鄰花底住。",
            "中心自喜口不言，後日重來今且去。",
            "悽然辭別便登舟，依舊花間溪水流。",
            "插竹謾標來處路，鳴榔無復舊時遊。",
            "顧家一念僊凡隔，如夢驚回尋不得。",
            "當時不與俗吏知，或可重尋舊踪跡。",
            "五胡雲擾豈減秦，晉人合作桃源人。",
            "漁郎出山自失計，秦人絕蹤應未仁。",
            "漁郎漁郎休太息，漁家自有神僊國。",
            "鱠鱸沽酒醉蘆花，此樂桃源人未識。",
            "神僊有無何渺茫，退之此語誠非狂。",
            "淵明作記亦直寄，便如東臯誌醉鄉。",
            "秦風鍥薄難與處，晉俗清虛何足數。",
            "願令天下盡桃源，不必武陵深處所。"
        ],
        "title": "桃源行",
        "id": "46df7b5f-4270-4c12-89e5-b10bb8f0c46b"
    },
    {
        "author": "姚勉",
        "paragraphs": [
            "江西道院春風裏，田里嘆愁聲不起。",
            "黄堂太守政如神，館閣掾官清似水。",
            "掾官皆清誰最優，寮中錄參陳太丘。",
            "奮身原自科第出，不比刀筆庸常流。",
            "生平妙得書中趣，默會欽哉恤刑句。",
            "木天玉堂未肯遊，且爲黎黔了冤訴。",
            "操心仁恕真崔公，湯瀋沐浴羣囚同。",
            "雷轟電燭不留滯，狴犴昔滿今俱空。",
            "歸巢羣鵲依庭木，春晝圜扉芳草綠。",
            "政成來泛幕中蓮，吏案凝塵無訟牘。",
            "幾年摧政冰霜嚴，生怕歡與愁俱添。",
            "公揮椽筆議革弊，和氣靄靄生青帘。",
            "感恩戴德殊未已，鳳詔飛來趣行李。",
            "雲衢直上驟驊騮，一日追風千萬里。",
            "昔公留此民如瘳，今公去此民如愁。",
            "父老何嘗欲君去，州縣但恐難公留。",
            "陳平他日宰天下，大志奇材見分社。",
            "况公陰德似于公，寧不高車乘駟馬。",
            "于公受報在子孫，天今報公及公身。",
            "公身榮顯復子孫，造物豈負真賢人。",
            "錦帆招颭鼕鼕鼓，愁聽數聲離岸櫓。",
            "公還爲雨澤九州，多爲高安添滴雨。"
        ],
        "title": "送陳糾任滿歸",
        "id": "64905046-0687-487c-bc35-2cef1a6a60b3"
    },
    {
        "author": "姚勉",
        "paragraphs": [
            "古來幕府俱才雄，子美嚴武韓裴公。",
            "近時幕府養清望，一事不到籌帷中。",
            "先生人物宜臺省，豈合官曹坐閒冷。",
            "祇今時事欠撐拄，袖手旁觀應不肯。",
            "潯陽戈甲屯如雲，天子命我參卿軍。",
            "江頭策馬梟黠虜，快作當年虞允文。",
            "欲知允文宰相業，只觀采石江頭捷。",
            "滿望麒麟第一功，不唱陽關第三疊。"
        ],
        "title": "送楊帥參之任",
        "id": "cb56813f-6cb3-4542-a4ee-93085214cee7"
    },
    {
        "author": "姚勉",
        "paragraphs": [
            "高安之民椎且質，空蒙惡聲頭上筆。",
            "獨惟猾吏可怕人，架鷹騰霄柙虎出。",
            "貪官乞錢吏手中，庸官仰筆描吏容。",
            "獄情黯菼直爲曲，雖欲辨雪何由從。",
            "先生來糾高安獄，直道仁心作民福。",
            "吏知積德不忍欺，囚感吐誠爭首服。",
            "掉頭不肯狥上官，幾回拂意思掛冠。",
            "伸冤振抑必得請，媿殺同列雙顴丹。",
            "先生種滿甘棠了，天子知賢恨官小。",
            "若人底處可安排，不在玉堂應鳳沼。",
            "鱣鯨自不溝瀆留，郡官無賢民却愁。",
            "愁公歸去莫報德，但祝高門于定國。"
        ],
        "title": "送高錄參美任",
        "id": "1f1088e9-b4dc-4d32-b7ae-069091d1ff37"
    },
    {
        "author": "姚勉",
        "paragraphs": [
            "江城雪作陰如莫，兒樣老翁啼塞路。",
            "雲深日隠天不知，驅馬蕭蕭使君去。",
            "使君四海鄭村邊，人是白玉堂中僊。",
            "君謨政事文永叔，五花爲筆蒲爲鞭。",
            "民酣醇酎春風裏，吏姦如魚在寒水。",
            "橫江立石霓截流，要使千年履如砥。",
            "瓜時且及報政成，漢法選表宜公卿。",
            "况今世號天清明，如何饑烏啼夜聲。",
            "饑烏聒聒正攫肉，驚起鸞鳳騰去速。",
            "世間公論竟有否，汙此無瑕雪團玉。",
            "杭州白傅亦自無，若有薏苡猶疑珠。",
            "中湖築堤到今賜，當時憸兒羣謗蘇。",
            "先生去住輕蟬翼，一笑歸歟黜如陟。",
            "但民失母士失師，欲取讒人投有北。",
            "浮雲豈解終爲昏，先生即來直北門。",
            "偏州畢竟著不得，滂沛霖雨蘇乾坤。"
        ],
        "title": "送鄭編修罷任",
        "id": "4742ea85-5a4f-4202-a34a-c9a4111d137b"
    },
    {
        "author": "姚勉",
        "paragraphs": [
            "稻田碁局分郊區，人煙盡障聯城隅。",
            "新秧入夏種俱了，一色秀綠連天鋪。",
            "年豐正爲憂國願，雨霪忽動民愁吁。",
            "浪浪竹瓦日鳴瀑，爛爛苔砌長跳珠。",
            "江流入市舞篙楫，野潦斷路迷樵蘇。",
            "孤樹空留白屋少，平地欲縮青天舒。",
            "犬雞登簷叫雲霧，蛟鼉上岸疑江湖。",
            "使君視民容有蹙，憂且蕭牆非顓臾。",
            "家沒半扉鼃上竈，食不一粟糟爲餔。",
            "鶉衣鵠形避淪沒，槁項髫額相携扶。",
            "下車以來宣德意，但有寬政無急符。",
            "溺饑沓至蓋由己，食必稷奏土禹敷。",
            "故侯遺我四百萬，指此亟作民良圖。",
            "餽無所處不受是，君子貨取安可乎。",
            "分甘固欲買不語，溝清那肯同渠汙。",
            "一朝盡散色不靳，可使被澤遺匹夫。",
            "錢從民來復還民，塗血不用子母蚨。",
            "坐令鴈澤得復集，豈但魚沫聊相濡。",
            "四旬奚堪水五至，十室不忍煙九無。",
            "只求編氓易菜色，寧計私橐如匏虛。",
            "方今汙吏爭侵漁，溪壑不厭求贏餘。",
            "官錢花破入私帑，期限火急催民輸。",
            "貪者盡笑公迂儒，安得天下皆公迂。"
        ],
        "title": "次楊監簿上陳守賑災韻",
        "id": "a2b65a90-ed05-46d9-9bf5-b2f14bb75121"
    },
    {
        "author": "姚勉",
        "paragraphs": [
            "搜奇抉異三十載，此湖如玉韞而待。",
            "發源遠自錦江來，匯流近與柴門對。",
            "山川融結自古有，造物扃藏深意在。",
            "瘦筇曾作日尋討，一見便覺天廣大。",
            "兩山宛似南北峰，况有層塔相映带。",
            "芰荷十里萼綠華，雪月三千銀色界。",
            "深藏最有君子意，自衒殊非小人態。",
            "西湖每遇蘇雪堂，妙句尚憶秦淮海。",
            "此湖端爲舊遊發，㘲重未信吾州隘。",
            "鐵菴蜀珍坡僊派，下筆作詩風雨快。",
            "從今新瑞次古杭，敢賀此湖貢慶會。"
        ],
        "tags": [
            "西湖"
        ],
        "title": "次楊監簿新闢小西湖韻",
        "id": "75e9d7ec-951b-4b62-b6ea-ad3890d19572"
    },
    {
        "author": "姚勉",
        "paragraphs": [
            "河沙古寺臨江干，山如蜿蜒翠龍蟠。",
            "入門雙石踞虎豹，排雲萬竹森琅玕。",
            "山中有景開屏面，路入西崖羊角轉。",
            "一湖橫陳白於銀，一溪西來浄如練。",
            "僧言此處好結亭，孔方絕交呼不應。",
            "竹陰深中即亭子，風月爲戶雲爲櫺。",
            "寄貲錄事今豈少，不日誅茅坐林杪。",
            "飯餘曳杖一登臨，看盡青天沒飛鳥。",
            "晚天落日浮湖光，漁舟相連鴻鴈行。",
            "浩歌橫笛互相答，底處更欲求瀟湘。",
            "荷山對面不盈咫，門前吾家錦江水。",
            "何時亭子高崔嵬，年年釣蓑爲此來。"
        ],
        "title": "題河沙寺西崖",
        "id": "f07b3c6f-4afb-41e0-aa8e-086bdc9b7bcf"
    },
    {
        "author": "姚勉",
        "paragraphs": [
            "人心機擭日以非，太行羊膓同一巇。",
            "坦庵先生獨不爾，方寸境界天平夷。",
            "絃歌武城有賢子，寬曠襟懷亦如此。",
            "會令天下歸此庵，蕩蕩康莊行九軌。"
        ],
        "title": "題南昌邑大夫俞君尊公坦庵",
        "id": "241783ec-0024-4574-b13f-ed0bc041de40"
    },
    {
        "author": "姚勉",
        "paragraphs": [
            "神龍側枕瓊瑰卧，表裏透薰香玉唾。",
            "巧工斲取破天馨，碎屑沉蘭百芳和。",
            "製成七寶金霞觴，猶带嶺外梅花香。",
            "醁醽一酌發奇馥，滿中灧灧浮龍光。",
            "感君遺我真情厚，歸拜庭椿一盃酒。",
            "峻第高官不足榮，人生只願親庭壽。"
        ],
        "title": "梁新恩送龍涎香盃",
        "id": "c5a0c0ec-edc8-4c08-aa87-6730f1a4b588"
    },
    {
        "author": "姚勉",
        "paragraphs": [
            "臘寒無酒虛瓶罍，雪窗孤此梅花開。",
            "乾簷鵲噪帳鶴舞，蒼頭疾足龍溪來。",
            "龍溪遺我明珠斛，玉蕊僊花光照目。",
            "急呼侍兒洗甕盎，壓此蒲萄一江綠。",
            "缸中酒熟雞更肥，癭樽竹筯常相隨。",
            "故人故人來何時，安得勇赴雞黍期。"
        ],
        "title": "謝胡龍溪惠酒材及五德",
        "id": "1d869b1d-95c3-4148-8789-769592086dc9"
    },
    {
        "author": "姚勉",
        "paragraphs": [
            "青禽銜雲落蓬壺，風簷快讀光眉鬚。",
            "百朋珍貺羅庭隅，一一皆可當清娛。",
            "建溪龍焙香雲腴，香瓔巧製來東吳。",
            "鬅鬙獸炭奇形模，辟邪天祿獅熊貙。",
            "王家舄種君家鳬，晴沙暖抱明月珠。",
            "雅意下照僊人癯，矮窗醉兀詩情孤。",
            "蒲團松拂燒紅爐，蝸廬積凍春潜驅。",
            "侍兒金珞香玉膚，月鐺著雪煎春酥。",
            "窗前笑玩嬌黄雛，能言直可貢上都。",
            "其波及晉皆君餘，獨欠一幅橫雲鋪。",
            "王孫醉擁紅氍毹，楮生長揖非吾徒。",
            "藤床紙帳恰此須，能供梅花清夢無。"
        ],
        "title": "余評事惠龍團獸炭香瓔鳬實且許以百丈山楮衾而未至",
        "id": "91adc97f-3221-4713-ac45-3857c348587e"
    },
    {
        "author": "姚勉",
        "paragraphs": [
            "蓬萊閬風白雲鄉，瓊樓玉館相低昂。",
            "蟠桃影滴仙露濕，壺天晝日和春長。",
            "老僊鬢眉白於雪，雙侍女僊冰玉潔。",
            "龍牙棋子琅玕盤，消遣洞中閒日月。",
            "乘風來戲塵凡中，皓鵠驂以雙鸞紅。",
            "女僊似是王屋婦，老僊似是商山翁。",
            "一聲飛雹枰中落，應手鈞天僊樂作。",
            "環看側睨驚相呀，盡是人間未曾著。",
            "人間事變如雲輪，面勢更改番番新。",
            "撫枰不是少奇著，往往當局多迷人。",
            "五老峰前白鶴址，晝眠扃門日清美。",
            "棋聲流水古松間，忽然聞之雪堂喜。",
            "雪堂欲學竟不能，不如旁觀眼自明。",
            "馬鞍聽朽柯聽爛，局中有路能長生。"
        ],
        "title": "贈棋翁挾二童皆高弈",
        "id": "ce75bab8-9c60-45b1-bb33-41d24c836128"
    },
    {
        "author": "姚勉",
        "paragraphs": [
            "海風吹潮濁如泥，咫尺不辨魚與龜。",
            "秋潭表裏冰鏡浄，下瞰直可莖鬚眉。",
            "乃知有萬不齊物，心到定處皆能窺。",
            "君心久矣波不起，天地不逃圓鏡裏。",
            "胸中玲瓏列星宿，眼底遠近佳山水。",
            "人言君脚踏四方，不知君閒謂君忙。",
            "寒爐曾與話清夜，始覺牖戶虛生光。",
            "我生之日直南斗，逢人得駡不脫口。",
            "而今只把定眼看，得失空花總何有。",
            "但愁國事紛披猖，舉棋不定觀驚旁。",
            "天傾地仄欠撐拄，安得不動鐵脊梁。"
        ],
        "title": "贈定軒游季升",
        "id": "a5b2fe6f-078e-41a6-8c48-93a41f7fc564"
    },
    {
        "author": "姚勉",
        "paragraphs": [
            "風行水上真文章，不羽不脛遊四方。",
            "妙語綴入牙頰香，意有佳客揚其芳。",
            "美君金璧不願將，多文爲富紛儲藏。",
            "牙籤玉軸緗縹囊，書船貫月飛虹光。",
            "鼎肉試取一臠嘗，珠璣璀璨錦繡張。",
            "疾指快讀下五行，虎鳳蔚躍蛟龍翔。",
            "尚欲效學雞林商，遍索偉製豐行裝。",
            "哲匠謹勿麾門牆，當遣紙價貴洛陽。"
        ],
        "title": "贈郵文秀才",
        "id": "31b3dac0-238f-4e99-9708-93720ac22f2d"
    },
    {
        "author": "姚勉",
        "paragraphs": [
            "天台真術李秀才，手持先兄遺墨來。",
            "先兄已矣遺墨在，三讀感噎重生哀。",
            "哀餘試問子何術，星斗紛翻舌端出。",
            "不須問術只觀詩，詩好應知術真實。",
            "大凡學術總要真，不真誤殺天下人。",
            "近來世人多弄假，不獨肆中談命者。"
        ],
        "title": "贈真術秀才",
        "id": "a1c8df57-5a65-4aba-927c-9959790432fa"
    },
    {
        "author": "姚勉",
        "paragraphs": [
            "巧夫縱誕爭說相，口角瀾翻如剪樣。",
            "眼中元不識英奇，隨世炎凉分下上。",
            "貢諛乞得貴人詩，紅籤綵軸珍携持。",
            "未遭窮士或有贈，爛在醤瓿問不知。",
            "如斯等輩真肉眼，砂裏精金豈能揀。",
            "古朴相士却不然，品題每在未遇前。",
            "前時贈詩紙欲朽，逢人誇張不去手。",
            "古朴相士真識人，識人須要當賤貧。",
            "信知巧者盡虛僞，惟有朴者全天淳。",
            "願君終身如此朴，俗態高低不須學。"
        ],
        "title": "贈古朴相士",
        "id": "2cae8d3b-81a3-4781-9e03-e4b0a8cb1401"
    },
    {
        "author": "姚勉",
        "paragraphs": [
            "君有金斗盍自珍，持此量我非其人。",
            "欲我覓印如蘇秦，我寧滿喫三斗塵。"
        ],
        "title": "贈金斗相士",
        "id": "f59a6b1b-6438-4da2-bf3a-17ae15f05644"
    },
    {
        "author": "姚勉",
        "paragraphs": [
            "李家自古兩詩仙，太白長吉相後先。",
            "蟠螭屈曲作妙語，到今氣焰干雲天。",
            "君家家裏二奇子，眼如明珠頭玉峙。",
            "長成學取二仙人，要使詩人常姓李。"
        ],
        "title": "贈行在李主人二子",
        "id": "9c3db147-823d-4d69-a5ed-c3f3896080e1"
    },
    {
        "author": "姚勉",
        "paragraphs": [
            "唐有一僧妙醫藥，得大醫王三昧覺。",
            "雨中盥手瀑簷飛，驚嘆病龍腥唾落。",
            "須臾雲霧忽銷霽，白髮老人來矍鑠。",
            "自言病中困行雨，願得良鍼蘇脈絡。",
            "授方寸劑應時愈，拜奉僊方效思邈。",
            "此事今無古信然，說與時人謾驚噱。",
            "早來忽得絹素軸，挺挺祥龍露頭角。",
            "心知此龍非病者，噴霧灑雲天洗濯。",
            "龍身不病澤四方，萬物全生總安樂。",
            "此龍此醫今是誰，天王長老僧無著。"
        ],
        "title": "贈天王長老無著",
        "id": "2659e6ef-5684-43f2-b178-b424bdfa0fbc"
    },
    {
        "author": "姚勉",
        "paragraphs": [
            "扁鵲華佗不可作，龍宮寶方閉金籥。",
            "春卿奚氏劍江饒，老眼熒熒仙授藥。",
            "傳翳五世活幾人，計日而愈功何神。",
            "縣疣附贅夜驚失，立使笑語開嚬呻。",
            "方今氣運乖生盭，天地中盤大癰痔。",
            "護疽養疾誰見憂，彼何人斯甘吮舐。",
            "石猶生我疢毒多，能治不使如國何。",
            "嗚呼安得醫國之老如此手，勿談時事且飲酒。"
        ],
        "title": "贈饒春卿",
        "id": "6dff8b33-0a10-4e81-b369-9bd09155109d"
    },
    {
        "author": "姚勉",
        "paragraphs": [
            "國家元氣幾如髮，章李以來幾臺察。",
            "翻盆窺甕若不聞，射影含沙但潜發。",
            "坦途自詫忘羊腸，堅冰恐已在履霜。",
            "熙豐舊人正伺隙，乃爾寂寂無精光。",
            "抨彈已上旨宣諭，諫不能行法當去。",
            "老烏欲食不再鳴，幸有新來柏臺疏。",
            "蟄霆忽擊聵者驚，不待數月如陽城。",
            "中書君已非偃月，何事亦惡仗馬鳴。",
            "奏疏流傳人吐舌，未死姦諛面赬熱。",
            "祇今時事尚可言，奏四十章當一月。",
            "直言不憚方威靈，本朝未嘗言罪人。",
            "但圖奏上天子喜，莫管近前丞相嗔。",
            "向來慶曆子唐子，千古名垂汗青史。",
            "瘴山炎海固鬼愁，志士寧能彼易此。",
            "風塵澒洞何如時，麒麟豺虎方爭馳。",
            "士所當爲未止此，志完幸聽承君規。"
        ],
        "title": "潘吳二察甚振風采劉仲山有詩因次其韻",
        "id": "1d00fbf5-ed5b-4b7c-9356-a7072eb95de7"
    },
    {
        "author": "姚勉",
        "paragraphs": [
            "鯉魚書來上誰字，斗牛光中湖海士。",
            "梅花臘雪曾會面，桃李春風一彈指。",
            "剝書得詩意雄傑，鍾呂驚聞箏笛耳。",
            "懦夫有聞氣可作，姦諛未誅神已死。",
            "奴唇爭笑乃獨否，我心有同固如此。",
            "君家請劍攀折檻，遠勝衣繡誇歸里。",
            "立朝日少諫多藁，况有竹林老夫子。",
            "百年易了富與貴，萬古不磨天此理。",
            "笑駡從渠官欲好，妻妾羞人身不恥。",
            "獲禽一朝固可十，天下良工安肯詭。",
            "古人寥寥今不見，舉世滔滔此皆是。",
            "蛾眉方遭衆女嫉，足音忽動空谷喜。",
            "我欲浄洗后土泥，子爲快挽天河水。"
        ],
        "title": "丁巳春言事西歸和朱子雲賜詩韻",
        "id": "fa04786e-4f15-4fbf-8a9f-4780d4e763c4"
    },
    {
        "author": "姚勉",
        "paragraphs": [
            "不知年換山無曆，日短著書陰自惜。",
            "臞僊誰與伴清孤，竹裏梅花破幽寂。",
            "月窗看影嗔曉奪，雪徑尋花驚夜失。",
            "絕憐一點清淡意，不作羣芳妖艷質。",
            "夢寒翠羽真恐涴，香遠細腰何敢即。",
            "廣平亦作軟媚語，可笑鐵心輕變易。",
            "梅州參徹梅花髓，句中有味供紬繹。",
            "冰甌滌筆想更奇，試爲此花重請益。"
        ],
        "title": "和楊監簿咏梅",
        "id": "1bc591d8-c54a-4854-bb19-6d000b31a355"
    },
    {
        "author": "姚勉",
        "paragraphs": [
            "煌煌南方老人星，天邊飛來地上行。",
            "秀眉方瞳瑣骨聳，升降步履如風輕。",
            "生平見說勇爲義，十指團欒一和氣。",
            "祇今福壽天所報，眼底曾孫家四世。",
            "瑞祥融作合幹松，豈惟義聚蒙天封。",
            "義人合得松樣壽，孫枝蓊勃環老龍。",
            "先生教人忠與孝，家法可爲民則傚。",
            "道中有福理自然，必收詩書仁義效。",
            "子孫森列皆有文，次公長公爲弟昆。",
            "曾孫早娶見玄孫，蒲輪迎召登金門。"
        ],
        "title": "送孫龍谷",
        "id": "b85a86c5-7f28-4f5f-a8a2-2f237358f9ac"
    },
    {
        "author": "姚勉",
        "paragraphs": [
            "梁間呢呢燕將雛，林中櫨櫨反哺烏。",
            "君前舍羹潁谷子，橐中寘簞翳桑夫。",
            "五年得金方還養，有婦有婦愁秋胡。",
            "士生志大雖江湖，不堪回首飛雲孤。",
            "伏雌扊扅且未論，占鵲日日旦及晡。",
            "篋中萊衣幸可著，腰下何必印若蘇。",
            "因君歸去長嗟吁，君有母遺我獨無。",
            "爲親負米今已矣，落日慟哭悲丘墟。",
            "願君升堂奉甘腴，毋使專美徐仲車。"
        ],
        "title": "送李幼章",
        "id": "f899a0ce-1f72-4977-9327-19e758c4d039"
    },
    {
        "author": "姚勉",
        "paragraphs": [
            "西風破帽吹不斜，東籬繞行空嗅花。",
            "隔牆酒熟無鄰家，草堂欠醉從誰賒。",
            "亦思峰頭作重九，安得天風吹灧酒。",
            "別駕倘作城南期，賢似江州王太守。"
        ],
        "title": "九日簡張倅",
        "id": "e9f2a8c9-f65c-4e93-9e6f-7fe646ef0ba7"
    },
    {
        "author": "姚勉",
        "paragraphs": [
            "春秋自有胡氏學，盡束諸家上高閣。",
            "當時小試錦江城，橫翼秋風天一鶚。",
            "祇今冠带圜橋門，孤羆兀坐空狐羣。",
            "近來文氣頗卑苶，要使四海宗雄文。",
            "余生志願遊璧水，竟隔蓬萊三萬里。",
            "雖然末第偶成名，俗骨自憐凡可鄙。",
            "君今換骨向時中，六館名流自不同。",
            "宰相狀元三舍選，齋前碑字看填紅。"
        ],
        "title": "送胡季㢸入太學",
        "id": "4cc99c40-2211-46d4-901c-52fe09821969"
    },
    {
        "author": "姚勉",
        "paragraphs": [
            "吾兄梅花冰雪臞，胸中萬卷行石渠。",
            "同生丙子自兄行，才學推兄更有餘。",
            "月中折桂仍先余，兄騎快馬余蟾蜍。",
            "一行作尉表貳邑，春臺春風宜吹噓。",
            "阿瞞綵棒謹勿設，民命今皆轍中魚。",
            "合得官職聽自除，覓薦莫作迎逢諛。",
            "寒齋話別酌霜月，祝子但此霜月如。",
            "欲留不可空攬袪，兄出我處從今疎。",
            "兄出我處從今疎，有便但寄箴規書。"
        ],
        "title": "送漆文甫尉分宜",
        "id": "8ec758ec-286a-4bff-9e8c-e81e9fe8381f"
    },
    {
        "author": "姚勉",
        "paragraphs": [
            "天高日烈勢欲然，秧已生節未入田。",
            "誰歟操琴尊師涓，使我赤地里至千。",
            "風雩且歌吾自樂，窮閻不可無炊煙。",
            "薰時解慍民望切，亟爲我作南風絃。"
        ],
        "title": "送琴隠吳君",
        "id": "4f8be4e3-eb46-447c-b3ba-6dec43caad6f"
    },
    {
        "author": "姚勉",
        "paragraphs": [
            "建州衣鉢傳武功，山谷濠梁窺謝公。",
            "譚君之詩何自工，君家詩有冰清翁。",
            "野塘千頃涵秋風，資奩盡在奚囊中。",
            "蘇僊今已騎虬龍，野塘釣艇君誰同。"
        ],
        "title": "題譚君詩集",
        "id": "b670dbc1-bdd7-4d43-bbce-29f8393c607a"
    },
    {
        "author": "姚勉",
        "paragraphs": [
            "洛之花圖歐公詩，驚怪天巧呈新枝。",
            "自言當時記者數十種，姚魏後有潜溪緋。",
            "蜀之花圖景仁句，香雪蕊金藏不露。",
            "徑圍三尺瑞雲紅，尚有二花添未具。",
            "此花非惟今所無，世間久亦無此圖。",
            "東南花樣自來小，如盤能幾多如盂。",
            "曉來明眼花翁作，風韻宛然如蜀洛。",
            "寫作花中第一花，羣類一時都脫落。",
            "想渠欹筆小盤礴，心去化工無一膜。",
            "天上司花巧不神，筆底春風光欲爍。",
            "籠寒不假青蒻庵，護日何須碧油幙。",
            "月坡堤，張家園，郭令公宅東街偏。",
            "錦衾繡帳相接連，一夜移入歌堂巔。",
            "吳臺教戰娃數百，漢宮列侍娥三千。",
            "鮫綃十丈思公譜，錦茵萬態元輿賦。",
            "花自長春蠟不封，根無下土蟲難蠹。",
            "花翁花翁子誠能，見渠此畫萬感增。",
            "此花昔惟載本草，流傳至唐花始好。",
            "移來從武曌，愛重由環兒。",
            "名花與傾國，初著沉香詞。",
            "從此帝城春，爭逐賞花期。",
            "徑尺誇千朶，萬錢買一枝。",
            "三街九陌沸遊賞，冠蓋車馬相追隨。",
            "自入天朝花最盛，長壽不數唐崇敬。",
            "豈非洛陽天下中，和氣又非長安同。",
            "故令百卉巧變幻，黄緋紫白深淺紅。",
            "簪花下至採樵子，獻花上至蓬萊宮。",
            "或言此花特妖媚，只解趨時爭富貴。",
            "阿曌移來醜此妍，阿環貴重榮猶悴。",
            "四香閣上屬誰家，朝恩宅裏知何地。",
            "世人浪自相矜誇，看到子孫能幾家。",
            "我言此罪不在花，自是時輩爭榮華。",
            "洛人珍重姚黄不輕畀，一根不入權豪第。",
            "花知天朝真治世，萬古天藏發奇秘。",
            "洛不愛寶蜀出珍，如鳳如麟王者瑞。",
            "洛中富推程與邵，蜀之蘇范輝相照。",
            "人品亦如花品高，斯人斯花古來少。",
            "後來蜀洛黨小分，世間萬變如輪雲。",
            "洛陽名園占治亂，讀書至此空三嘆。",
            "洛宮禾黍今離離，蜀道峨眉更慘凄。",
            "花翁作此豈無意，要見祖宗全盛時。"
        ],
        "title": "贈彭花翁牡丹障",
        "id": "3782151d-986d-4855-a5ae-f3dfccfa4356"
    },
    {
        "author": "姚勉",
        "paragraphs": [
            "羲和鞭日就地行，祝融張傘燒空明。",
            "錢塘人家苦偪仄，行立坐卧皆如蒸。",
            "清宮水殿山峨雪，夜飲相携冰玉潔。",
            "溫泉浴罷清風來，太液池邊芰荷月。",
            "王公甲第連雲霄，松泉竹石秋蕭蕭。",
            "龍皮淺沁寒坐客，驪珠直上清塵囂。",
            "天上清凉不知暑，炎熱人間徒自苦。",
            "亦有江南雲水鄉，胡不歸歟釣煙雨。"
        ],
        "title": "京城苦熱",
        "id": "daa71ba9-3b46-466b-92c4-1b7bc517b8c2"
    },
    {
        "author": "姚勉",
        "paragraphs": [
            "憶昔兒時衣百花，阿母扶我上戲車。",
            "兩歲讀書未離乳，書罷尋乳猶歸家。",
            "年方十三失阿保，弱冠慈母僊去早。",
            "祇今堂上獨靈椿，念及庭萱怨露草。",
            "夜來忽夢如兒年，阿保携抱慈母憐。",
            "人生安得常童顛，只作嬰兒啼母前。"
        ],
        "title": "夢保母如兒時",
        "id": "27e5cfd7-da53-4217-a6f5-98b77bced5a6"
    },
    {
        "author": "姚勉",
        "paragraphs": [
            "玉衡杓建天之綱，枕參魁耀森寒芒。",
            "總提衆星環侍傍，仰望熠熠開神光。",
            "有美俊容分天章，收入翰墨何淋浪。",
            "一筆三丈超尋常，字勢直作蛟龍驤。",
            "錦裝玉軸垂高堂，標靈發異呈嘉祥。",
            "即吐奇策先衆芳，巍峨姓字壓四方。",
            "魁下三台炳煌煌，上拱紫極天中央。",
            "作第一流謹勿忘，冠冕今古萬世香。"
        ],
        "title": "題魁字軸",
        "id": "44e5de65-4536-4d73-8d69-9f72de2c25d3"
    },
    {
        "author": "姚勉",
        "paragraphs": [
            "晴絲暖絮浮春光，牡丹醉裏微風香。",
            "繡簾不捲日低柳，百囀黄鶑啼斷腸。",
            "玉兒步整金蓮穩，回首光流花面粉。",
            "嬌慵欲去未肯行，一逕落紅愁踏損。"
        ],
        "title": "贊趙直閣所藏四美人畫 春",
        "id": "3b471402-294a-4cbe-bcb2-c4dabc7111ab"
    },
    {
        "author": "姚勉",
        "paragraphs": [
            "瑶臺夢斷敲門竹，鳳蹬溫泉新出浴。",
            "侍兒扶起嬌不禁，蟬翼紅綃影紅玉。",
            "晚蟬聲裏追新凉，藕腕輕拖龍巾長。",
            "留仙裙舞風力軟，不知何處荷花香。"
        ],
        "title": "贊趙直閣所藏四美人畫 夏",
        "id": "aef1979e-a2bd-406b-a182-3e72184985aa"
    },
    {
        "author": "姚勉",
        "paragraphs": [
            "林梢脫葉飛斜陽，寄書鴈着西風行。",
            "恩情怕學中斷絕，畫扇未忍高秋藏。",
            "小庭寂寞歸鴉後，蹙損遠山雙峰鬭。",
            "淚珠濕袖對黄花，人比黄花又更瘦。"
        ],
        "title": "贊趙直閣所藏四美人畫 秋",
        "id": "f5d4fe75-8ad1-4495-9497-4bdf47e4038c"
    },
    {
        "author": "姚勉",
        "paragraphs": [
            "紅爐暖閣烘如春，玉琴不撫生微塵。",
            "梅花嗅罷寂無語，千里瀟湘思故人。",
            "燕釵和悶都敲折，愁攪柔腸千萬結。",
            "沉吟望斷信不來，同雲暗釀江天雪。"
        ],
        "title": "贊趙直閣所藏四美人畫 冬",
        "id": "d0b34ea8-0414-4689-9c2a-7ee041bcdb9c"
    },
    {
        "author": "姚勉",
        "paragraphs": [
            "溫泉暖滑留餘香，芙蓉出水紅生光。",
            "寶釵義髻嚲龍鳳，力困未必忺霓裳。",
            "歛衣側步無窮意，猶勝朝來海棠睡。",
            "誰知迎洗錦綳兒，已在華清賜浴時。"
        ],
        "title": "題楊妃出浴圖",
        "id": "b2b8254f-63f8-457f-9f81-639ecfeb79e7"
    },
    {
        "author": "姚勉",
        "paragraphs": [
            "紵羅山頭浣紗餘，酥胸嬌擁顰不舒。",
            "高軒直蓋填寒閭，東家少婦羞弗如。",
            "越宮選進吳王側，光照姑蘇春奪色。",
            "鴟夷心痛痛更深，亦自顰眉但憂國。"
        ],
        "title": "題西施捧心圖",
        "id": "92c3a85a-395b-4b0e-94e8-e131d9dda33b"
    },
    {
        "author": "姚勉",
        "paragraphs": [
            "穹碑一立承天寺，吟骨遂重宜州樓。",
            "當年羣蟻亦策勳，豈知須臾夢封侯。",
            "南柯一散風雨惡，未若栩栩爲莊周。"
        ],
        "title": "贊張英玉所畫山谷老蟻蝶圖",
        "id": "3269dec1-223f-4abd-ad23-7388b84d8a97"
    },
    {
        "author": "姚勉",
        "paragraphs": [
            "一螳踉蹡上枯柳，一螳欲上鼓劍走。",
            "驚蟬側翅著樹枝，性命幾成落渠手。",
            "物生遠害當知幾，不知猶可况已知。",
            "千枝何處無風露，莫曳殘聲急飛去。"
        ],
        "title": "贊張英玉蟬驚螳螂圖",
        "id": "3ee0d7b2-f147-4cb9-9bb3-f71f2763c777"
    },
    {
        "author": "姚勉",
        "paragraphs": [
            "翠煙深樾江村雨，蜀魄催春勸歸去。",
            "勸春春去勸未休，客子傷春慘心緒。",
            "只今蜀土錦城荒，蜀客望西悲故鄉。",
            "故鄉蜀客歸不得，何况當時蜀帝王。"
        ],
        "title": "禽言十詠 不如歸去",
        "id": "9d9a4c40-cef4-4417-bc10-d29e56991fb1"
    },
    {
        "author": "姚勉",
        "paragraphs": [
            "黄梅蒸雨已幾時，路泥活活沒馬蹄。",
            "前山咫尺似千里，十步九跌行人疲。",
            "漫塍白水秧欲老，黄雲漸黑麥欹倒。",
            "泥汙后土何時乾，天若憐農放晴好。"
        ],
        "title": "禽言十詠 泥活活",
        "id": "a68106a8-f841-407d-a3ad-eb7625cd9a5a"
    },
    {
        "author": "姚勉",
        "paragraphs": [
            "繰車欲動蠶春暮，水足秧青行白鷺。",
            "著新脫故山禽呼，也似催人闊耕布。",
            "著新脫故也自奇，闊耕闊布也自宜。",
            "冬苗夏絹星火急，欲著無新耕亦饑。"
        ],
        "title": "禽言十詠 著新脫故",
        "id": "babccf7b-9c2a-47dc-a1bc-376bef6e507d"
    },
    {
        "author": "姚勉",
        "paragraphs": [
            "郭公古時亡國餘，姓名尚掛春秋書。",
            "問其故國何丘墟，知善不用惡不除。",
            "今人皆知笑亡郭，胸中亦自鏡善惡。",
            "不知山高正呼君，身是郭公猶未覺。"
        ],
        "title": "禽言十詠 郭公",
        "id": "21fee26a-f98e-4bc1-a7fa-b14f133dc186"
    },
    {
        "author": "姚勉",
        "paragraphs": [
            "晨起凉潤疑秋肅，格磔軥輈叫雲木。",
            "似催農父急腰鐮，村北村南麥皆熟。",
            "屋頭場地初雨乾，柳聲拍拍兒童歡。",
            "田家未敢冀一飽，父老相呼先了官。"
        ],
        "title": "禽言十詠 麥熟也哥哥",
        "id": "5f488705-1722-40a4-bf2b-f7c076191bfb"
    },
    {
        "author": "姚勉",
        "paragraphs": [
            "流鶑前身織絲女，猶拋金梭學機杼。",
            "隔窗嬌喚看蠶姑，娘子看蠶得幾許。",
            "今年蠶慳熟處稀，採餘桑葉青滿枝。",
            "一年養蠶四番熟，安得長似開元時。"
        ],
        "title": "禽言十詠 看蠶娘子得幾許",
        "id": "4eff13ac-75aa-47fc-95fb-2fca7e0fbd9b"
    },
    {
        "author": "姚勉",
        "paragraphs": [
            "趁晴割麥收雲黄，熬爐新熟餠餌香。",
            "阿婆炙餠半焦赤，阿婦駡兒嗔不食。",
            "山禽戲語婆勿嗔，有餠可焦猶食新。",
            "西家割遲麥爛死，婦姑對泣空酸辛。"
        ],
        "title": "禽言十詠 婆餠焦",
        "id": "7cd3ebba-caa7-452f-b5a7-9819adb751ec"
    },
    {
        "author": "姚勉",
        "paragraphs": [
            "煙林望帝聲思歸，風枝齊后音悽悲。",
            "如何入水化爲鳥，猶訴姑惡無停時。",
            "純孝通神泉鯉躍，冤氣感天霜爲虐。",
            "蠐螬有味安得珍，婦自不賢姑不惡。"
        ],
        "title": "禽言十詠 姑惡",
        "id": "93bda133-9f5b-4d17-bb65-80f72753e502"
    },
    {
        "author": "姚勉",
        "paragraphs": [
            "晴煙如潑春光濃，萬花笑日爭嫣紅。",
            "百金沽酒直取醉，有酒不醉孤東風。",
            "不如遂我豐年願，秫米價如黄土賤。",
            "家家有酒不用沽，何用提葫苦相勸。"
        ],
        "title": "禽言十詠 提葫蘆沽美酒",
        "id": "a5fdb233-d4be-4c6f-8d9e-8d8110655a01"
    },
    {
        "author": "姚勉",
        "paragraphs": [
            "百禽巧作百種音，一禽却學百種禽。",
            "晴風暖日意自樂，圓吭變換皆清吟。",
            "多能不如止一得，多言不如止一默。",
            "一朝閉口不敢聲，莫有讒人在君側。"
        ],
        "title": "禽言十詠 百舌",
        "id": "b2402af6-e0ab-46ff-834e-b208e32d4f39"
    },
    {
        "author": "姚勉",
        "paragraphs": [
            "家山已作一月疎，囑鴈爲取秋風書。",
            "鴈飛竟去已幾日，乃爾寂寂知何如。",
            "曉霜鴈聲又東去，急起出門呼鴈住。",
            "前時囑爾爲寄書，汝今將書落何處。",
            "鴈言丈夫志非常，桑弧蓬矢示四方。",
            "顧家安足就大事，底用屑屑悲故鄉。",
            "吁嗟來汝空中鴈，黄耳猶能書往返。",
            "飛奴解遞丞相箋，鷾鴯亦傳商婦簡。",
            "帛書自古倩汝傳，詩人流詠知幾年。",
            "汝今何事倦來往，應我不如蘇武賢。",
            "鴈言君擬乃如此，信史不如無此史。",
            "當年常侍枉教欺，我亦安能書萬里。",
            "湖田漠漠多菰蒲，就食聊寄江南居。",
            "書郵安得爲人作，君欲覓書尋鯉魚。"
        ],
        "title": "問鴈",
        "id": "11cc39ac-8e60-4abf-8b7b-6163c6bb694a"
    },
    {
        "author": "姚勉",
        "paragraphs": [
            "風吹微湍入松篁，雲幢葉蓋相低昂。",
            "山禽此時似得意，雜奏一曲娛新凉。",
            "流鶑頗嫌無宮商，飛來中間作笙簧。",
            "廣寒一闋新霓裳，天遣鼓吹吟詩腸。",
            "取書細讀與相和，金舂玉應聲琅琅。",
            "曲終書罷各無語，林影滿庭清晝長。"
        ],
        "title": "聞鶑",
        "id": "0e0df621-6aca-441a-8ea6-d6a34aef384c"
    },
    {
        "author": "姚勉",
        "paragraphs": [
            "簷間鐵馬何威獰，霜刀雪劍爭鮮明。",
            "秋風一吹陣脚動，跳梁舂擊聲鏦錚。",
            "何時真提十萬兵，金戈鐵甲相磨鳴。",
            "縛俘斬馘墟龍庭，歸來馬後笳鼓聲。"
        ],
        "title": "觀風馬",
        "id": "ca85a890-2d98-459b-8697-b4f209472656"
    },
    {
        "author": "姚勉",
        "paragraphs": [
            "鵲噪人所憐，烏啼人所唾。",
            "謂鵲能報喜，謂烏常送禍。",
            "烏啼鵲噪何心然，孰爲此者皆其天。",
            "預言禍至使人避，比鵲以烏烏更賢。",
            "欲忠於人反嗔己，喜諛惡直常如此。",
            "君不見九齡去國林甫相，崇侯得君比干死。"
        ],
        "title": "烏鵲吟",
        "id": "20be8513-b0a5-4140-8a5e-278f24d2c198"
    },
    {
        "author": "姚勉",
        "paragraphs": [
            "錢唐家家重生女，自小無人識機杼。",
            "教成歌舞十二三，花燕身材柳鶑語。",
            "去年學得琵琶成，今年學得彈秦箏。",
            "豪家亟輦明珠斛，來換綠珠入金谷。",
            "啟行小女肩輿來，親情送別羅酒盃。",
            "拜辭父母登車去，歡喜出門不回顧。",
            "親恩無復雉將雛，兒意亦忘鴉反哺。",
            "阿婆八十泣送門，自憐終身無阿孫。",
            "笑言阿婆不須泣，舟子乘潮渡江急。"
        ],
        "title": "錢唐吟",
        "id": "11e3ecec-aa53-4163-aae4-fcb59116c2c6"
    },
    {
        "author": "姚勉",
        "paragraphs": [
            "燕子樓中一搦春，十年紅袖消香塵。",
            "尚書墓上白楊拱，曉燈猶伴孤眠人。",
            "楚樓佳麗清梅似，識得詞中秦學士。",
            "玉盂一笑古藤陰，便學斷腸河滿子。",
            "燕樓寂寞楚樓空，鄭家雲英千古同。",
            "崔徽心事照秋月，玉京舊恨啼春風。",
            "人生交態分貴賤，况是死生情分變。",
            "域蘞未綠拜無人，千里素車那復見。",
            "知義如今到此流，冠猴襟馬皆堪羞。"
        ],
        "title": "義娼吟",
        "id": "5dbe3c73-91f1-4d14-90e7-0d833218127e"
    },
    {
        "author": "姚勉",
        "paragraphs": [
            "春簷雪乾初日長，簾花深壓梅影香。",
            "美人帳中午睡起，釵橫鬢嚲慵添粧。",
            "文窗窈窕鮫綃綠，卧按古箏橫漆玉。",
            "微揎翠袖露春葱，學弄梁州初遍曲。",
            "拂絃輕揠三兩聲，問渠學曲成未成。",
            "已成未成君莫問，聽取軮軋伊嚶鳴。",
            "七絃一似焦琴樣，立鴈參差相下上。",
            "左按天孫織錦絲，右斡仙人飛海杖。",
            "輕拔淺揠聲短長，疾徐洪纖抑復揚。",
            "瓶笙吐韻出蚓竅，雲車碾響升羊腸。",
            "雙龍曉日吟秋水，孤鸞春風悲鏡裏。",
            "清猿嘹喨萬松間，雛鶑惺鬆百花底。",
            "平生有耳喜此聽，手不能作心自醒。",
            "除却高山與流水，琵琶箜篌俱逕庭。",
            "樓中弄玉吹簫侶，同學丹山鳳凰語。",
            "鳳凰鳳凰來不來，蕭史行雲在何許。"
        ],
        "title": "聽箏",
        "id": "4fd09591-1d14-4711-ac78-47bea9183743"
    },
    {
        "author": "姚勉",
        "paragraphs": [
            "三年刻楮多苦心，不龜手方只百金。",
            "近來自笑巧成拙，捨去二藝趨雞林。",
            "文章小巧蟲雕刻，大巧天機五雲色。",
            "單傳此印到人間，君亦當成近朱赤。",
            "松麓先生嘆數窮，請君專志毋分功。",
            "悲絲正謂可白黑，斲雕庶得還淳風。",
            "方今天詔興賢急，家家倒屣迎君入。",
            "試按春風官柳汁，更刊進士題名集。",
            "從此君應百不憂，十萬腰纏鶴揚州。",
            "雖然文章亦徒耳，萬言不直一盃水。",
            "聞君一藝尤更精，明珠爲人買娉婷。",
            "血色羅裙掩雕字，囊金柜帛當充庭。"
        ],
        "title": "贈王生",
        "id": "b6533bf2-439d-43ec-a85f-933f82f6ab91"
    },
    {
        "author": "姚勉",
        "paragraphs": [
            "青山鬰兮白雪深，四無人聲兮鶴鳴在陰。",
            "聲聞于天兮而有遐心。",
            "吁嗟乎，有美一人兮無密爾林。"
        ],
        "title": "友山李道士抱琴來爲予作三曲請詩各爲之操 九臯",
        "id": "688480bb-d02c-43cb-9b86-13daa9afaf3b"
    },
    {
        "author": "姚勉",
        "paragraphs": [
            "衣裳治兮帝巖廊，五絃歌詠兮民物阜康。",
            "禹臯夔龍兮劍佩鏘鏘。",
            "吁嗟乎，安得君臣兮如此一堂。"
        ],
        "title": "友山李道士抱琴來爲予作三曲請詩各爲之操 君臣慶會",
        "id": "eb5a273f-e178-480d-b5c3-2aa4c9b5446a"
    },
    {
        "author": "姚勉",
        "paragraphs": [
            "若有人兮江之干，志在流水兮必觀其瀾。",
            "清風蕭蕭兮水聲潺潺。",
            "吁嗟乎，世道江河兮誰底其間。"
        ],
        "title": "友山李道士抱琴來爲予作三曲請詩各爲之操 觀瀾",
        "id": "ceddf2d4-ecab-40aa-b12e-f80f95e02832"
    },
    {
        "author": "姚勉",
        "paragraphs": [
            "主人合作紫薇郎，引領羣仙覲玉皇。",
            "滿袖風雲生羽翮，排空牛斗避光芒。",
            "錦江家讖聲名在，金榜巍科姓字香。",
            "典貢春官來歲事，芝香趣下瑞芝堂。"
        ],
        "title": "郡守勸駕樂語",
        "id": "df369e3b-57ac-49e9-89bc-63c489d2a2d6"
    },
    {
        "author": "姚勉",
        "paragraphs": [
            "珠簾綉幕藹祥煙，合巹嘉盟締百年。",
            "律底春回寒谷暖，堂間夜會德星賢。",
            "綵軿牛女歡雲漢，華屋神仙艷洞天。",
            "玉潤冰清更奇絕，明年聯步璧池邊。"
        ],
        "title": "新婚致語",
        "id": "8b515afa-c313-4a11-9c3d-952c79c09a43"
    },
    {
        "author": "姚勉",
        "paragraphs": [
            "洞房華褥綉芙蓉，惹得天香馥正濃。",
            "鳳觜續絃新跨鳳，龍頭有婿又乘龍。",
            "人間二月春光好，魁下三台瑞彩重。",
            "酬勸不須辭爛醉，詔書已下紫泥封。"
        ],
        "title": "對廳樂語",
        "id": "a99aa93a-43b9-473b-92ff-1d704ad6de0c"
    },
    {
        "author": "姚勉",
        "paragraphs": [
            "馬前喝道狀元歸，舊婿重新此事奇。",
            "駕鶴驂鸞來錦水，烹龍炰鳳宴瑶池。",
            "滿斟蕉葉融春色，共指蟠桃祝壽期。",
            "後會相逢定何日，玉郎承詔入京時。"
        ],
        "title": "女筵樂語",
        "id": "5deb8fd9-4f5d-48c5-ace2-c1eca7a73acb"
    },
    {
        "author": "姚勉",
        "paragraphs": [
            "月姊當年付桂香，君家上第綠衣郎。",
            "祇今盛事追龍首，又此佳占叶鳳凰。",
            "暖律潛回燕谷冷，名花盡壓洛城芳。",
            "從今不把朱陳說，百世姚鄒話柄長。"
        ],
        "title": "禮席致語",
        "id": "cd454666-914b-4481-950c-58df31e3813d"
    },
    {
        "author": "姚勉",
        "paragraphs": [
            "瑶姬來自狀元家，真是姚黄第一花。",
            "玳席艷開春富貴，魚軒榮駐遠光華。",
            "梅梢欲動朱簷雪，竹葉微潮玉臉霞。",
            "正好留連長夜飲，未須催整七香車。"
        ],
        "title": "女筵樂語",
        "id": "896e37d5-35e9-46dd-bec1-caa27910c19f"
    },
    {
        "author": "姚勉",
        "paragraphs": [
            "幾多文士踏槐黄，實出倫魁在瑞陽。",
            "千古河連留地讖，一聲臚唱破天荒。",
            "金釵笑擁龍頭客，寶篆濃薰燕寢香。",
            "方國薦賢蒙上賞，匪晨有詔下芝堂。"
        ],
        "title": "郡守宴狀元樂語",
        "id": "bb01fa7c-24b8-4344-a16c-e73db0689719"
    },
    {
        "author": "姚勉",
        "paragraphs": [
            "平生共飲西江水，今日相逢南浦雲。",
            "玉潔日光湖上宰，與君有舊是斯文。"
        ],
        "tags": [
            "长江"
        ],
        "title": "送曾蒼山",
        "id": "e58cb444-7691-4bd8-92ce-bd5f56996bc0"
    },
    {
        "author": "姚勉",
        "paragraphs": [
            "天風吹上鬰孤臺，太守登高領客來。",
            "地近九霄星斗大，秋涵八景水雲開。",
            "吟成一徑黄花笑，召節歡傳紫詔催。",
            "琴鶴自隨千古事，興來且與盡餘盃。"
        ],
        "title": "鬰孤臺九日",
        "id": "9af33e26-e8f7-45b6-9aa5-56670f2fa66d"
    },
    {
        "author": "姚勉",
        "paragraphs": [
            "蜀道艱難又幾年，錦城斷礎带凄烟。",
            "從今井絡虧全勢，只恨坤輿失巨賢。",
            "山有蛾眉空積雪，國無峻柱可擎天。",
            "英魂楚楚能知否，應在青城作浪仙。"
        ],
        "title": "輓楊玉溪",
        "id": "b9db9c1d-5f2d-490d-bf4f-e9d330261705"
    },
    {
        "author": "姚勉",
        "paragraphs": [
            "明明月影带河流，雁在天邊鶴在洲。",
            "四壁蛩催幽夢覺，滿囊螢助讀書油。",
            "金莖露點三更冷，銀漢星移萬里秋。",
            "醉倚不堪回首處，雙清風月儘淹留。"
        ],
        "title": "秋夜",
        "id": "fa3d14ac-667d-452b-ad9c-b9a70fd9d68c"
    },
    {
        "author": "姚勉",
        "paragraphs": [
            "蠶絲義理苦追尋，方寸那容外物侵。",
            "伯樂未逢無識價，子期不遇少知音。",
            "泉源有本淵淵靜，學海無涯步步深。",
            "仰望泰山高北斗，何時許我一登臨。"
        ],
        "tags": [
            "泰山"
        ],
        "title": "示同學",
        "id": "75154dc1-43de-4f21-b236-037d1d722d2e"
    },
    {
        "author": "姚勉",
        "paragraphs": [
            "阿大中郎喜事宜，黄金不惜買蛾眉。",
            "春風带醉欺桃葉，暮雨凝絲滯柳枝。",
            "香閣鸞偕雙雁奠，妝臺鳳引兩皇來。",
            "從茲准協熊羆夢，多辦庫錢爲洗兒。"
        ],
        "title": "戲叔納寵",
        "id": "ab534366-17c3-4554-a04c-0151ed326350"
    },
    {
        "author": "姚勉",
        "paragraphs": [
            "曲江磯頭山崒嵂，此景江南誇第一。",
            "漁舟晚弄烟波閒，市樓春映晴嵐出。",
            "擁輿長吟入畫圖，席地草飲成真率。",
            "更叩山房僧榻眠，卧聽松風待明月。"
        ],
        "title": "游曲江分韵得月字",
        "id": "e213318c-ffaf-4cff-8fdb-1ae9c12fcd6e"
    },
    {
        "author": "黄德明",
        "paragraphs": [
            "晚煙晴带濕，春霧暖生香。"
        ],
        "title": "句",
        "id": "79564430-6f81-4546-88ce-8bb72795cb63"
    },
    {
        "author": "許月卿",
        "paragraphs": [
            "月代太陽，太陽代月。",
            "君逸臣勞，職分無越。",
            "穆穆皇皇，明明在烈。",
            "光于四方，罔不秉哲。",
            "火明水清，坎離斯設。",
            "日月有明，容光靡闕。",
            "無非教也，教亦不屑。",
            "金取其清，分明之精。",
            "東有啟明，西有長庚。",
            "金清月白，助天日明。",
            "日明相續，萬物咸覩。",
            "匪今斯今，不瞽萬古。"
        ],
        "title": "月代",
        "id": "ce75c49d-6a9b-42a0-8374-587331c5ad86"
    },
    {
        "author": "許月卿",
        "paragraphs": [
            "谷如三月間，屋向萬山安。",
            "春谷與山屋，別有天地寬。",
            "枯淡風月皎，富貴鶑花遶。",
            "大山表牡丹，此意殊未曉。"
        ],
        "title": "次韻春谷",
        "id": "b51aa210-1e49-4eac-8df7-0ceffa0feb01"
    },
    {
        "author": "許月卿",
        "paragraphs": [
            "箕山惟一瓢，襄邑亦四壁。",
            "古今一許氏，傳家以清白。",
            "茶山與東萊，三詩映圭璧。",
            "後來二三賢，題品互紬繹。",
            "南軒推學授，晦翁要事實。",
            "亦有小東萊，經濟亦何切。",
            "極意深源流，敷殖久大業。",
            "臨川有二許，我來秋蕭瑟。",
            "撫卷三嘆起，寒花香的皪。"
        ],
        "title": "箕山",
        "id": "59f95ec2-1849-4215-8cac-722504c40651"
    },
    {
        "author": "許月卿",
        "paragraphs": [
            "人勸公入相，我勸公早歸。",
            "今以副樞入，好以元樞回。",
            "易爲六經宗，學易貴知時。",
            "時止則時行，時義大矣哉。",
            "故嘗論今日，兩語見稱奇。",
            "但且爲執政，宰相未可爲。",
            "若爲伴食相，何如酒一盃。",
            "曾以語裕翁，裕翁爲一咍。",
            "英雄見略同，明公試思之。",
            "文正爲清獻，何曾美鼎梅。",
            "史冊香萬古，日月名長在。",
            "時止時則行，宰相須時來。",
            "時來然後相，當傳忠定衣。",
            "官職難名節，願公玉無疵。",
            "壯節題初節，願公玉無灰。",
            "耐久老柱石，身佩國安危。",
            "五福一曰壽，壽國身之樞。",
            "請君看老子，寡慾身壽眉。",
            "心清萬里明，可杜倖時窺。",
            "寡慾善養心，軒鑑照魅魑。",
            "歲晚成二老，種蠡相塤箎。",
            "坐令四太平，太宗生光輝。"
        ],
        "title": "送碧梧入府",
        "id": "11733193-cecb-4795-80d7-11bdbf826d0c"
    },
    {
        "author": "許月卿",
        "paragraphs": [
            "好物不雖多，自悟方悟他。",
            "心迷法華轉，心悟轉法華。",
            "願得無言經，盡度恒河沙。",
            "盡度一切已，依然無一物。",
            "籟鳴天河斜，清風共明月。"
        ],
        "title": "贈胡菊軒",
        "id": "f21478f5-12eb-48b9-8528-f24ab18cbed2"
    },
    {
        "author": "許月卿",
        "paragraphs": [
            "仙君重瞳衮衣明，紅雲一朶當殿楹。",
            "千官拜舞環佩鳴，中有一人攝齊升。",
            "琅琅敷誦百辟驚，首云有臣許月卿。",
            "合在帝所式群英，煌煌召節來帝廷。",
            "膚使奕奕華弓旌，我時荷邊食芡菱。",
            "坐茅心渙儼不聽，從天飛下蒼葱珩。",
            "申傳帝命通叮嚀，親授秘訣餐長生。",
            "提耳言言帝旨令，夢回題詩香枕屏。"
        ],
        "title": "除月二十三日夜夢",
        "id": "1e250238-59d8-47bb-8032-661f3aa60d73"
    },
    {
        "author": "許月卿",
        "paragraphs": [
            "相心然後相人形，試相何時可太平。",
            "集思廣益真宰相，開誠布公肝膽傾。",
            "先相君子與小人，小人枉了君子贏。",
            "見吾善者笑局局，眼明黄山峰六六。",
            "何哉逆整干天誅，衰漢生靈已魚肉。",
            "安得重見無極翁，光風霽月黄山谷。"
        ],
        "title": "次韻陳肇芳竿贈李相士",
        "id": "46ddbf60-f4a0-4f72-9bd2-2dffda6d1e2b"
    },
    {
        "author": "許月卿",
        "paragraphs": [
            "一年景讓秋光奇，山水秋來皆有姿。",
            "君於何處相人物，誰爲盜跖誰伯夷。",
            "伯夷海濱待時清，秋空無雲正清時。",
            "相人不若相時好，相時而動談笑麾。",
            "笑殺馮道五季時，興亡不喜而不悲。",
            "相師試相馮道相，視國傳舍如弈棋。"
        ],
        "title": "次韻謝君直贈李相士",
        "id": "bca5af7e-60b1-44e1-a378-21e52d92f23d"
    },
    {
        "author": "許月卿",
        "paragraphs": [
            "幾千萬里碧琉璃，中有一圓光照之。",
            "更無一物可與對，部勒星宿光陸離。",
            "憶昔看月大江頭，天地中間風吹衣。",
            "凡客無緣相賓主，獨携杯酒獨吟詩。",
            "祇今千門萬戶閉，良夜京華無人知，似我快活更有誰。",
            "故山今宵月更奇，明日懶人真箇歸。"
        ],
        "title": "京城看月",
        "id": "f9f532ec-d663-45d4-8f0f-60fb75c68d9e"
    },
    {
        "author": "許月卿",
        "paragraphs": [
            "故人歸作山中相，老我聊乘雪夜舟。",
            "細君頗訝不入市，山中訪友將何求。",
            "扉屨資糧奪之去，毀車截鐙挽予留。",
            "一笑謂汝賢細君，無求我乃肯出游。",
            "宰相良解軒輊予，定難屈膝低我頭。",
            "同雲一色天欲雪，夜深雲散月明樓。"
        ],
        "title": "故人",
        "id": "a8bd1153-deaa-4c61-8af2-fe4dcc1fae1c"
    },
    {
        "author": "許月卿",
        "paragraphs": [
            "偶爲西湖萬山出，三省興中歌四勿。",
            "中庸公子惠新詩，句裏韓筋猶柳骨。",
            "文章感慨須和平，能泣鬼神風雨驚。",
            "和聲似鳴國家盛，送東野序序文鳴。",
            "西野文鳴東野法，積中和順英華發。",
            "我詩不作郊島寒，曾誅莓苔隨意踏。",
            "誰道楊花本無才，天展湖山圖畫開。",
            "何須更問逋之覓，夜深明月半窗梅。"
        ],
        "tags": [
            "西湖"
        ],
        "title": "次韻胡溫升玉甫西野",
        "id": "81f7d0d4-c1df-4a45-82ad-8e2a48cc99b6"
    },
    {
        "author": "許月卿",
        "paragraphs": [
            "臨川老儒王半山，文章未肯班傳間。",
            "亦有臨淄晏元獻，樂府一奏開天顔。",
            "我來此州嗟何晚，前哲風流挽不還。",
            "泉石黯淡山氣瘦，芙蓉飄零秋意闌。",
            "有客携詩來過我，議論磊落文波瀾。",
            "詩盟豈止尋宗派，理學猶規拜將壇。",
            "風雷凜凜三寸舌，招槌賢拂佐天慳。",
            "古來言行要相副，願言大德不踰閑。",
            "秋月皎皎鶴蹲蹲，春風洩洩禽關關。",
            "江岷山兮溪嶓塚，天根躡兮月窟攀。"
        ],
        "title": "次韻",
        "id": "b4d14e02-efa3-409e-9148-f761ee2145fd"
    },
    {
        "author": "許月卿",
        "paragraphs": [
            "開元天寶號太平，快活三郎偏縱情。",
            "帝閑天驥雲雷駃，回首絕憐妃子醉。",
            "海棠酣春睡未足，扶上馬時頹山玉。",
            "二璫兩邊扶蹋𩍐，群姬爭扶不用命。",
            "萬花叢，玉山花，花朝王，醉牡丹。",
            "共立馬前黄幡綽，獻笑顔容似嘲謔。",
            "三郎勒馬頻回頭，兩手按膝雙凝眸。",
            "夾立兩旁御弓箭，带御器械如行殿。",
            "二璫相語儼相向，貴妃未至龍顔望。",
            "龍顔不怡吾曹憂，昵昵私語雙燕秋。",
            "御前兩驥立仗俟，御龍整暇聊緩轡。",
            "卷中何止數十人，十人眼只在一身。",
            "朕能墜馬替妃子，不忍花飛驚玉體。",
            "三郎但念妃子醉，豈知身醉誤國事。",
            "儻知敬是常惺惺，提主人翁教醉醒。",
            "醜醜婦斟薄薄酒，醜婦添翁多少壽。",
            "無鹽爲后能彊齊，夙夜警戒鷄鳴詩。",
            "花鈿安得紛委地，馬嵬安得有墜時。"
        ],
        "title": "題明皇貴妃上馬圖",
        "id": "1a655c5f-96d4-470d-a3b7-3dfe6c9dc9f5"
    },
    {
        "author": "許月卿",
        "paragraphs": [
            "涉世如溪谷，只宜在淺處。",
            "一生如一日，未暮早歸去。",
            "君不見偉哉男子韓淮陰，往往正坐涉世深。",
            "功成身退豈不好，當時何事歸不早。",
            "人生少年須立事，生我不應負天地。",
            "了却君王事便休，去時莫待雨淋頭。",
            "如今版圖半烟霧，眼看流離無限子。",
            "取將舊物還君王，襁褓赤子寢之床。",
            "青天白日正亭午，歸去彈琴鶴對舞。",
            "靜與賢傳不□□，春風吹袂浴沂天。"
        ],
        "title": "涉世",
        "id": "3406ad7e-b59f-4855-931f-a86506050cb8"
    },
    {
        "author": "許月卿",
        "paragraphs": [
            "山近綠映日，山遠青带烟。",
            "平生有山癖，夢亦山水邊。",
            "山好水益媚，山老水連天。",
            "我家非洛中，亦非獨樂園。",
            "只在山屋上，下亦有流泉。",
            "俯仰頗樂之，妙處無昔賢。",
            "今日來別墅，水滿山四環。",
            "嗚呼何處無山水，有酒且飲明月在前山。"
        ],
        "title": "山近",
        "id": "81b6d979-8164-40d1-bcc2-4b1e884ecf19"
    },
    {
        "author": "許月卿",
        "paragraphs": [
            "新安別無奇，只有千萬山。",
            "千山萬山中，其奇乃出焉。",
            "下者爲硯石，與世生雲烟。",
            "高者無繫累，飄然出神仙。",
            "忽生朱晦庵，追千萬世前。",
            "示千萬世後，如日月當天。",
            "嗚呼新安生若人，不知再生若人是何年。"
        ],
        "title": "新安",
        "id": "41957839-29a7-4cc5-b9d7-f0da1fe45c63"
    },
    {
        "author": "許月卿",
        "paragraphs": [
            "詩到黄初上，高標不肯唐。",
            "分封在香國，筮仕得黄裳。",
            "錦晝纍金印，瑶英案玉皇。",
            "黄香天下士，誰得並清芳。"
        ],
        "title": "木犀",
        "id": "0864af55-660c-4425-a86f-cc3c52119a2d"
    },
    {
        "author": "許月卿",
        "paragraphs": [
            "曉幄明初日，晨鐘遞北風。",
            "人生行樂著，天道好還同。",
            "我友詩三昧，吾衰酒一中。",
            "萬間君雅志，突兀倚晴空。"
        ],
        "title": "曉幄",
        "id": "67c7ff92-43e8-41de-9d0e-0087ae856f59"
    },
    {
        "author": "許月卿",
        "paragraphs": [
            "雲邊人種麥，天際我歸舟。",
            "月色輕寒夜，笛聲何處樓。",
            "久晴人渴雨，倦仕我思休。",
            "高士傳閑看，東籬花正幽。"
        ],
        "title": "雲邊",
        "id": "1a1a1fb2-120b-4f50-ac70-715e4dba9107"
    },
    {
        "author": "許月卿",
        "paragraphs": [
            "明月天雙鑑，清湖地萬弓。",
            "人行楊柳外，身在畫圖中。",
            "天闊雙眸快，樓高萬象融。",
            "故山應更好，楊柳映芙蓉。"
        ],
        "title": "明月",
        "id": "0e42b1bb-34f8-4ec2-9449-e1a9281bd4a0"
    },
    {
        "author": "許月卿",
        "paragraphs": [
            "月色真圖畫，風聲古瑟琴。",
            "月風天地職，風月聖賢心。",
            "竹砌水如璧，梧岡朋盍簪。",
            "不須聯句得，天籟竹梧吟。"
        ],
        "title": "甥館  其一",
        "id": "89864002-491a-4573-852b-1cab870dbe1a"
    },
    {
        "author": "許月卿",
        "paragraphs": [
            "冬至思吾姪，樊川示阿宜。",
            "驅羊官易取，觀象易難知。",
            "不遠復三字，大音聲一詩。",
            "屏山宗邵子，晦木不忘歸。"
        ],
        "title": "甥館  其二",
        "id": "308f184d-2442-4868-a9b1-8c7a495ea999"
    },
    {
        "author": "許月卿",
        "paragraphs": [
            "醉鄉真廣大，靜夜絕囂塵。",
            "月色明如晝，天涯總是春。",
            "鳥飛林不夜，蝶夢路無人。",
            "天地中間我，孤高誰與鄰。"
        ],
        "title": "甥館  其三",
        "id": "3a5630aa-28ef-4ff5-865b-4f13a34c8a36"
    },
    {
        "author": "許月卿",
        "paragraphs": [
            "國士今爲鬼，有棺空斷腸。",
            "綠衣長至節，丹旐短松岡。",
            "父乃哭其子，天乎殲此良。",
            "傷情臯某復，挽些謾巫陽。"
        ],
        "title": "甥館  其四",
        "id": "c71a111d-9912-45c2-8688-65445d927325"
    },
    {
        "author": "許月卿",
        "paragraphs": [
            "國士報國士，後人哀後人。",
            "萬物邪勝正，一理屈終伸。",
            "秦暴二世滅，周仁八百春。",
            "紫雲樓上語，億載宋深仁。"
        ],
        "title": "甥館  其五",
        "id": "c1b50fc8-9c31-4ed0-8997-f3a191a748a2"
    },
    {
        "author": "許月卿",
        "paragraphs": [
            "灑淚陳情表，何心貢澤宮。",
            "波平看躍鯉，浪急不成龍。",
            "花誥榮孀母，藍袍付畫工。",
            "無人儔孝友，烟樹慘新封。"
        ],
        "title": "吊程貢元",
        "id": "f4b7a93e-6374-4da6-9d62-780a4534860a"
    },
    {
        "author": "許月卿",
        "paragraphs": [
            "仁者竟不壽，世事空悠悠。",
            "霜滿人洪墓，月寒尊美樓。",
            "慈烏千載恨，薦鶚一生休。",
            "畫史成何事，青山烱照眸。"
        ],
        "title": "代仍六弟吊程貢元  其一",
        "id": "81a68446-5c86-42aa-9439-5a2c9e06e613"
    },
    {
        "author": "許月卿",
        "paragraphs": [
            "嚚訟漸成俗，如君今豈多。",
            "仲尼仁者靜，下惠聖之和。",
            "夜月數聲笛，春風一再歌。",
            "紛紛當泚顙，視此石嵯峨。"
        ],
        "title": "代仍六弟吊程貢元  其二",
        "id": "6a8e3d3c-4c0c-4e5d-a8f2-b867c05581b5"
    },
    {
        "author": "許月卿",
        "paragraphs": [
            "松下草不殖，豪家多不仁。",
            "惟君淡於水，與物靜爲春。",
            "多爲流涕者，應無切齒人。",
            "墓前有梧檟，那復見荆榛。"
        ],
        "title": "代仍六弟吊程貢元  其三",
        "id": "a6667412-4850-41fc-baf2-ec3abf3e3fff"
    },
    {
        "author": "許月卿",
        "paragraphs": [
            "霜氣凜閨妹，嚴風老更癯。",
            "詩書謂有子，門戶可無夫。",
            "鶵鳳橫秋鶚，孤鸞啼夜烏。",
            "長松有風雨，枯草但平蕪。"
        ],
        "title": "挽番陽戴如曾貢士母金氏",
        "id": "6f00f2d5-e77a-433f-bd30-3272349ad507"
    },
    {
        "author": "許月卿",
        "paragraphs": [
            "好善芝蘭馨，惡惡鮑魚腥。",
            "一心宰天地，萬世流風霆。",
            "六經如元氣，異端如氛埃。",
            "會往洙泗濱，傳取心印回。"
        ],
        "title": "次韻汪敬子",
        "id": "f958940f-6f8e-43b1-803a-1809d7b8dd4f"
    },
    {
        "author": "許月卿",
        "paragraphs": [
            "昔日杜小姪，中年馬少游。",
            "不知身外事，祇覺鬢邊秋。",
            "有子三株柳，同公荒草邱。",
            "梅溪一夜雪，片片逐寒流。"
        ],
        "title": "挽汪士洪",
        "id": "7737ec10-b657-46e5-a2f1-5328346817a0"
    },
    {
        "author": "許月卿",
        "paragraphs": [
            "當日朱緋夢，荒烟化鶴城。",
            "斜陽邊草色，深樹裏禽聲。",
            "欲雨路微濕，出雲山半青。",
            "神游應故里，只欠愛翁亭。"
        ],
        "title": "同滕推游朱緋堂二首  其一",
        "id": "295a7213-ec0b-4963-b43f-2a4e4c59c23a"
    },
    {
        "author": "許月卿",
        "paragraphs": [
            "此翁有山癖，曾此夢魂驚。",
            "慷慨思逾淡，郊行酒易醒。",
            "石苔和夢濕，歸棹載詩輕。",
            "回首暮雲碧，兩賢沙磧行。"
        ],
        "title": "同滕推游朱緋堂二首  其二",
        "id": "b0f0975c-abc6-4acc-b414-34ee54b6b957"
    },
    {
        "author": "許月卿",
        "paragraphs": [
            "人間三十二，名字幾千春。",
            "慷慨漢游俠，孝慈周吉人。",
            "視物猶視己，顧親寧顧身。",
            "山中當出相，嗣子世其仁。"
        ],
        "title": "挽外舅二首  其一",
        "id": "6d90a364-78c6-40ac-a700-981762134780"
    },
    {
        "author": "許月卿",
        "paragraphs": [
            "月卿方髻時，公欲東床之。",
            "我姑已黄土，公鬢正青絲。",
            "忽忽成今古，茫茫問孰誰。",
            "但能抱茂子，灑淚讀新碑。"
        ],
        "title": "挽外舅二首  其二",
        "id": "d593f856-ebfe-4cef-9a58-5f7a1dd77901"
    },
    {
        "author": "許月卿",
        "paragraphs": [
            "一飲地黄酒，冤哉入九泉。",
            "雲孤無葬地，雪霽有蒼天。",
            "今歲難張詠，他年高董宣。",
            "視吾匣中劍，光射斗牛邊。"
        ],
        "title": "有感",
        "id": "78b4477b-aa2e-469f-a80d-412958ec2258"
    },
    {
        "author": "許月卿",
        "paragraphs": [
            "黛障地眉展，綠波天畫開。",
            "鴛鴦長不散，翡翠去還來。",
            "壇杏頹垣裏，隴梅荒草堆。",
            "山川渾似舊，不管曲聲哀。"
        ],
        "title": "住黛障",
        "id": "a0fe04bd-1909-43fd-ac8b-ed6d0f4c9438"
    },
    {
        "author": "許月卿",
        "paragraphs": [
            "我來烟水遠，漁艇夜鳴榔。",
            "萬仞巫山聳，一宵秋夢長。",
            "金翹何婀娜，玉佩遽叮噹。",
            "月冷天鷄曉，空餘枕屏香。"
        ],
        "title": "夢中作",
        "id": "4249fc0a-3e73-48e3-a736-66163d8c92b9"
    },
    {
        "author": "許月卿",
        "paragraphs": [
            "老大天諳練，殷勤月往還。",
            "岩巒有奇操，泉石亦清淡。",
            "隔浦飛秋葉，開窗看夕山。",
            "天心端正月，潭水夜深參。"
        ],
        "title": "閒賦",
        "id": "b41820af-edc3-4b04-bd03-c96310d04fa4"
    },
    {
        "author": "許月卿",
        "paragraphs": [
            "野人方蠖屈，天子正龍飛。",
            "東閣翹林騪，北山□□移。",
            "鵩來賈生去，熊兆太公歸。",
            "地主殷勤別，雲霄萬里期。"
        ],
        "title": "野人",
        "id": "b8c94a4e-3daf-46ef-aab0-a77bc1956a5a"
    },
    {
        "author": "許月卿",
        "paragraphs": [
            "何曾離日用，千古到如今。",
            "菊蕊霜全節，梅花月印心。",
            "韓公蘄竹詠，蘇子楚山音。",
            "谷口微吾子，風流何處尋。"
        ],
        "title": "次韻鄭將士",
        "id": "f2d72f16-2ba3-4cf1-be3d-a48fb0f9a8b4"
    },
    {
        "author": "許月卿",
        "paragraphs": [
            "霜日步行遲，雲山履曆長。",
            "蘆花相遜揖，松樹自宮商。",
            "竹動鳴珂里，桃成衣錦鄉。",
            "水邊籬落好，一夜玉爲堂。"
        ],
        "title": "霜日",
        "id": "c6e742c7-e0bc-4ad5-9cda-367a4005e301"
    },
    {
        "author": "許月卿",
        "paragraphs": [
            "洲渚但明月，人烟如曉星。",
            "春泥纔故里，秋水又浮萍。",
            "衣破披簑冷，厨空煮草腥。",
            "抱兒含笑語，衣裏麥青青。"
        ],
        "title": "得安道中",
        "id": "407c0f8b-1695-47ca-830e-3413bad0e260"
    },
    {
        "author": "許月卿",
        "paragraphs": [
            "鷺點青松白，鶑穿綠柳黄。",
            "兒時工對偶，老去更文章。",
            "誅意平生學，爰咨去路忙。",
            "酒邊招隠操，我更憶山堂。"
        ],
        "title": "挽胡制機康侯",
        "id": "5b192a3b-6f66-4965-997e-fed365f0b5ab"
    },
    {
        "author": "許月卿",
        "paragraphs": [
            "渤海潢池盜，龔卿奉詔憂。",
            "東軒繼芳躅，西府踵清流。",
            "同榜黄扉匹，中峰皂蓋儔。",
            "中齋同一笑，山屋好中秋。"
        ],
        "title": "寄郭衢州",
        "id": "8bcfa155-9b7e-4a28-b605-0091c7820a61"
    },
    {
        "author": "許月卿",
        "paragraphs": [
            "細數東京士，無如許郭優。",
            "山林異朝市，姓字欠書郵。",
            "久已巢由隠，難成李郭舟。",
            "三衢春有脚，山屋好中秋。"
        ],
        "title": "重寄郭衢州",
        "id": "f4335bd1-b150-4fcc-9e4e-aecfbc2565c9"
    },
    {
        "author": "許月卿",
        "paragraphs": [
            "山屋好中秋，中齋炯在眸。",
            "中流誰砥柱，野水却孤舟。",
            "上意甘盤甚，來遲季子留。",
            "願毋淹獨樂，留相九重休。"
        ],
        "title": "寄留夢炎",
        "id": "c94eef91-a74c-4556-8c01-244ec3dfa5ff"
    },
    {
        "author": "許月卿",
        "paragraphs": [
            "安得肉生羽，從公出外游。",
            "同年多契闊，新句孰賡酬。",
            "天玉梅花雪，人寒野水舟。",
            "中齋難醉白，山屋好中秋。"
        ],
        "title": "重寄留夢炎",
        "id": "0b5a026c-27d8-401c-971a-6a31154595c5"
    },
    {
        "author": "許月卿",
        "paragraphs": [
            "夜永月清甚，雨餘風快哉。",
            "月將槐影出，風遣桂香來。",
            "風至地自掃，月來雲亦開。",
            "三千翰林手，光霽瑩靈臺。"
        ],
        "title": "夜永",
        "id": "a119f8cf-052c-447c-ad82-a9d2ffa89206"
    },
    {
        "author": "許月卿",
        "paragraphs": [
            "客來商略詩，夜市正驚時。",
            "雲破天青眼，烟收月白眉。",
            "芙蓉天富貴，松竹月清奇。",
            "我醉欲眠去，携琴明日遲。"
        ],
        "title": "客來",
        "id": "8b193166-9e58-48a7-85f5-8fc272fdcf10"
    },
    {
        "author": "許月卿",
        "paragraphs": [
            "咸淳風樂好，淳厚似咸平。",
            "人意逢春樂，天心遇社晴。",
            "征僮催遠信，舞袖促新聲。",
            "今歲梅能耐，咸平詩可盟。"
        ],
        "title": "咸淳",
        "id": "331bc3d2-f80a-427d-b6a2-718a82d56274"
    },
    {
        "author": "許月卿",
        "paragraphs": [
            "殷勤來訪別，去作子長游。",
            "雪霽月清甚，天寒鴈過不。",
            "沙堤今相府，花苑古蘇州。",
            "歸路梅花好，還來問白鷗。"
        ],
        "title": "送張平湖山遊",
        "id": "a5c6dfa9-4724-4770-9860-6e9fd7d94802"
    },
    {
        "author": "許月卿",
        "paragraphs": [
            "日日常三絕，時時酒一杯。",
            "西銘爐上雪，太極地中雷。",
            "屏破青山出，池成綠水來。",
            "飯餘三兩步，一樹木犀開。"
        ],
        "title": "次胡伯凱韻",
        "id": "5a780f24-4320-412b-86d7-a0b4a7ae83cc"
    },
    {
        "author": "許月卿",
        "paragraphs": [
            "青梅如豆子，更可緩臨清。",
            "倚杖閑花落，憑欄芳草生。",
            "逢人須說項，生子又添丁。",
            "千葉桃難實，山茶耐久盟。"
        ],
        "title": "題項橫父臨清亭時方生孫",
        "id": "dfa227f2-4f35-47e0-a96a-6a9f5f71546b"
    },
    {
        "author": "許月卿",
        "paragraphs": [
            "捧硯姬空翠，隨琴鶴曉烟。",
            "夕陽更山外，流水自樓前。",
            "芳草垂楊地，和風麗日天。",
            "戲游看處處，明媚自年年。"
        ],
        "title": "捧硯姬空翠二首  其一",
        "id": "c6bf9c0b-a395-45fa-80c5-7926a923b8fe"
    },
    {
        "author": "許月卿",
        "paragraphs": [
            "看山車放慢，遇水馬爭先。",
            "須信一年景，無如三月天。",
            "露花如此好，烟柳十分員。",
            "客醉不須去，竹床相對眠。"
        ],
        "title": "捧硯姬空翠二首  其二",
        "id": "0c2c9a19-cf4b-4be6-a1cd-82e01b07174f"
    },
    {
        "author": "許月卿",
        "paragraphs": [
            "獻歲歡聲沸，清晨寒氣侵。",
            "四時春是首，三日雨爲霖。",
            "綠展垂楊眼，青呈芳草心。",
            "日晴仍夜雨，擊壤費謳吟。"
        ],
        "title": "獻歲",
        "id": "43add65e-4c3e-46f5-bd46-8ad8790ca15e"
    },
    {
        "author": "許月卿",
        "paragraphs": [
            "梅叟真佳客，冰壺賢主人。",
            "移樽隨月飲，顧典到更深。",
            "蠟炬精神耐，梅花氣象新。",
            "明朝山屋去，隠者詎能尋。"
        ],
        "title": "梅叟",
        "id": "d2f9195d-91c2-4b9b-ab95-496b48cfccde"
    },
    {
        "author": "許月卿",
        "paragraphs": [
            "奉禮徒員外，京師枉治中。",
            "二郎槐不做，四老橘成空。",
            "三鳳壁岩子，雙龍寶劍雄。",
            "萬人真莫贖，愁絕老坡翁。"
        ],
        "title": "挽妹婿汪汻四首  其一",
        "id": "2b2092bb-ca50-4e36-a2ac-1e37ff4a9d64"
    },
    {
        "author": "許月卿",
        "paragraphs": [
            "郎罷當年語，深閨婉娩三。",
            "有齊之季女，必得有奇男。",
            "滿目呱呱泣，傷心切切彈。",
            "離鸞驚別鵠，何日淚痕乾。"
        ],
        "title": "挽妹婿汪汻四首  其二",
        "id": "9fceaadf-6d66-446f-b2d9-9406b12f87db"
    },
    {
        "author": "許月卿",
        "paragraphs": [
            "一疾那知死，三朝竟不醒。",
            "遺羹真慘愴，分肉尚精明。",
            "玉樹衣難綵，壁岩氈枉青。",
            "英魂千古在，稚子讀書聲。"
        ],
        "title": "挽妹婿汪汻四首  其三",
        "id": "8cffafbd-2896-49d0-9d6c-761a8c88f5c5"
    },
    {
        "author": "許月卿",
        "paragraphs": [
            "亡恙壁岩日，媒云婦有依。",
            "世科君六世，時事彼一時。",
            "寂寞吾州隔，諸孤我妹慈。",
            "九京逢桂老，東坦愧羲之。"
        ],
        "title": "挽妹婿汪汻四首  其四",
        "id": "ad6478ef-1bbc-4d97-9982-cd0bdc0b8d64"
    },
    {
        "author": "許月卿",
        "paragraphs": [
            "燈火掩柴門，疎蕪烟水昏。",
            "鷄啼孤月曉，犬吠隔山村。",
            "桃葉翻新曲，梅花返舊魂。",
            "凄其何處笛，一笑卧空樽。"
        ],
        "title": "燈火",
        "id": "35ba5b59-e4d1-4039-a483-641e442fe7a8"
    },
    {
        "author": "許月卿",
        "paragraphs": [
            "明月亦清哉，清風絕點埃。",
            "村童催睡去，野叟問禪來。",
            "樂事賞心夜，清風明月梅。",
            "夜深羣籟靜，猿鶴莫相猜。"
        ],
        "title": "月色",
        "id": "77952a2e-1c75-42e6-b8a1-e33af8960114"
    },
    {
        "author": "許月卿",
        "paragraphs": [
            "帝學須君入，天游輸我豪。",
            "君方註老子，我自讀離騷。",
            "湖上春風好，山中夜月高。",
            "山高君寄內，湖海我陶陶。"
        ],
        "title": "帝學",
        "id": "e449f82e-993f-406a-b2ee-ee006e28c540"
    },
    {
        "author": "許月卿",
        "paragraphs": [
            "幾日愁無雨，夢回聞雨聲。",
            "恰逢端午至，不覺和詩成。",
            "慘淡疑天淚，滂沱吊屈生。",
            "邦人云此日，陰感助陰兵。"
        ],
        "title": "次韻蜀人李施州芾端午  其一",
        "id": "e89cb3da-76d1-4241-a5de-3c2ad3960a77"
    },
    {
        "author": "許月卿",
        "paragraphs": [
            "對時思故國，客裏厭南音。",
            "同谷凄凉惡，三閭感慨心。",
            "賜衣聊杜句，要艾孰騷吟。",
            "莫說成都景，岷峨秋滿襟。"
        ],
        "title": "次韻蜀人李施州芾端午  其二",
        "id": "c9a5e05a-98fa-413c-af2f-634247f120c6"
    },
    {
        "author": "許月卿",
        "paragraphs": [
            "分月年將滿，朝天早戒嚴。",
            "芝函新紫詔，棘寺舊青氈。",
            "梅雨商岩讖，槐花宰路占。",
            "應留待漏院，揮翰屬名賢。"
        ],
        "title": "送撫倅林評事歸班",
        "id": "2ac10cba-554c-4e8d-a8ec-2bd22c60a2f6"
    },
    {
        "author": "許月卿",
        "paragraphs": [
            "天貺逢佳節，地靈鍾異人。",
            "今朝書上考，同日是生辰。",
            "部使星留次，臨川月半輪。",
            "明年當此日，五馬列朝紳。"
        ],
        "title": "天貺",
        "id": "1aace6ab-fff4-47f4-aa53-c00699d68a51"
    },
    {
        "author": "許月卿",
        "paragraphs": [
            "飯了庵中坐，高情等寂喧。",
            "井泉春戶口，篆火午香烟。",
            "句好堪呈佛，心空不問禪。",
            "一聲天外鴈，秋意滿徽絃。"
        ],
        "title": "飯了",
        "id": "4bfeaa8b-23af-4ebb-9019-1b70f18a0090"
    },
    {
        "author": "許月卿",
        "paragraphs": [
            "創始昌陵漢，中興高廟堯。",
            "登遐皆十月，揚烈擅三朝。",
            "再造煌煌業，參侔浩浩霄。",
            "中興兼創始，二帝侑逍遥。"
        ],
        "title": "大行皇帝挽詞五首  其一",
        "id": "27cc6c61-8ba3-4d76-852e-4c58f6e6c618"
    },
    {
        "author": "許月卿",
        "paragraphs": [
            "享國昭陵似，龍飛四十春。",
            "哀榮皆甲子，創守又庚申。",
            "刑措成康治，風移堯舜仁。",
            "瑶編再仁祖，萬葉道如新。"
        ],
        "title": "大行皇帝挽詞五首  其二",
        "id": "6e738959-3248-4d8a-9269-4afb70c0dbda"
    },
    {
        "author": "許月卿",
        "paragraphs": [
            "紫陽儒者侶，恨不與同時。",
            "指示四書要，躬親百世師。",
            "欽崇道兢業，懷保誥寬慈。",
            "玉殿凄凉處，瑶題尚啟敷。"
        ],
        "title": "大行皇帝挽詞五首  其三",
        "id": "f70daa68-1e1f-4064-8d85-982dc6cd2e65"
    },
    {
        "author": "許月卿",
        "paragraphs": [
            "從諫如堯禹，聞言若舜文。",
            "五臣躋□□，三誥斥□君。",
            "聖度天同廣，忠謀日有聞。",
            "甲辰親策處，贛論玉顔欣。"
        ],
        "title": "大行皇帝挽詞五首  其四",
        "id": "c31b6e92-cb26-4bbc-b71b-782edf175d15"
    },
    {
        "author": "許月卿",
        "paragraphs": [
            "此日營陵處，當年毓聖鄉。",
            "幅員哀踽踽，羽衛道煌煌。",
            "有彗憂天墜，重輪麗日光。",
            "謳歌吾君子，千載聖情傷。"
        ],
        "title": "大行皇帝挽詞五首  其五",
        "id": "23106749-0f93-4a07-bd28-731d24615d46"
    },
    {
        "author": "許月卿",
        "paragraphs": [
            "有客闖東籬，星翁身姓支。",
            "快霖爲道號，直術不支籬。",
            "試與談災福，斷然無詭隨。",
            "小溪天下士，持此往參之。"
        ],
        "title": "贈快霖",
        "id": "5e895c21-eccf-4d96-b439-47db5dfd106d"
    },
    {
        "author": "許月卿",
        "paragraphs": [
            "神靜何須卜，心閒即是仙。",
            "芋煨牛糞火，瓢滴馬鬃泉。",
            "綠染春風柳，紅勻曉露蓮。",
            "明朝晴景好，一棹盡平川。"
        ],
        "title": "神靜",
        "id": "5194d944-2da2-4a92-b3ea-671d3a017743"
    },
    {
        "author": "許月卿",
        "paragraphs": [
            "上國春多雨，西江蓮自香。",
            "恐人疑少室，惟我薄淮陽。",
            "南北東西命，君臣父子常。",
            "到官理詞訟，月色更風光。"
        ],
        "title": "寄陳宰",
        "id": "3f3173a0-fd17-41c5-ae97-943c33637ec7"
    },
    {
        "author": "許月卿",
        "paragraphs": [
            "科舉有衣鉢，臨行問細君。",
            "梅花入征夢，楊葉礪功勳。",
            "儼對丹墀日，捷排閶闔雲。",
            "政須及邊事，毋惜齒牙論。"
        ],
        "title": "次韻李制幹贈行",
        "id": "4b6804d3-d547-4d0f-8b25-b2c8d183508f"
    },
    {
        "author": "許月卿",
        "paragraphs": [
            "山川長不老，人意欲如何。",
            "霜後蒹葭健，秋來洲渚多。",
            "河汾周舊典，洙泗魯餘波。",
            "悽愴從陳蔡，令人涕滂沱。"
        ],
        "title": "山川",
        "id": "667235e9-f2eb-4413-bbe4-3cbb27440de8"
    },
    {
        "author": "許月卿",
        "paragraphs": [
            "天道尊高父道同，地親如母祀先農。",
            "社翁不肯飲殘水，野老猶能存古風。",
            "簫鼓村田聊擊壤，雞豚社酒好治聾。",
            "滿庭芳曲還堪唱，一笑東坡鬢已翁。"
        ],
        "title": "天道",
        "id": "cd0659af-a6be-4b11-a9d5-2bf0e45363cf"
    },
    {
        "author": "許月卿",
        "paragraphs": [
            "桂犀明辨不雷同，長憶先師品藻公。",
            "風到如開香積國，月明疑在廣寒宮。",
            "含香結佩風宜月，纍印懷香月稱風。",
            "酒裏典刑幸猶在，先師醖藉孔林叢。"
        ],
        "title": "木犀",
        "id": "e1537e9e-fe47-4cce-a82a-f97e917dbf10"
    },
    {
        "author": "許月卿",
        "paragraphs": [
            "戀闕重陽不入都，菊英雖好不干渠。",
            "樽前丞相方行酒，花外堯夫恰小車。",
            "羯末封胡延客醉，雷陳張范預期酤。",
            "他年三徑羊裘隠，君子應能范蠡圖。"
        ],
        "title": "次韻晉三姪招予及同年飲",
        "id": "40a86f6c-ca00-48b6-b277-30a2c892f74e"
    },
    {
        "author": "許月卿",
        "paragraphs": [
            "權輿於我屋渠渠，久敬如君世莫如。",
            "明月清風詩滿案，好天良夜酒連車。",
            "樽前遠韻輕盈菊，醉後分題爛慢書。",
            "凡此坐中人十九，鉤樞玉带客金魚。"
        ],
        "title": "次韻雲岩",
        "id": "5195a82b-b67b-4d4f-b3d2-5dafdcde07f2"
    },
    {
        "author": "許月卿",
        "paragraphs": [
            "南堂有客䅤秋旻，面面軒窗納曉雲。",
            "雲入書檠無俗氣，月來吟几有清芬。",
            "豈無綠竹詩淇澳，亦有蒼苔書篆文。",
            "閣上桂枝宜努力，難兄難弟總由人。"
        ],
        "title": "南堂",
        "id": "2967bf7c-77dd-4a3c-95b9-2e2f28058bf8"
    },
    {
        "author": "許月卿",
        "paragraphs": [
            "使華館伴日宣勞，風雨連床夜作逃。",
            "愛惜太癡如拱璧，棄遺勝讀若秋毫。",
            "雙清幽沼芳泉活，一碧長空皓月高。",
            "坐看睡魔三舍辟，金爐獸炭古離騷。"
        ],
        "title": "使華",
        "id": "90c00cbe-7ca9-40b8-9f2b-3efb15313037"
    },
    {
        "author": "許月卿",
        "paragraphs": [
            "陳陳史傳勘玄幽，一笑誰能問慎由。",
            "往往東南旗運盛，亭亭西北蓋雲浮。",
            "瓊樓玉宇無身翼，弱水蓬萊有艾舟。",
            "聖主攘夷修政事，可能吊伐至枋頭。"
        ],
        "title": "允杰姪以詩來卒章和予生孫次韻一百首今存四  其一",
        "id": "b1234e35-79b6-405f-abbd-87c97b8a162a"
    },
    {
        "author": "許月卿",
        "paragraphs": [
            "玉川破屋抱遺經，生子添丁意命名。",
            "門暗碧雲憂國志，窗明紅日愛君情。",
            "柳綠學徒勤左塾，花紅主婦饌前榮。",
            "他年誰註徵君傳，好把吟篇著眼評。"
        ],
        "title": "允杰姪以詩來卒章和予生孫次韻一百首今存四  其二",
        "id": "b5f0f949-ab1a-4ea1-8eb3-2fe48f8e42ba"
    },
    {
        "author": "許月卿",
        "paragraphs": [
            "山已幽幽墅更幽，幽居別墅儘居由。",
            "數間屋想今岑寂，萬斛船忻正拍浮。",
            "採藥幽居憐閉戶，圍棋別墅夢歸舟。",
            "明朝菊徑歸來處，二阮黄花插滿頭。"
        ],
        "title": "允杰姪以詩來卒章和予生孫次韻一百首今存四  其三",
        "id": "ff091eff-ee80-4e62-aa3f-d7fba58886d6"
    },
    {
        "author": "許月卿",
        "paragraphs": [
            "孫枝遥喜道韋經，老手摩頭咳唾名。",
            "豚犬吾兒夷□姪，虎龍孫祖退之情。",
            "洗兒湯餠吾方拙，教子鹽梅汝更榮。",
            "許氏一門忠孝盛，夔臯熊虎□延評。"
        ],
        "title": "允杰姪以詩來卒章和予生孫次韻一百首今存四  其四",
        "id": "ee7702f9-bfc6-4cfa-be5e-22d61deb8db7"
    },
    {
        "author": "許月卿",
        "paragraphs": [
            "龍溪毓秀自平陽，千載詩葩分外香。",
            "錦里篤生天下士，玉堂曾看甲科郎。",
            "龍溪季子代無乏，鶚薦明年定破荒。",
            "桂樹黄堂秋色裏，何妨演習鹿鳴章。"
        ],
        "title": "用韻簡如晦",
        "id": "46014bd0-281e-49ae-9037-f8f100ac34de"
    },
    {
        "author": "許月卿",
        "paragraphs": [
            "菊花開處即重陽，月桂中秋夜夜香。",
            "紫綬象環如魯叟，綸巾羽扇亦周郎。",
            "不憂鴻鴈稻粱少，但恐鶴猿松菊荒。",
            "宰相山中書幾考，清風明月老平章。"
        ],
        "title": "用韻自述",
        "id": "0f251d4b-07f2-4838-89d9-47cce9627ff7"
    },
    {
        "author": "許月卿",
        "paragraphs": [
            "八角亭中天似水，七言城裏夜未央。",
            "主人解榻賢材館，門客避堂上下床。",
            "籟寂寂時星歷歷，泉涓涓處山蒼蒼。",
            "主人門客皆觴詠，羽扇綸巾獨篆香。"
        ],
        "title": "八角",
        "id": "7f0b2003-abab-46dd-bf2f-c3d0e87e97b7"
    },
    {
        "author": "許月卿",
        "paragraphs": [
            "望外雲頭日高掛，竹間亭子雪猶存。",
            "啣蘆鴈起瀟湘暮，賣炭人行烟火村。",
            "綺疎月照窗如晝，寶鼎香銷帳似雲。",
            "欲轉冰壺渾未暇，党家習氣彼羶葷。"
        ],
        "title": "歸塗",
        "id": "42ebd34d-6875-4abd-a02c-928cc387f379"
    },
    {
        "author": "許月卿",
        "paragraphs": [
            "我家張許同生歲，果者堯時值聖明。",
            "丙子與君無貴者，甲辰惟我亦同庚。",
            "閑雲萬嶺林泉興，明月一溪邱壑情。",
            "同歲同心有如此，相期歲晚李歌行。"
        ],
        "title": "次韻程愿二首  其一",
        "id": "8aeb1513-5dec-4b66-81f8-316221007210"
    },
    {
        "author": "許月卿",
        "paragraphs": [
            "二李歌行醉裏歌，君溪兩棹我烟簑。",
            "鳳凰臺上我山墅，虹馬軒高君月坡。",
            "曉徑焰間追李杜，夜窗灰裏撥陰何。",
            "長哦歲晚成二老，詩社往來君肯麽。"
        ],
        "title": "次韻程愿二首  其二",
        "id": "8b949a47-f232-46cc-9fee-e3bd9143a159"
    },
    {
        "author": "許月卿",
        "paragraphs": [
            "柳塘醉我無邊酒，得隴癡生望蜀心。",
            "亦有白衣雙白玉，不孤黄菊萬黄金。",
            "寶婺古來金綉水，銀蟾後夜玉青岑。",
            "韋齋井畔通宵月，應照空樽印渴襟。"
        ],
        "title": "寄顧次岳五首  其一",
        "id": "801f9aa3-45eb-4974-ab3a-b989d9769cc2"
    },
    {
        "author": "許月卿",
        "paragraphs": [
            "韋齋井畔通宵月，流出文公闕里心。",
            "半夜起來湖瑩玉，明朝應有柳摇金。",
            "萬壑正看天地肅，一樓坐斷水雲岑。",
            "鏡湖樓扁知無恙，二十年前醉解襟。"
        ],
        "title": "寄顧次岳五首  其二",
        "id": "69e46e4c-05bd-438f-b1d7-5e360e49aa3a"
    },
    {
        "author": "許月卿",
        "paragraphs": [
            "鏡湖扁字無今古，無古無今只此心。",
            "雲入枕邊堂署玉，月窮天外日鎔金。",
            "樓臺髣髴水墨畫，烟霧空濛岩壑岑。",
            "須信尚書最難讀，人間無許大胸襟。"
        ],
        "title": "寄顧次岳五首  其三",
        "id": "ea8df731-a186-4e9f-85eb-0d37e7a867a4"
    },
    {
        "author": "許月卿",
        "paragraphs": [
            "運千可際休明運，心一堪傳賢聖心。",
            "不一此心非自玉，半千之運或如金。",
            "道源天出三清境，遠目明雙寸碧岑。",
            "胸次須令天樣闊，五湖爲带三江襟。"
        ],
        "title": "寄顧次岳五首  其四",
        "id": "9ff2fa8b-b619-4d69-96d2-3c1bdcb08b81"
    },
    {
        "author": "許月卿",
        "paragraphs": [
            "半夜開窗凭闌坐，無心雲起鏡湖心。",
            "鋪茵煙草漫天幄，璞玉樓臺渾色金。",
            "訪古寂寥秋漠漠，懷人感慨碧岑岑。",
            "未知何日韋齋井，明月清風煩暑襟。"
        ],
        "title": "寄顧次岳五首  其五",
        "id": "2592e310-d721-4a50-a041-d9fd7072cfe1"
    },
    {
        "author": "許月卿",
        "paragraphs": [
            "宗主人才郭子儀，門多將相蔚相輝。",
            "托根小草秋榆宦，食葉長廊春棘闈。",
            "報國自憐心事壯，憂時不覺夢魂飛。",
            "平生此志非溫飽，勳業從公問指歸。"
        ],
        "title": "鹿鳴用趙資相韻",
        "id": "c2b5b9cb-265b-4cb0-ab70-11c3b7344c6b"
    },
    {
        "author": "許月卿",
        "paragraphs": [
            "希聖平生詩酒豪，居然閉戶學孤高。",
            "不知昨夜秋風柳，得似當時春日桃。",
            "別去半年猶旦暮，胸中百癢欠爬搔。",
            "虎溪破戒君須解，已辦清詩與濁醪。"
        ],
        "title": "入邑問炊中雲招王希聖起龍三首  其一",
        "id": "a39abbda-c4ac-4b47-84b1-d175e14196b3"
    },
    {
        "author": "許月卿",
        "paragraphs": [
            "移文招子氣添豪，畢竟牢關計未高。",
            "留得商霖活秋稼，未應禹浪怨春桃。",
            "半窗明月詩誰和，一劍空燈手自搔。",
            "來此共君思昨夢，秋風江上幾投醪。"
        ],
        "title": "入邑問炊中雲招王希聖起龍三首  其二",
        "id": "fbada1ab-9dea-4ed6-86ac-08e40bb0bfbb"
    },
    {
        "author": "許月卿",
        "paragraphs": [
            "簞瓢不改乃真豪，之子胸中志自高。",
            "本自無官彭澤柳，不知何世武陵桃。",
            "窗前草色勤鑽仰，堂上萱叢敬抑搔。",
            "好向中庸看未發，養成和氣盎春醪。"
        ],
        "title": "入邑問炊中雲招王希聖起龍三首  其三",
        "id": "a7777edd-6de3-40db-890a-bcad773e80c0"
    },
    {
        "author": "許月卿",
        "paragraphs": [
            "策馬沙頭值此翁，恐成鴻燕嗇相逢。",
            "歸鞭亟指遠峰碧，握手頻看笑臉紅。",
            "淡月一簾清坐處，高風千載慨歌中。",
            "淵源自昔崇師友，吳下應憐舊阿蒙。"
        ],
        "title": "遇黄先生",
        "id": "fff9b97b-08ff-4bfd-9dab-22b9687dc0d9"
    },
    {
        "author": "許月卿",
        "paragraphs": [
            "手托東南半壁天，向天捧詔下搜賢。",
            "塵沙騎鶴征鴻倦，衢道乘鸞病驥先。",
            "玉陛九重將玉立，珠簾十里看珠聯。",
            "狀元宰相平生事，雅意中原願執鞭。"
        ],
        "title": "和趙資相",
        "id": "dd451af6-3b09-4802-b597-85e8325430c4"
    },
    {
        "author": "許月卿",
        "paragraphs": [
            "錫山舟泊似荒村，微服南禪古跡存。",
            "壁上姓名今已遠，碑陰人物了能言。",
            "薄游草草山侵袖，遠思悠悠風滿軒。",
            "携手出門烟樹密，數僧離立語黄昏。"
        ],
        "title": "追賦暮游",
        "id": "c35b1d05-9ba7-4f2b-974e-1196836a68f3"
    },
    {
        "author": "許月卿",
        "paragraphs": [
            "舟自摇摇釣瀨濱，睦州司戶得詩人。",
            "對床夜雨如蘇子，滿座春風似伯淳。",
            "文武略窺瑶殿射，婺衢爭耀錦鄉春。",
            "金華葉相垂青史，青出於藍局局新。"
        ],
        "title": "次韻葉司戶",
        "id": "97202817-00f8-48c1-b658-980c6debac36"
    },
    {
        "author": "許月卿",
        "paragraphs": [
            "夜宿槎溪碧草幽，草窗招隠勸巢由。",
            "朝來忽得新詩好，客裏俄驚喜氣浮。",
            "秋老空山唳清鶴，天寒野水卧孤舟。",
            "細吟天下黄香句，曉霧輕烟古渡頭。"
        ],
        "title": "次韻黄玉如大章携先集來訪二首  其一",
        "id": "adff86d7-a4ff-406c-a6fc-9eb1014c60b9"
    },
    {
        "author": "許月卿",
        "paragraphs": [
            "橋梓風流滿腹經，桂花香裏識魁名。",
            "翻成宵夢古今事，何况人間父子情。",
            "先集一編詩橐富，家傳萬卷子金榮。",
            "挂名敘跋流芳遠，曉起吟窗仔細評。"
        ],
        "title": "次韻黄玉如大章携先集來訪二首  其二",
        "id": "69499720-9cfb-43a4-b6eb-0524feaca637"
    },
    {
        "author": "許月卿",
        "paragraphs": [
            "免耕遺藁九京幽，宿諾吾方負仲由。",
            "宿諾斜陽悲宿草，沉思一旦落沉浮。",
            "池生春草虛堂夢，楓落吳江何處舟。",
            "有子九京如不死，一輪明月墓山頭。"
        ],
        "title": "再和題黄免耕吟藁  其一",
        "id": "a7794223-f8fc-4b89-8f8c-2c299ba7259a"
    },
    {
        "author": "許月卿",
        "paragraphs": [
            "優游一辟難贊經，仲舒師友盡時名。",
            "已登鄉國一經薦，未究天人三策情。",
            "文定浚源雖瑩徹，牧堂奕葉必敷榮。",
            "紫陽風水深留意，磨石佳城後世評。"
        ],
        "title": "再和題黄免耕吟藁  其二",
        "id": "0b71182c-d171-41e5-9479-71a37ad7f2ca"
    },
    {
        "author": "許月卿",
        "paragraphs": [
            "少從諸父與君游，到眼銘章淚莫收。",
            "水闊騎鯨霜葉落，波寒躍鯉雪蘋秋。",
            "當時折桂浮雲夢，今日叢萱暮靄愁。",
            "惆悵人洪暗煙月，淡凝碑字濕松楸。"
        ],
        "title": "代仍六弟吊程貢元",
        "id": "f41f2db4-0954-4e5c-b22d-179a0b5248f5"
    },
    {
        "author": "許月卿",
        "paragraphs": [
            "樓中圖史澹爐墨，中有成都較藝文。",
            "手澤存焉生舊感，心傳妙處長新聞。",
            "世科事業無如子，經學源流可致君。",
            "祇恐校讎天祿閣，猿啼樓外滿溪雲。"
        ],
        "title": "寄題岩經樓",
        "id": "ea1affc8-54e5-4cae-9091-6e63c9d2869b"
    },
    {
        "author": "許月卿",
        "paragraphs": [
            "展墓歸來春水浮，橋頭望月正如鈎。",
            "橋成未用問誰住，意遠應同逐水流。",
            "天外鴈鳧何足許，人間鹿豕可仝游。",
            "須知□□□□□，莫說存耕知有秋。"
        ],
        "title": "次韻仲成叔賀雙桂橋",
        "id": "6b9b1ac6-0fa0-475e-a1ee-a733df6c3cd5"
    },
    {
        "author": "許月卿",
        "paragraphs": [
            "滿城風雨近重陽，一舸烟波入醉鄉。",
            "心事已同鷗鳥白，眼界空有雲山蒼。",
            "酒安能管興亡事，菊亦頗復時世粧。",
            "何似長歌明月裏，月明天闊地更長。"
        ],
        "title": "滿城風雨近重陽",
        "id": "1c9eca0c-ad67-41f2-b0dc-58b8b4916921"
    },
    {
        "author": "許月卿",
        "paragraphs": [
            "菊翁去後菊園荒，壽不如花儘自香。",
            "進學解成誰貝錦，題輿字濕已黄粱。",
            "衆流出壑三秋暮，明月照松千仞岡。",
            "冷落僧爐數間屋，但留名節付賢郎。"
        ],
        "title": "挽座主吳倅",
        "id": "8c7f3f98-d0c5-46ea-887b-c413e91abb46"
    },
    {
        "author": "許月卿",
        "paragraphs": [
            "爲學平生不究源，未妨絕頂上慈恩。",
            "塔高俯視群山小，江闊能容巨浪喧。",
            "人每中登難脚力，誰於高處領天根。",
            "須信平生爲基址，基址牢時德業尊。"
        ],
        "title": "登慈恩絕頂有感",
        "id": "118e7426-8bad-4a46-a888-8d7d8ae01a1b"
    },
    {
        "author": "許月卿",
        "paragraphs": [
            "凜凜如公一寸丹，荒城夜月徹清寒。",
            "向時尚已死諸葛，今日難貪老阿瞞。",
            "素志平生兆馬革，黎民一郡博彈冠。",
            "隻雞斗酒群群讖，吾力猶能滅賀蘭。"
        ],
        "title": "挽陳節使",
        "id": "829e5bc3-4fa8-4c5f-a442-ccd4dd37ab33"
    },
    {
        "author": "許月卿",
        "paragraphs": [
            "少年謂子氣橫秋，壯已邊城汗漫游。",
            "筮仕弗如歸亦好，讀書未了死方休。",
            "半生懶意琴三疊，千古詩情土一邱。",
            "月落錫林烟露冷，松風無籟自颼颼。"
        ],
        "title": "挽李左藏",
        "id": "18fc6e60-e2cb-4bf8-a1ce-e5935f95415b"
    },
    {
        "author": "許月卿",
        "paragraphs": [
            "偏得人間謗與名，蓋棺方定伯夷清。",
            "五經笥滿風雲壯，百尺樓高星斗橫。",
            "明月照庭香不斷，狂飈吹雪意如生。",
            "河汾回首成今古，禮樂猶將致太平。"
        ],
        "title": "挽清湘令董介軒",
        "id": "0af7c9fd-51ed-48e9-ac4d-53c2e5c2ab1a"
    },
    {
        "author": "許月卿",
        "paragraphs": [
            "松岡新植瀧豐碑，千古哀榮誰似之。",
            "訓子斷機霜雪冷，退朝猶績月星垂。",
            "綠衣西府梅花落，素幄北堂萱草萎。",
            "何惜沙堤明日路，潘輿無復再來時。"
        ],
        "title": "挽馬樞密母段氏",
        "id": "e4a4e664-cf69-4e91-8d2a-ff984ead44ab"
    },
    {
        "author": "許月卿",
        "paragraphs": [
            "杏壇黄葉滿霜林，何幸朱塘兀古枌。",
            "試上月臺因問月，知涵雲谷幾多雲。",
            "夢游當日成何事，嗜學于今喜舊聞。",
            "我意昨游春水滿，重來秋意見涯垠。"
        ],
        "title": "次韻朱塘三首  其一",
        "id": "f14a010a-9d44-49ed-8e3f-0debdec64deb"
    },
    {
        "author": "許月卿",
        "paragraphs": [
            "游子從來悲故鄉，歸來襟袖芷蘭芳。",
            "夢魂飛去雲濤遠，杖策閑行秋水光。",
            "可是夢中曾到此，安知身後却餘香。",
            "紫陽弟子有賢子，卜築新亭真肯堂。"
        ],
        "title": "次韻朱塘三首  其二",
        "id": "ace22924-c08b-498e-8ee2-f336b70c88f9"
    },
    {
        "author": "許月卿",
        "paragraphs": [
            "謾着新亭俯碧漪，高低草樹任差池。",
            "須知亭扁須時彥，不是谿齋不勇爲。",
            "水靜山深悉天趣，風光月霽足吾師。",
            "未妨賦誦銘顔樂，正學於戲無已時。"
        ],
        "title": "次韻朱塘三首  其三",
        "id": "35f6e0e9-f766-49e0-a0e3-446877ab16dc"
    },
    {
        "author": "許月卿",
        "paragraphs": [
            "到處逢人說大蘇，一門兄弟古今無。",
            "吹塤林五黟山馬，鼓瑟陳雙婺水鳬。",
            "定分有殊自鵬鷃，閑情無限儘龍豬。",
            "歸來坐倚蓬窗下，少挹春風過里閭。"
        ],
        "title": "與陳宰",
        "id": "6352ad74-e035-414c-9fe3-bdf7297de9de"
    },
    {
        "author": "許月卿",
        "paragraphs": [
            "百城奔走候車塵，庾節光華婺水濱。",
            "人望朔齋春有脚，家傳元祐水無心。",
            "天低日近霜華曉，地僻臘殘梅蕊春。",
            "願得劉家再忠肅，前爲伊鼎後商霖。"
        ],
        "title": "迎謁劉朔齋□提舉行部",
        "id": "c6204dbf-780c-4616-94c9-7bc471e3b07b"
    },
    {
        "author": "許月卿",
        "paragraphs": [
            "參軍一夢到詞場，難弟想應瞻聖皇。",
            "此去捷音來鼎鼎，向來諸老去堂堂。",
            "馬頭雪絮天街玉，人跡板橋茅店霜。",
            "君去世科傳伯氏，釣舟留我住嚴光。"
        ],
        "title": "贈黄藻二章  其一",
        "id": "a9e8c485-d72f-4909-87b5-e0cc1ae2cbc0"
    },
    {
        "author": "許月卿",
        "paragraphs": [
            "星邑唐詩韻一天，參軍生死別經年。",
            "君來佳句賓朋誦，我願世科昆弟傳。",
            "別語明晨繞朝策，秋風來歲祖生鞭。",
            "難兄難弟誇京邑，莫負當年夢惠連。"
        ],
        "title": "贈黄藻二章  其二",
        "id": "26dce3b3-f262-4a13-b60d-c087b60701f0"
    },
    {
        "author": "許月卿",
        "paragraphs": [
            "我朝詩道愧唐人，魏晉風流更勿論。",
            "莊子于今逢惠子，孔門自昔契程門。",
            "君宜鶑出雲霄路，我亦猿吟烟水村。",
            "趁取山人來離谷，梅花湖上返詩魂。"
        ],
        "title": "贈程惠子",
        "id": "4c52eb07-9a2f-409e-8c1f-efd936d12f8c"
    },
    {
        "author": "許月卿",
        "paragraphs": [
            "束書歸去饗梅花，底事霏英故故斜。",
            "約住忙中千里鶴，羨渠如意兩歸鴉。",
            "家中見雪念爲客，客裏觀梅不似家。",
            "園樹暫時相鬭白，明朝休向我儂誇。"
        ],
        "title": "辭賈徽州二首  其一",
        "id": "bc43ebe1-a83b-4894-8d6c-d2ca236b599d"
    },
    {
        "author": "許月卿",
        "paragraphs": [
            "岫雲休怪此行徐，出處家風本俗如。",
            "當任宣尼無俟駕，肯辭孟子範馳驅。",
            "如金歲月人奔競，似玉行藏我卷舒。",
            "極目冥鴻揮綠綺，忘情魚鳥盡江湖。"
        ],
        "title": "辭賈徽州二首  其二",
        "id": "e8e65049-dfdc-45e2-9ba8-f23a98bb8909"
    },
    {
        "author": "許月卿",
        "paragraphs": [
            "三月春如少年時，了知造化最兒嬉。",
            "智行無事柳飛絮，道法自然花滿枝。",
            "錦綉園林天富貴，神仙院落月清奇。",
            "老天長似春三月，游嬉人間不皺眉。"
        ],
        "title": "三月",
        "id": "218e9d94-6493-4a1d-83da-781145933d93"
    },
    {
        "author": "許月卿",
        "paragraphs": [
            "歸去來詞書印曆，高風千載汝南評。",
            "松間風影有地籟，林下炎天無水聲。",
            "行客詩魂同石瘦，主人心事共泉清。",
            "明朝遮日長安去，君亦曹裝趣上京。"
        ],
        "title": "題趙尉洞源泉",
        "id": "d4aaddea-43c0-47f4-a6ee-eb46d5b99b8c"
    },
    {
        "author": "許月卿",
        "paragraphs": [
            "滿地干戈正擾攘，君家猶自搗龍香。",
            "輕清披就烟雲質，堅勁磨來金玉相。",
            "倚馬喜資揮露布，飛鸞端藉發天章。",
            "山屋莫道渾無用，留寫樵歌入錦囊。"
        ],
        "title": "贈墨士程雲翁",
        "id": "c77befe7-98ac-4724-bb7e-137643004326"
    },
    {
        "author": "許月卿",
        "paragraphs": [
            "數行竹樹鳴春雨，一簇人家带曉烟。",
            "省事山丹自籬落，親人海燕並庭簷。",
            "樓高思遠天無極，酒罷歌闌月正圓。",
            "新茗一甌香一篆，與君清坐看風簾。"
        ],
        "title": "春日閑賦",
        "id": "e287baa5-abfe-40f2-96f1-2eccdaab771d"
    },
    {
        "author": "許月卿",
        "paragraphs": [
            "端公碑石蔓蘿捫，嘆息雙杉拔本根。",
            "將略傳家自忠顯，侍兒梟首亦平原。",
            "乘風飛去乾坤窄，踏月歸來烟水昏。",
            "往事不堪重回首，青燈黄卷照芳樽。"
        ],
        "title": "題汪端翁廟",
        "id": "b0456d3f-2f8a-4f03-966e-10cc35c1a8a9"
    },
    {
        "author": "許月卿",
        "paragraphs": [
            "廬山移到龍溪東，兩壁生雲無數峰。",
            "夢與文淵三峽水，共參金露九秋風。",
            "萬山恍對凝塵榻，五老仝携入室筇。",
            "更問濂溪風共月，又移窗下到腦中。"
        ],
        "tags": [
            "庐山"
        ],
        "title": "寄題張宗玉窗下廬山",
        "id": "7f7481c5-9a07-48e0-995b-b36bbdd72a4b"
    },
    {
        "author": "許月卿",
        "paragraphs": [
            "花紅竹綠兩相當，綠竹紅花在道傍。",
            "竹引花風心浪動，花含竹露面芬芳。",
            "須知竹戀花蝴蝶，喜見花貪竹鳳凰。",
            "彼此莫嫌花共竹，他年花老竹蒼蒼。"
        ],
        "title": "賦新花竹",
        "id": "1a3207bf-f005-4cbc-ae89-39599ce5fda1"
    },
    {
        "author": "許月卿",
        "paragraphs": [
            "若欲相尋向竹邊，開窗着屐更誰先。",
            "定有一輪穿密密，可無數點洗涓涓。",
            "茂林從昔於儂好，太極遥憐似我圓。",
            "釣竿莫惜分新綠，更割半窗瀟灑天。"
        ],
        "title": "贈王竹窗",
        "id": "4138790b-5647-4874-9b74-d973236296ab"
    },
    {
        "author": "許月卿",
        "paragraphs": [
            "高情古意滿溪樓，靜拍欄干儘兩眸。",
            "月不露圭天有道，風能□谷水無愁。",
            "從吾所好萬青壑，捨我其誰雙白鷗。",
            "別樣主人情重處，不將紅妓涴中秋。"
        ],
        "title": "中秋謝施婺源爰",
        "id": "e97f6ac5-5f44-433a-bbab-f1792206d69f"
    },
    {
        "author": "許月卿",
        "paragraphs": [
            "劣相誰知此老天，瑶池專遣雪當筵。",
            "開花敬上夫人壽，列樹無非西子妍。",
            "松學妙齡施粉點，鶴迷歸路認蓮船。",
            "水晶世界瓊梅閣，肯道人間不是仙。"
        ],
        "title": "和子思弟韻壽母",
        "id": "09102b4d-e49f-41f1-a488-a4e32522ebb3"
    },
    {
        "author": "許月卿",
        "paragraphs": [
            "先子北山書劍留，山川還自舊相繆。",
            "與君去歲銜盃處，遣我長歌陟岵游。",
            "瘦鶴風輕霜檜舞，歸鴉烟重晚林投。",
            "中齋孟氏仙官府，同號同庚成佛不。"
        ],
        "title": "次韻黄玉如求記",
        "id": "9b01a13e-2aae-444f-a4a5-5b2093112be0"
    },
    {
        "author": "許月卿",
        "paragraphs": [
            "川原紅紫一時新，暮雨朝雲更可人。",
            "燦若中興紅藥相，嫣然何慮海棠嗔。",
            "天將好景煩吟筆，我自清時作幸民。",
            "書冊埋頭無了日，不如拋却去尋春。"
        ],
        "title": "川原",
        "id": "e592213e-fa10-4260-b982-0c498452a57b"
    }
]