[
    {
        "author": "釋德洪",
        "paragraphs": [
            "十月十六誰宗旨，無聲三昧重拈起。",
            "十方三世側耳聽，刹刹塵塵俱解義。",
            "雙林樹開榮枯枝，寶塔佛分生滅理。",
            "一絲不挂露堂堂，要識雲菴今日是。"
        ],
        "title": "過張家渡遇雲菴生辰",
        "id": "89705402-7145-45b6-a41e-a49fa738e6a5"
    },
    {
        "author": "釋德洪",
        "paragraphs": [
            "西湖水生洲渚失，南屏雪盡峰巒集。",
            "新春歸来誰使令，殘臘遁逃追不及。",
            "死生難分後先際，古今不與絲毫隔。",
            "平生說法如雨雲，說得分明惟此日。"
        ],
        "tags": [
            "西湖"
        ],
        "title": "永明禪師生辰",
        "id": "f0ee9cb5-81ba-411b-8d01-b1b5af1ce42d"
    },
    {
        "author": "釋德洪",
        "paragraphs": [
            "長沙大蟲今尚在，眼吻開合珠光彩。",
            "妙年憑陵舌翻海，衲僧呼作叢林客。",
            "邇来頭有把茅蓋，栽田博飯自扶耒。",
            "禪道從他别人會，且復閑眠搔癢背。"
        ],
        "title": "贈承天邃岑",
        "id": "11099f83-c262-4c6a-8eb5-44ea29b68bae"
    },
    {
        "author": "釋德洪",
        "paragraphs": [
            "道人口吻最光滑，行脚飽參奈粗糲。",
            "少年嘗編諸方禪，邇来解毳三隻韈。",
            "世味從来崖蜜甜，我此一軒如嚼蠟。",
            "客来有語但寒温，坐久時見眼開合。"
        ],
        "title": "題淡軒",
        "id": "b062e781-34c9-4b33-ac63-70c7ea6d6485"
    },
    {
        "author": "釋德洪",
        "paragraphs": [
            "妙明廓徹圓當念，念未圓明顛倒轉。",
            "譬如醉眼旋屋廬，屋廬巋然醉目眩。",
            "要令鶻崙常現前，一切時中莫污染。",
            "昔日蔣山解顛草，一字不可饒兩點。"
        ],
        "title": "送澄禪者入蔣山",
        "id": "23f192b2-ae2c-4f2e-9464-4377e2873412"
    },
    {
        "author": "釋德洪",
        "paragraphs": [
            "水行無聲知其深，玉瑕不變知其粹。",
            "逆順門高懽喜登，辦心成就一切智。",
            "楊岐卧榻有真珠，杜順法身無紙被。",
            "焰上說禪炭裏藏，不妨道者閑游戲。"
        ],
        "title": "送忠道者乞炭",
        "id": "8cb098ae-ab2d-4379-b1bd-10927a74991c"
    },
    {
        "author": "釋德洪",
        "paragraphs": [
            "出家放曠斷愛緣，是心清浄離蓋纒。",
            "君看鐵脊忠道者，妙如神魚初脱淵。",
            "閑行覻地一笑喜，自言拾得南臺禪。",
            "東勝身洲兜一喝，驚得山河磨蟻旋。"
        ],
        "title": "再送之",
        "id": "ce957d07-ae9d-469d-9aa0-35c878992371"
    },
    {
        "author": "釋德洪",
        "paragraphs": [
            "瓦翁外瓦中曠達，未死不妨先建塔。",
            "心如平地起骨堆，聊對時人翻著韈。",
            "住山送客不過溪，瓦徑不減石頭滑。",
            "諸方来者莫麤心，舉步亦須防倒躂。"
        ],
        "title": "昌禪師瓦翁塔",
        "id": "1d4d2b30-93ec-45a4-b5be-45f95d20bd65"
    },
    {
        "author": "釋德洪",
        "paragraphs": [
            "窮冬急景江村暮，道人千里江南去。",
            "明宵應宿路傍店，敗簀枯禪山月吐。",
            "死生面目無處尋，但餘體粟空齟齬。",
            "能知忍凍非他物，便可鶻崙吞佛祖。"
        ],
        "title": "送肇上人還江南省阿尚",
        "id": "0b4f69d1-0cad-4273-a4bf-d09154839365"
    },
    {
        "author": "釋德洪",
        "paragraphs": [
            "劍戟光芒星斗動，虎方肉醉山嶽恐。",
            "層崖斷處一庵深，宴坐不言百神悚。",
            "臨濟仆地掖而起，眼蓋叢林氣深穩。",
            "覿面堂堂不覆藏，個中無地容思忖。"
        ],
        "title": "明教夢中作",
        "id": "d3bfe0e3-b0f4-491f-b0c2-7ee691a0a637"
    },
    {
        "author": "釋德洪",
        "paragraphs": [
            "逼寒虚空難躱避，笑渠百計苦捜尋。",
            "至無著力爲明見，但盡攀緣是肯心。",
            "顧我竪旗降老病，有誰横槊捍叢林。",
            "木鵝巫峡思前事，正惬雲巖隔信音。"
        ],
        "title": "見志",
        "id": "e22690e4-5e19-484f-8309-5e0d4bbf1620"
    },
    {
        "author": "釋德洪",
        "paragraphs": [
            "庵內不知庵外事，坐看来者墮鋒機。",
            "忽思良遂參麻谷，大類清平見翠微。",
            "黄蘗棒頭寧有法，惠超言下便知非。",
            "意根欲立無存處，萬象同時把手歸。"
        ],
        "title": "示禪者",
        "id": "026feb8e-66eb-4d35-ac72-2161d294db40"
    },
    {
        "author": "釋德洪",
        "paragraphs": [
            "兀坐等閑酬客問，碌磚抛出亦光生。",
            "欲憑妙語分賓主，須識塵機有濁清。",
            "麟角譽高推獨步，石頭路滑苦難行。",
            "草菴依舊青松下，睡起晴窗撥眼明。"
        ],
        "title": "題石頭頓斧亭",
        "id": "53d61020-fdd1-43ac-88d0-ca0db4c0d6b3"
    },
    {
        "author": "釋德洪",
        "paragraphs": [
            "世界撮来如粟米，根塵劈破似虚空。",
            "驕嘶鐵馬追風去，杴鬭泥牛躍浪中。",
            "十聖撼揺無縫罅，三賢摸索墮盲聾。",
            "長因此日容瞻仰，面目分明歲歲同。"
        ],
        "title": "十二月二十六日永明禪師生辰三首  其一",
        "id": "28a352cc-efbc-40d2-8629-1968e4d5d41d"
    },
    {
        "author": "釋德洪",
        "paragraphs": [
            "刹那思慮不及處，智入三世無去来。",
            "水母有蝦方見色，芭蕉無耳亦聞雷。",
            "閑中情垢消磨盡，笑裏心花造次開。",
            "今日全身毛孔笑，老師带伴與春回。"
        ],
        "title": "十二月二十六日永明禪師生辰三首  其二",
        "id": "a9e15408-cbc3-4589-829c-1561a032d0e0"
    },
    {
        "author": "釋德洪",
        "paragraphs": [
            "昨日雲門曲調分，今朝法眼已生孫。",
            "渠將大地藏針孔，汝等諸人甚處蹲。",
            "塊石浮空將壓汝，一毛在火不曾焚。",
            "孤猨叫月千巖曉，知道當時以眼聞。"
        ],
        "title": "十二月二十六日永明禪師生辰三首  其三",
        "id": "a1c4ba8d-bb99-4791-bc71-d8d00a8b62a6"
    },
    {
        "author": "釋德洪",
        "paragraphs": [
            "老兒饒舌太慈悲，此日提綱決衆疑。",
            "解說神光摩頂後，分疏死日降生時。",
            "落人塊石懸空住，噴火雙蓮結子遲。",
            "堪笑年年正月六，出羣消息少人知。"
        ],
        "title": "南安巖主定光生辰五首  其一",
        "id": "f7339c7e-1da1-447f-9b64-64cd055dfe76"
    },
    {
        "author": "釋德洪",
        "paragraphs": [
            "贈以之中擊電機，不令點畫入思惟。",
            "嘶風木馬空成夢，喘月泥牛醉未知。",
            "五藴完全真死日，百骸消散是生時。",
            "雲門函蓋乾坤句，語默何人遘得伊。"
        ],
        "title": "南安巖主定光生辰五首  其二",
        "id": "a83edff4-3777-45b4-aeb0-a2a7fef5c853"
    },
    {
        "author": "釋德洪",
        "paragraphs": [
            "南安巖本在長汀，巖主年年此日生。",
            "笑裏一毛無閒斷，毫端十字露縦横。",
            "未離唇吻成窠臼，纔落思惟墮壍坑。",
            "自是定光那惜借，可憐馳逐並頭争。"
        ],
        "title": "南安巖主定光生辰五首  其三",
        "id": "6f49c2e2-3acd-4b19-8b91-e4f539013ac4"
    },
    {
        "author": "釋德洪",
        "paragraphs": [
            "體妙常明目神解，不關托境仗緣生。",
            "從来懶欲當頭道，恐後空存染污名。",
            "苦口傷慈成漏泄，死時生日太分明。",
            "堂堂試展巖中像，稽首重瞻道骨清。"
        ],
        "title": "南安巖主定光生辰五首  其四",
        "id": "368fc84e-28e7-479f-80fb-e8a18e6a5ca4"
    },
    {
        "author": "釋德洪",
        "paragraphs": [
            "不涉春緣正月六，衲僧拾得聚頭看。",
            "大家宜著音容想，一笑風吹牙齒寒。",
            "欲問死生口門窄，更分僧俗眼皮寛。",
            "湘山雪盡千巖曉，贈以之中墨未乾。"
        ],
        "title": "南安巖主定光生辰五首  其五",
        "id": "6428abb0-8e4e-4380-84f2-674b18d65793"
    },
    {
        "author": "釋德洪",
        "paragraphs": [
            "綱宗壁立大崔嵬，魔外聞風膽自摧。",
            "萬古知音今日是，三關鏁鑰一時開。",
            "從教意氣縱横去，終解形容寂寞回。",
            "寄語兒孫著精彩，黄龍手段似南臺。"
        ],
        "title": "老黄龍生辰三首  其一",
        "id": "73574c25-8cbe-445f-a7c5-11af6e0467e7"
    },
    {
        "author": "釋德洪",
        "paragraphs": [
            "塵勞山峻鐵崔嵬，曾向慈明喝下摧。",
            "解作隱身衣带露，不須彈指閣門開。",
            "三關未透從教去，萬里追思却再回。",
            "已墜綱宗誰整頓，杖藜今日獨登臺。"
        ],
        "title": "老黄龍生辰三首  其二",
        "id": "d07c37e5-7086-491d-a9e4-eb604cbd3a88"
    },
    {
        "author": "釋德洪",
        "paragraphs": [
            "同登九仞到崔嵬，困極那辭共墮摧。",
            "待汝狐疑猶豫處，當機佛手等閑開。",
            "昔年成物心空切，今日臨風首重回。",
            "滿院新晴春已老，落花飛絮點池臺。"
        ],
        "title": "老黄龍生辰三首  其三",
        "id": "b9d94dfe-68fb-4a57-ac3b-de8cb2c60e2b"
    },
    {
        "author": "釋德洪",
        "paragraphs": [
            "今年十月十六日，老漢行藏世不知。",
            "石女夢中無死地，空花落後記生時。",
            "無聲三昧重聞舉，入骨風流說向誰。",
            "妙叶當機休擬議，電光翻影不容追。"
        ],
        "title": "雲庵生辰十一首  其一",
        "id": "decd8ae8-0ea1-45e4-b119-e9b2df0c673a"
    },
    {
        "author": "釋德洪",
        "paragraphs": [
            "一句全提離死生，如今非住昔非行。",
            "若知此老無今古，便解臨機透識情。",
            "滿院松聲霜後好，十分山月夜来清。",
            "兒孫要識吾宗旨，只箇金剛瞎眼睛。"
        ],
        "title": "雲庵生辰十一首  其二",
        "id": "6b1f89bb-f346-417f-8837-e9868784a064"
    },
    {
        "author": "釋德洪",
        "paragraphs": [
            "多寶重来應爲法，塔中全體不鮮陳。",
            "却思平日分身集，何似今朝一句親。",
            "略露爪牙藏理窟，不留影迹走機輪。",
            "叢林欲問南陽事，我是躭源老應真。"
        ],
        "title": "雲庵生辰十一首  其三",
        "id": "4aeefa00-fb22-4feb-adcb-5b4db6f266f3"
    },
    {
        "author": "釋德洪",
        "paragraphs": [
            "一切智慮不及處，曠劫無明壞滅時。",
            "頂相後常光照曜，髑髏前略露風規。",
            "根塵不敢覆藏者，生死那能染污之。",
            "消汝去来顛倒想，共瞻遺像入追思。"
        ],
        "title": "雲庵生辰十一首  其四",
        "id": "ad10e3b6-e7a3-4f11-8ed7-3812a1df986d"
    },
    {
        "author": "釋德洪",
        "paragraphs": [
            "十月月團光到曉，蠻煙瘴雨卷晴空。",
            "石門想像同袍集，珠浦行藏異類中。",
            "鉢飯薦陳虚坐設，罏香拜奠與誰同。",
            "曲高唱獨知音少，鯨浪粘天地脉通。"
        ],
        "title": "雲庵生辰十一首  其五",
        "id": "87592880-5048-4dd8-831d-ecc35b8af0a9"
    },
    {
        "author": "釋德洪",
        "paragraphs": [
            "不落思惟離聖凡，令君覿露見雲菴。",
            "平生不許當頭道，今日重聞稱性談。",
            "老鑒三機酬跛偃，洞山一半肯雲巖。",
            "我無奇特報恩德，九死歸從瘴海南。"
        ],
        "title": "雲庵生辰十一首  其六",
        "id": "1f21a83b-20fa-4f6c-8ee4-43d38c8473e7"
    },
    {
        "author": "釋德洪",
        "paragraphs": [
            "面目分明畫裏傳，渾如父母未生前。",
            "此真若信同十智，三要方知具一玄。",
            "無語臨機成滲漏，麤心開口墮情緣。",
            "老兒今日親分付，不寫題銜款識全。"
        ],
        "title": "雲庵生辰十一首  其七",
        "id": "3245c408-4403-47a8-b8d7-1276bfa92fa6"
    },
    {
        "author": "釋德洪",
        "paragraphs": [
            "空庭叢橘半垂黄，繞屋畦蔬又著霜。",
            "山縣人歸輸井税，麥田雪後縦牛羊。",
            "意行門徑欣来客，背負茅簷愛夕陽。",
            "今日故山成悵望，鳥殘紅柿憶分嘗。"
        ],
        "title": "雲庵生辰十一首  其八",
        "id": "54ca451b-85e7-498c-aa50-2329c9e23dae"
    },
    {
        "author": "釋德洪",
        "paragraphs": [
            "雲庵化去二十載，今日重聞說法音。",
            "覿露全身太分曉，森羅萬象自平沈。",
            "攀緣路絕無生死，栽接情忘透古今。",
            "此老傷慈真故態，依前饒舌老婆心。"
        ],
        "title": "雲庵生辰十一首  其九",
        "id": "b233b0d3-b0eb-4c34-98b5-6fb3a51dd4b1"
    },
    {
        "author": "釋德洪",
        "paragraphs": [
            "大地無一法可見，雲庵露萬象中身。",
            "頑空消殞明方極，肉眼遮藏覷不親。",
            "苦口老師歸寂日，知恩弟子慶生辰。",
            "罏香長伴青燈曉，賽却靈山法供真。"
        ],
        "title": "雲庵生辰十一首  其一○",
        "id": "e914be36-af45-4987-99cd-3f6cec1d7582"
    },
    {
        "author": "釋德洪",
        "paragraphs": [
            "老師一句撲不破，徹底完全爲不存。",
            "何處干戈能脅嚇，誰家夢幻敬追奔。",
            "太虚影像藏蹤跡，大地山河喪膽魂。",
            "今日與君呈伎倆，都將生死鶻崙吞。"
        ],
        "title": "雲庵生辰十一首  其一一",
        "id": "b2aac373-3d51-4de0-aac3-4cdfc80129a6"
    },
    {
        "author": "釋德洪",
        "paragraphs": [
            "吴儂戲入筆三昧，老儼分身縑素間。",
            "平昔垂鬚曾跨海，暮年留眼飽看山。",
            "肯甘夢幻所折困，不受叢林輙見刪。",
            "我不是渠渠是我，謾餘名字落人寰。"
        ],
        "title": "陳處士爲予畫像求頌戲與之",
        "id": "db896cec-4f03-4e26-80aa-a659ba224e46"
    },
    {
        "author": "釋德洪",
        "paragraphs": [
            "學道全無箇入頭，老師曾指路蹤由。",
            "岸如欲上先停棹，車若不行須打牛。",
            "殘蕚萬枝紅錦墮，暮雲一縷碧煙浮。",
            "爲君直截根源說，不落春緣會也不。"
        ],
        "title": "次韻楊君所問",
        "id": "c7daa259-d8af-43a3-9875-1d62fdb0e8ce"
    },
    {
        "author": "釋德洪",
        "paragraphs": [
            "了知無性滅無明，空慧須從戒定生。",
            "峰頂世間心已盡，蓮開幻事觀方成。",
            "尚無欣慕厭除念，豈有神通變化情。",
            "對現色身人不識，南風小雨共籠晴。"
        ],
        "title": "讀十明論",
        "id": "ef1e3f2c-cf20-4f06-899d-c1cc07e6616e"
    },
    {
        "author": "釋德洪",
        "paragraphs": [
            "知之百事不改舊，欲理情緣一笑譁。",
            "畫水成紋覓生滅，盤珠無影計横斜。",
            "人言烏喙豈堪食，我見飯囊今是沙。",
            "舉措施爲頭踞地，逸羣方解世吾家。"
        ],
        "title": "僧問烏喙義",
        "id": "0e0b3ce4-64f0-4d2d-9a03-9081944e6f3c"
    },
    {
        "author": "釋德洪",
        "paragraphs": [
            "杵形中實兩頭虚，法喻初中後善俱。",
            "九類衆生同寂静，四重我相頓消除。",
            "人天但仰懸河辯，蚊蚋難藏烈焰殊。",
            "悟了更須防老漢，紫羅帳裏撒真珠。"
        ],
        "title": "僧請釋金剛經卒軸",
        "id": "f8e942b2-5a14-4834-af10-41434d208f9b"
    },
    {
        "author": "釋德洪",
        "paragraphs": [
            "溈山雪曉試憑欄，露地牛兒覓轉難。",
            "脱體見前誰對立，一塵不受眼空寒。",
            "日長齒頬茶甘在，客去軒窗篆縷殘。",
            "好在少林成想像，祖師時展畫圖看。"
        ],
        "title": "題溈山立雪軒",
        "id": "43e53052-e57e-4e7f-a2a8-bcfa0df393c7"
    },
    {
        "author": "釋德洪",
        "paragraphs": [
            "道不藉劬勞，心唯論曉達。",
            "圓明常了知，豈受情想雜。",
            "如人夢馳驅，身自安牀榻。",
            "一句脱思惟，大千挂毫髪。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其一",
        "id": "de36378c-a4ba-4d10-aee2-170c0056acb3"
    },
    {
        "author": "釋德洪",
        "paragraphs": [
            "句中開活路，要汝到根本。",
            "如射中百步，巧力觀者奮。",
            "箭鋒相直時，何嘗落思忖。",
            "相逢佇思間，雪峰毬子輥。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其二",
        "id": "c975ee97-bd84-4870-afcd-9cf6f38695f7"
    },
    {
        "author": "釋德洪",
        "paragraphs": [
            "人間皆熱惱，我自不随情。",
            "一室閑趺坐，天魔魂震驚。",
            "百千大火聚，中有片玉清。",
            "大哉慈忍力，妙湛合無生。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其三",
        "id": "bcc5af71-bb87-4d8e-bcd4-18dc5a6a32a0"
    },
    {
        "author": "釋德洪",
        "paragraphs": [
            "見行常潤發，種子復難忘。",
            "倐爾情塵起，刹那心境彰。",
            "譬如鏡中女，非鏡非紅粧。",
            "欲證牛無角，當如龜六藏。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其四",
        "id": "27892aef-293e-4254-807e-a3b52eebd107"
    },
    {
        "author": "釋德洪",
        "paragraphs": [
            "吾聞能障道，惟强覺妄知。",
            "欲得長靈妙，直須無失時。",
            "鐘聲鳴静夜，晝擊則生疑。",
            "踞地真師子，風顛漏泄之。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其五",
        "id": "832cb9d8-6e2d-48c8-a5d8-8baa9141d74a"
    },
    {
        "author": "釋德洪",
        "paragraphs": [
            "衆生各圓滿，本覺妙明心。",
            "常用交神對，無令見慢侵。",
            "霜刀惟切玉，妙指但鳴琴。",
            "□與雪山子，經行煙翠深。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其六",
        "id": "f2d95ea0-a943-468a-b61c-3987a795520c"
    },
    {
        "author": "釋德洪",
        "paragraphs": [
            "了然心自知，法法露全體。",
            "遣化借燈王，引手搏妙喜。",
            "大用吾亦然，何獨居士耳。",
            "萬里見神光，當以頂後視。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其七",
        "id": "0c9697d1-c8d2-4405-b362-0b92676a6a9d"
    },
    {
        "author": "釋德洪",
        "paragraphs": [
            "汝常與智俱，自不與妄合。",
            "其智自神解，成就一切覺。",
            "諸佛方便門，衆生五欲樂。",
            "皆依真智生，醖造乳中酪。"
        ],
        "title": "三月二十八日棗柏大士生辰用達本情忘知心體合爲韻作八偈供之時在建康獄中  其八",
        "id": "f38282c5-2dec-42e0-a0bd-53bd856cf654"
    },
    {
        "author": "釋德洪",
        "paragraphs": [
            "道心固有恒，至剛定無欲。",
            "得飽即酣卧，稱心良易足。",
            "清歌一瓢風，笑唾千鍾祿。",
            "誰能作九原，我欲掖埋玉。"
        ],
        "title": "二十九日明白菴主寂滅之日用欲得現前莫存順逆爲韻作八偈  其一",
        "id": "b6565b53-9017-4b06-8271-72d729e21d6c"
    },
    {
        "author": "釋德洪",
        "paragraphs": [
            "然燈有法傳，釋迦當即得。",
            "但聞記別音，乃知無所獲。",
            "精真妙平等，明吿恐疑惑。",
            "永懷常不輕，好心遭捶擲。"
        ],
        "title": "二十九日明白菴主寂滅之日用欲得現前莫存順逆爲韻作八偈  其二",
        "id": "47bfe035-1950-4e4c-9713-d13427c645d6"
    },
    {
        "author": "釋德洪",
        "paragraphs": [
            "心馳即攝来，寂然住正念。",
            "譬如分身集，全身方出現。",
            "生佛識精聚，滅佛遊魂變。",
            "分坐寶塔中，貳法君試辨。"
        ],
        "title": "二十九日明白菴主寂滅之日用欲得現前莫存順逆爲韻作八偈  其三",
        "id": "a4824ca4-ddb4-4af3-901f-8e98a43fe6fb"
    },
    {
        "author": "釋德洪",
        "paragraphs": [
            "道非止精進，此意曾密傳。",
            "宴坐歷十劫，佛法不現前。",
            "一乘論知見，三獸分聖賢。",
            "君看娑竭女，初不學安禪。"
        ],
        "title": "二十九日明白菴主寂滅之日用欲得現前莫存順逆爲韻作八偈  其四",
        "id": "7854eadb-e606-45b2-989b-006cae8cc4f6"
    },
    {
        "author": "釋德洪",
        "paragraphs": [
            "汝心有罅隙，甘受夢幻縛。",
            "我念無異相，魔外分遮莫。",
            "初緣五欲囚，乃得入禪樂。",
            "自喜如弄猢，旁觀膽先落。"
        ],
        "title": "二十九日明白菴主寂滅之日用欲得現前莫存順逆爲韻作八偈  其五",
        "id": "364d0b8e-f626-41b6-8fd4-a48c16f88a92"
    },
    {
        "author": "釋德洪",
        "paragraphs": [
            "火風肆怒嗔，萬物遭蕩焚。",
            "起止甚自若，不受冤債吞。",
            "六情具三毒，安得有罪愆。",
            "異哉根與境，乃得此理存。"
        ],
        "title": "二十九日明白菴主寂滅之日用欲得現前莫存順逆爲韻作八偈  其六",
        "id": "fa7e551e-4777-40ef-b8ab-61065f691469"
    },
    {
        "author": "釋德洪",
        "paragraphs": [
            "餘生老變衰，復卧癡愛病。",
            "默觀顛倒因，聊復自随順。",
            "負暄慶生辰，自誑倚年運。",
            "偶然吐文章，朽木生芝菌。"
        ],
        "title": "二十九日明白菴主寂滅之日用欲得現前莫存順逆爲韻作八偈  其七",
        "id": "70571199-8f90-441b-9e10-3d95baeeb243"
    },
    {
        "author": "釋德洪",
        "paragraphs": [
            "業熟會冤憎，遂爾遭横逆。",
            "願行報冤行，遇此真知識。",
            "用智滅無明，以事觀色力。",
            "當登萬煆爐，乃驗真金色。"
        ],
        "title": "二十九日明白菴主寂滅之日用欲得現前莫存順逆爲韻作八偈  其八",
        "id": "63d634b4-c9d8-4cb3-8bcf-069203202707"
    },
    {
        "author": "釋德洪",
        "paragraphs": [
            "一切境界，病眼倒見。",
            "但静意根，空慧自現。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其一",
        "id": "f65c8291-25ca-4fb1-a47d-de7a30663af0"
    },
    {
        "author": "釋德洪",
        "paragraphs": [
            "一切境界，随念而至。",
            "念未生時，髑髏是水。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其二",
        "id": "9b55f1f8-e22f-40d8-8a3c-e2e17c7dd81e"
    },
    {
        "author": "釋德洪",
        "paragraphs": [
            "道人何故，婬坊酒肆。",
            "我自調心，非干汝事。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其三",
        "id": "5f9b97a5-15eb-41fd-8371-ebdc24d375e1"
    },
    {
        "author": "釋德洪",
        "paragraphs": [
            "一日不作，一日不食。",
            "誰其嗣之，我有遺則。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其四",
        "id": "8ec31e0d-4f84-49d0-b50b-c077e98e2519"
    },
    {
        "author": "釋德洪",
        "paragraphs": [
            "折脚鐺子，随處安置。",
            "食無精粗，但欲接氣。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其五",
        "id": "02064c2b-36d3-4275-a1dd-4acc40ef6f85"
    },
    {
        "author": "釋德洪",
        "paragraphs": [
            "心欲馳散，即當攝来。",
            "大火聚中，青蓮花開。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其六",
        "id": "b39b0b57-f157-4035-8d85-b3bb0a9d6083"
    },
    {
        "author": "釋德洪",
        "paragraphs": [
            "此障道法，上品蓋纒。",
            "是何時節，乃復安眠。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其七",
        "id": "17c2af02-ebab-4c7c-868d-f1b308cbb93a"
    },
    {
        "author": "釋德洪",
        "paragraphs": [
            "沙彌嗜乳，作乳中蟲。",
            "三篾高道，一鉢孤風。"
        ],
        "title": "政和二年余謫海外館瓊州開元寺儼師院遇其遊行市井宴坐静室作務時恐緣差失念作日用偈八首  其八",
        "id": "24d37f0a-0eed-4c03-8204-99c9cdaa236a"
    },
    {
        "author": "釋德洪",
        "paragraphs": [
            "刹說衆生說，三世一切說。",
            "廣大古井波，平等紅爐雪。",
            "照用本来同，賓主互相攝。",
            "如圓伊三點，不同亦不别。"
        ],
        "title": "示禪者二首  其一",
        "id": "5334f6b6-f81c-4c24-9b72-2a453ff52cd3"
    },
    {
        "author": "釋德洪",
        "paragraphs": [
            "高高峰頂立，深深海底行。",
            "道人行立處，塵世有誰争。",
            "無間功不立，渠儂尊貴生。",
            "强酬顛倒欲，火裏鐵牛耕。"
        ],
        "title": "示禪者二首  其二",
        "id": "851b53d1-4df7-43f3-b60b-285f8038c18a"
    },
    {
        "author": "釋德洪",
        "paragraphs": [
            "徧界不會藏，處處光皎皎。",
            "開眼失蹤由，都緣太分曉。",
            "園林匆生春，萬瓦粲一笑。",
            "遙知忍凍人，未悟安心了。"
        ],
        "title": "嶺外大雪故人多在南中元日作三偈奉寄瑩中  其一",
        "id": "0be5da17-1a5d-402a-b677-e12b7612cc57"
    },
    {
        "author": "釋德洪",
        "paragraphs": [
            "昨夜一歲除，今朝一歲長。",
            "如人暗書空，點畫自想像。",
            "春風依舊寒，底處有来往。",
            "居士亦赤窮，眉毛在眼上。"
        ],
        "title": "嶺外大雪故人多在南中元日作三偈奉寄瑩中  其二",
        "id": "9440462d-5006-4b5c-8e53-349ba629c966"
    },
    {
        "author": "釋德洪",
        "paragraphs": [
            "傳聞嶺外雪，壓倒千年樹。",
            "老兒拍手笑，有眼未曾覩。",
            "故應潤物材，一洗瘴江霧。",
            "寄語牧牛人，莫教頭角露。"
        ],
        "title": "嶺外大雪故人多在南中元日作三偈奉寄瑩中  其三",
        "id": "d3b026d8-e16c-4486-8650-aac5c03d0682"
    },
    {
        "author": "釋德洪",
        "paragraphs": [
            "無所住生心，佛語祖師意。",
            "何人賞此音，空絃閑妙指。",
            "清歌餞餘年，堅卧答萬語。",
            "了知空花間，無地容生死。"
        ],
        "title": "初入制院",
        "id": "167c7001-e721-4633-80d4-24c05bf1c40b"
    },
    {
        "author": "釋德洪",
        "paragraphs": [
            "萬象獨露身，三世一切說。",
            "解聞寂静音，方見甘露滅。",
            "從来幾生死，何處今堆疊。",
            "不受夢幻纒，紅罏存片雪。"
        ],
        "title": "余日渡海即號甘露滅所至問者尤多時作偈答益不解乃吿之曰湼槃經云甘露之性食之令人不死若合異物亦能不死維摩經亦曰得甘露滅覺道成又爲之偈",
        "id": "d4ccfc72-4c6c-4fd6-ba50-d762d5a7036e"
    },
    {
        "author": "釋德洪",
        "paragraphs": [
            "玉带雲袍童頂露，一生笑傲知何故，萬里歸来方旦暮。",
            "休疑慮，大千揑在毫端聚。",
            "不解犁田分畝步，却能對客鳴花鼓，忽共老安相耳語。",
            "還推去，莫来攔我毬門路。"
        ],
        "title": "述古德遺事作漁父詞八首 萬回",
        "id": "c9d3fedb-3747-41ec-bc2e-32411b20549e"
    },
    {
        "author": "釋德洪",
        "paragraphs": [
            "不怕石頭行路滑，歸来那愛駒兒踏，言下百骸俱撥撒。",
            "無剩法，靈然晝夜光通達。",
            "古寺天寒還惡發，夜將木佛齊燒殺，炙背横眠真快活。",
            "憨抹撻，從教院主無鬚髪。"
        ],
        "title": "述古德遺事作漁父詞八首 丹霞",
        "id": "03b5247d-1c84-47df-ab9c-3fc3f7fcc0ed"
    },
    {
        "author": "釋德洪",
        "paragraphs": [
            "来往獨龍岡畔路，杖頭落索閑家具，後事前觀如目覩。",
            "非讖語，須知一念無今古。",
            "長笑老蕭多病苦，笑中與藥皆狼虎，蠟炬一枝非囑付。",
            "聊戲汝，熱来脱却娘生袴。"
        ],
        "title": "述古德遺事作漁父詞八首 寶公",
        "id": "4a251e4f-e7cd-4566-b44f-2f7b94c55514"
    },
    {
        "author": "釋德洪",
        "paragraphs": [
            "畫餅充饑人笑汝，一庵歸掃南陽塢。",
            "擊竹作聲方省悟，徐回顧，本来面目無藏處。",
            "却望溈山敷坐具，老師頭角渾呈露，珍重此恩踰父母。",
            "須薦取，堂堂密密聲前句。"
        ],
        "title": "述古德遺事作漁父詞八首 香嚴",
        "id": "e2ca68d6-0647-4511-9eb2-04c5466d3c69"
    },
    {
        "author": "釋德洪",
        "paragraphs": [
            "野鶴精神雲格調，逼人氣韻霜天曉。",
            "松下殘經看未了，當斜照，蒼煙風撼流泉遶。",
            "閨閣珍奇徒照耀，光無滲漏方靈妙，活計現成誰管紹。",
            "孤峰表，一聲月下聞清嘯。"
        ],
        "title": "述古德遺事作漁父詞八首 藥山",
        "id": "6a1d1f70-4e05-4148-8378-5a1934316729"
    },
    {
        "author": "釋德洪",
        "paragraphs": [
            "講處天花随玉麈，波心月在那能取，旁舍老師偷指注。",
            "回頭覷，虚空特地能言語。",
            "歸對學徒重自訴，從前見解都欺汝，隔岸有山横暮雨。",
            "翻然去，千巖萬壑無尋處。"
        ],
        "title": "述古德遺事作漁父詞八首 亮公",
        "id": "51ca5f51-dfc3-450a-8aca-3db5f5040f3d"
    },
    {
        "author": "釋德洪",
        "paragraphs": [
            "急雨顛風花信早，枝枝葉葉春俱到。",
            "何待小桃方悟道，休迷倒，出門無限青青草。",
            "根不覆藏塵亦掃，見精明樹唯心造，試借疑情看白皂。",
            "回頭討，靈雲笑殺玄沙老。"
        ],
        "title": "述古德遺事作漁父詞八首 靈雲",
        "id": "c3cd0aec-006d-4d84-9174-d95d31e338df"
    },
    {
        "author": "釋德洪",
        "paragraphs": [
            "萬疊空青春杳杳，一簑煙雨吴江曉，醉眼忽醒驚白鳥。",
            "拍手笑，清波不犯魚吞釣。",
            "津渡有僧求法要，一橈爲汝除玄妙，已去回頭知不峭。",
            "猶迷照，漁舟性懆都翻了。"
        ],
        "title": "述古德遺事作漁父詞八首 船子",
        "id": "543b62a0-1c95-41f4-9c6d-a875a7a8d412"
    },
    {
        "author": "釋德洪",
        "paragraphs": [
            "徧大海味，具於一滴。",
            "盡法界身，足於纖埃。",
            "佇思則燈王之座不能入毗耶之室，斂念則彌勒之門彈指即開。",
            "惟我鼻祖，釋迦和尚。",
            "初出雪山，即示此像。",
            "以百千億微塵數身，九十七大人之相。",
            "頓入毫端三昧，而幻此一幅之上。",
            "垂手跣足，頂螺頷絲。",
            "超然静深，出三界癡。",
            "如浩蕩春寄於纖枝，如清涼月印於盆池。",
            "鏤冰琢雪，我作贊詞。",
            "關空鎖夢夫，子其牢蓄之。"
        ],
        "title": "釋迦出山畫像贊",
        "id": "752de287-a814-434b-9eff-3831c6b24bc7"
    },
    {
        "author": "釋德洪",
        "paragraphs": [
            "稽首浄聖甘露門，無量勝身徧沙界。",
            "應諸衆生心所求，譬如春色花萬卉。",
            "西方肅殺憂愁地，故住寶陀落伽山。",
            "此方教體在音聞，故稱名者得解脱。",
            "一切衆生殺心盛，癡暗不見不發心。",
            "故現鷹巢蚌蛤中，亦作畫師畫其像。",
            "菩薩豈有種種心，皆其悲願力如是。",
            "何人毫端寄逸想，幻出百福莊嚴身。",
            "屹然欲動千光集，譬如將回紫金山。",
            "瞭然欲瞬衆生好，譬如欲坼青蓮花。",
            "蠻奴水王来獻誠，想見細雨天花落。",
            "衆生五濁熱惱中，色欲愛見所熏炙。",
            "忽然覩此寶月相，一切毛孔皆清浄。",
            "成此不思議功德，皆因上人心所獻。",
            "願我早熏知見香，願我常披慈忍服。",
            "願魔障山速崩裂，願大智慧常現前。",
            "心精遺聞證圓通，自然静極光通達。",
            "我當定如觀世音，一切衆生願如我。"
        ],
        "title": "漣水觀音畫像贊",
        "id": "3ec44131-0648-4f6b-9215-01989a653c43"
    },
    {
        "author": "釋德洪",
        "paragraphs": [
            "汝意有言，枯杌作鬼。",
            "我心不生，髑髏則水。",
            "乃知妄覺，一法成二。",
            "湛然圓明，百千一耳。",
            "稽首大士，應物而形。",
            "随其小大，如谷答聲。",
            "千臂執持，千眼觀照。",
            "以無心故，受用俱妙。",
            "臂如青春，藏於化身。",
            "随其枝葉，疏密精神。",
            "唯此瑞相，四十二臂。",
            "不越徑寸，莊嚴畢備。",
            "清凉寶月，或慈或威。",
            "如欲舉足，花輪乘之。",
            "碧螺之間，有佛儼容。",
            "如蟭螟蟲，巢蚊睫中。",
            "隱于石間，顯出蚌蛤。",
            "以無礙慈，不擇清濁。",
            "我觀震旦，種性猛利。",
            "由聞思入，甘露滅地。",
            "願加被我，障盡心開。",
            "如觀世音，無礙辯才。",
            "我說此偈，萬象合掌。",
            "何以無礙，敲空作響。"
        ],
        "title": "旃檀四十二臂觀音贊",
        "id": "2d83e5ec-22f6-4f94-a6e5-2d26378c92de"
    },
    {
        "author": "釋德洪",
        "paragraphs": [
            "何人寄逸想，游戲浮漚間。",
            "以如幻之力，刻此旃檀像。",
            "坐令衆妙好，秀發千花中。",
            "天冠束紺髪，銖衣絡華鬘。",
            "種種妙莊嚴，成此功德聚。",
            "當時億萬種，感極則悲號。",
            "樓觀出談笑，祕護百寶攢。",
            "如登覩史天，如集龍華會。",
            "嗟哉像教末，羽嘉成百鳥。",
            "棘生薝蔔林，龍神爲悲慟。",
            "王臣寔外護，異夢非意思。",
            "願推明月輪，出此蓬勃煙。",
            "願回紫金山，安置清涼處。",
            "至今百福相，儼然臨人天。",
            "神力吁莫測，拜起涕汍瀾。",
            "我諦觀十方，實無心外境。",
            "自然離依地，及與徧計執。",
            "即今目所見，非有亦非無。",
            "如像現鏡中，非鏡亦非像。",
            "願入此三昧，識心自然明。",
            "於十方國土，而作大佛事。",
            "稽首大慈尊，證我如是說。"
        ],
        "title": "華藏寺慈氏菩薩贊",
        "id": "2078a008-4c59-423d-ba2c-78731aba6800"
    },
    {
        "author": "釋德洪",
        "paragraphs": [
            "我聞菩薩昔因地，所供養佛名觀音。",
            "從聞思修入悟心，心精遺聞而得道。",
            "見聞覺知不可易，譬如西北與東南。",
            "而此乃曰聞可遺，令人罔然墮疑網。",
            "龍本無耳聞以神，蛇亦無耳聞以眼。",
            "牛無耳故聞以鼻，螻蟻無耳聞以身。",
            "六根互用乃如此，聞不可遺豈理哉。",
            "彼於異類昧劣中，而亦精妙不間斷。",
            "况我自在慈忍力，無畏解脱獨不然。",
            "鐘鼓俱擊聲不同，知其不同是生滅。",
            "而二種聲不相參，即是同時寂滅法。",
            "稽首浄智功德聚，廣大莊嚴悲願海。",
            "憫我心明力不逮，時時種子發現行。",
            "如人因酒而發狂，戒飲輙復逢佳醖。",
            "願滅顛倒癡暗障，願獲辯才智慧藏。",
            "游戲十方微塵刹，亦施無畏利衆生。",
            "凡曰有心能聞者，同入圓通三昧海。"
        ],
        "title": "泗州院旃檀白衣觀音贊",
        "id": "88645a87-02ac-4bf5-97d3-62e5da70f902"
    },
    {
        "author": "釋德洪",
        "paragraphs": [
            "稽首净智甘露門，稽首無礙悲願海。",
            "稽首紫金光聚山，稽首心精遺聞地。",
            "願賜威光加被我，摧滅一切夙障山。",
            "令我一切刹塵中，見此百福如月面。",
            "菩薩常念諸衆生，譬如慈母憶憐子。",
            "子若晝夜常念母，母子百劫必相見。",
            "如針之契諸磁石，如雷之文於象牙。",
            "皆即自然如是應，非諸心識可思量。",
            "鷹巢現形蚌中出，化爲畫女并魚師。",
            "皆随衆生心所變，一一成辦無遺餘。",
            "妙哉三十二應身，一十四種無畏力。",
            "願于一念浄心現，譬如秋月現止水。",
            "一切衆生見者聞，皆入圓通三昧海。"
        ],
        "title": "靖安胡氏所蓄觀音贊",
        "id": "51635aea-0b15-4f6a-9b69-b73bf101f766"
    },
    {
        "author": "釋德洪",
        "paragraphs": [
            "大悲智光本無礙，於一切處常發現。",
            "豈特夜半瓦礫間，始復爛然上霄漢。",
            "此邦衆生共勝業，時節成熟故如是。",
            "譬如日月行虚空，水無穢潔皆照臨。",
            "灰沙若沉波自寒，圜影於中迥殊特。",
            "稽首妙智光世音，是娑婆界真教體。",
            "應機而現爲說法，信心起處說法竟。",
            "我今見境得成就，亦同音聞獲圓通。",
            "六根遲速雖不齊，要是一精明所現。",
            "我知暗相不能昏，與彼心精遺聞處。",
            "衆塵隔越妄分别，常真實中無是事。",
            "死生之變尚不改，豈有根塵乃能蔽。",
            "願令持此妙法門，於此刹土爲佛事。",
            "一切聲色熱惱中，與衆生作清涼處。",
            "皈命救世大悲者，願賜威光加被我。",
            "令我獲無作妙力，令我亦名無所畏。",
            "令我具無礙辯才，令我入一切種智。",
            "我及一切諸有情，皆如觀音得自在。"
        ],
        "title": "潭州東明石觀音贊",
        "id": "7ef7694c-efb1-4a7c-b6b7-c1ed4b3a3abc"
    },
    {
        "author": "釋德洪",
        "paragraphs": [
            "以空寂身，無所倚依。",
            "而捉杖藜，以靈知心。",
            "不在散攝，而玩貝葉。",
            "不舍聲色，而證真空。",
            "與我日用，能所心同。",
            "於一切處，寂入法海。",
            "如風行空，無所妨礙。",
            "但離二執，圓成普會。",
            "當慎以修，入此三昧。"
        ],
        "title": "空生真贊",
        "id": "7ce4c04b-b993-437d-ac83-63efd4cb626c"
    },
    {
        "author": "釋德洪",
        "paragraphs": [
            "雷發春曉，象牙有花。",
            "是何因緣，而使然耶。",
            "一切幻物，感以無心。",
            "不思而合，如磁石針。",
            "况我大士，慈善根力。",
            "不起于座，沛然甘澤。",
            "千峰青碧，環如長城。",
            "經今幾時，殿閣崇成。",
            "咨爾邦士，時朔薦拜。",
            "稽首真慈，是甘露海。"
        ],
        "title": "祐勝菩薩贊",
        "id": "d8edf456-3d18-49c9-a416-14b8c2f8d7f7"
    },
    {
        "author": "釋德洪",
        "paragraphs": [
            "指以心運，茸以針通。",
            "針針是佛，佛佛皆茸。",
            "十分月滿，萬國春同。",
            "稽首真慈，生女巧中。"
        ],
        "title": "繡釋迦像并十八羅漢贊 釋迦佛",
        "id": "2317c398-35e3-4d4b-8495-e9e8ad64d913"
    },
    {
        "author": "釋德洪",
        "paragraphs": [
            "霜筠雪竹，石磴下安。",
            "青猊妥尾，徐行仰看。",
            "師則跏趺，顧視空几。",
            "吐詞如雷，侍者無耳。"
        ],
        "title": "繡釋迦像并十八羅漢贊 第一賓度羅跋囉墮闍尊者",
        "id": "6d619482-b197-4ce5-958c-cd55462e9c6a"
    },
    {
        "author": "釋德洪",
        "paragraphs": [
            "蒼髯紫鱗，上有懸錫。",
            "玉像金瓶，層置立石。",
            "蠻王跪看，鑪煙上直。",
            "手搯珠輪，心境俱寂。"
        ],
        "title": "繡釋迦像并十八羅漢贊 第二迦諾迦伐蹉尊者",
        "id": "1c2c7f22-6173-4d10-bd54-6416bcefe281"
    },
    {
        "author": "釋德洪",
        "paragraphs": [
            "神觀静深，合爪欽視。",
            "誰設華輪，前置净几。",
            "髥王捧塔，自何而至。",
            "中有全身，勿安舍利。"
        ],
        "title": "繡釋迦像并十八羅漢贊 第三跋釐墮闍尊者",
        "id": "c073359f-ce01-45a8-9892-3e701712debf"
    },
    {
        "author": "釋德洪",
        "paragraphs": [
            "石牀之外，老松挺拔。",
            "玉瓶之中，山花自發。",
            "手持如意，默而說似。",
            "梵帙不看，知離文字。"
        ],
        "title": "繡釋迦像并十八羅漢贊 第四蘇頻陀尊者",
        "id": "c7b20c1d-04dd-4381-b6d4-b828d87428bc"
    },
    {
        "author": "釋德洪",
        "paragraphs": [
            "樹亦求法，身當牀坐。",
            "鹿有施心，供以山果。",
            "雪眉許長，舒綰在我。",
            "默而識之，未用驚破。"
        ],
        "title": "繡釋迦像并十八羅漢贊 第五諾距羅尊者",
        "id": "e5d74917-0937-4655-879a-8bb6f13650b7"
    },
    {
        "author": "釋德洪",
        "paragraphs": [
            "兩鬼投書，與僧聚語。",
            "師竊聞之，抱膝回顧。",
            "我心均平，等視諸趣。",
            "一念捨心，即離五怖。"
        ],
        "title": "繡釋迦像并十八羅漢贊 第六跋陀羅尊者",
        "id": "fb6029d0-f7b8-4fb3-a4e5-8b1e6661a46a"
    },
    {
        "author": "釋德洪",
        "paragraphs": [
            "身如蕉虚，心如兔止。",
            "師慈如和，侍者笑視。",
            "毒龍難降，我試彈指。",
            "便升鉢中，喜見脊尾。"
        ],
        "title": "繡釋迦像并十八羅漢贊 第七迦理迦尊者",
        "id": "77f3f1d0-255a-471c-9554-057759af7a26"
    },
    {
        "author": "釋德洪",
        "paragraphs": [
            "坐依胡牀，手把筇竹。",
            "偏袒右肩，而收一足。",
            "小僧滌器，師視而笑。",
            "主伴則殊，日用同妙。"
        ],
        "title": "繡釋迦像并十八羅漢贊 第八闍羅弗多羅尊者",
        "id": "178c1b6b-4478-48f6-9488-7009111592ca"
    },
    {
        "author": "釋德洪",
        "paragraphs": [
            "此琉璃瓶，中迸五色。",
            "是功德聚，善慈根力。",
            "僧俗儼然，殊迹同道。",
            "即事之理，一體三寶。"
        ],
        "title": "繡釋迦像并十八羅漢贊 第九戍博迦尊者",
        "id": "3013d33a-3ef6-424f-93a3-9b476f480be9"
    },
    {
        "author": "釋德洪",
        "paragraphs": [
            "手雖有拂，境以無塵。",
            "出三毒夢，乘五色雲。",
            "霜露果熟，慈忍現身。",
            "以空爲地，立處皆真。"
        ],
        "title": "繡釋迦像并十八羅漢贊 第十半託迦尊者",
        "id": "42a07367-8785-4e2e-a671-b96412756f80"
    },
    {
        "author": "釋德洪",
        "paragraphs": [
            "閑提數珠，背坐危石。",
            "捉錫山童，越樹而劇。",
            "象衘藕花，来獻法供。",
            "六根妙同，鼻能致用。"
        ],
        "title": "繡釋迦像并十八羅漢贊 第十一羅怙羅尊者",
        "id": "34b8e6bd-d5e2-4e88-87e0-f3e6da9d1baa"
    },
    {
        "author": "釋德洪",
        "paragraphs": [
            "苾芻捧塔，示空寂身。",
            "於菟對我，示心境真。",
            "手把寶書，而不展玩。",
            "又示解空，文字不斷。"
        ],
        "title": "繡釋迦像并十八羅漢贊 第十二那迦犀那尊者",
        "id": "fd470285-ff70-430b-9eb3-8fb1f1b250eb"
    },
    {
        "author": "釋德洪",
        "paragraphs": [
            "情無住著，袒而憑几。",
            "侍僧擊磬，狻猊卧戲。",
            "石屏倚天，下迸流水。",
            "水聲觸眼，石光到耳。"
        ],
        "title": "繡釋迦像并十八羅漢贊 第十三因羯陀尊者",
        "id": "e3c1e650-b66e-40fd-b2d2-e5dabec74e5c"
    },
    {
        "author": "釋德洪",
        "paragraphs": [
            "縦倚箕踞，莫不是定。",
            "毒既止息，邪亦自正。",
            "鉢花自香，蒲扇閑把。",
            "目視雲霄，我相未捨。"
        ],
        "title": "繡釋迦像并十八羅漢贊 第十四伐那波斯尊者",
        "id": "6b52dc38-ccfa-4eee-aaa0-05b81fa13c0a"
    },
    {
        "author": "釋德洪",
        "paragraphs": [
            "蠻奴鶴立，盆花置前。",
            "倚杖屈足，頷髭虬然。",
            "了世間空，獨游理窟。",
            "石上軍持，是吾長物。"
        ],
        "title": "繡釋迦像并十八羅漢贊 第十五阿氏多尊者",
        "id": "fe39db02-7088-4254-b7b1-495e1dcdb8e2"
    },
    {
        "author": "釋德洪",
        "paragraphs": [
            "心花開敷，行象明潔。",
            "翛然宴坐，秀目豐頬。",
            "萬象之語，六根之功。",
            "以手搏取，置不言中。"
        ],
        "title": "繡釋迦像并十八羅漢贊 第十六注茶半託迦尊者",
        "id": "0a768f22-b7c2-42f6-845e-8c9bed5683cb"
    },
    {
        "author": "釋德洪",
        "paragraphs": [
            "風度凝遠，支頤而倦。",
            "看此寶塔，至身出現。",
            "戲蠻弄毬，引此穉獸。",
            "萬用不藏，如日之晝。"
        ],
        "title": "繡釋迦像并十八羅漢贊 第十七難提蜜多羅慶友尊者",
        "id": "7769bdd9-e439-4207-a7cf-496ec6dfbf2b"
    },
    {
        "author": "釋德洪",
        "paragraphs": [
            "夷奴碾茶，愚中有慧。",
            "走鹿卧地，動中有止。",
            "而師持麈，閒坐俯視。",
            "曾見佛来，法法如是。"
        ],
        "title": "繡釋迦像并十八羅漢贊 第十八賓頭盧尊者",
        "id": "a3f79c9a-ab5b-4b20-96a4-165ccd4dd11f"
    },
    {
        "author": "釋德洪",
        "paragraphs": [
            "人趣可學道，乃爲婬事苦。",
            "生那落迦中，方無婬欲樂。",
            "衆生如犛牛，愛此貪欲尾。",
            "異哉兩童子，藕花中化生。",
            "對天龍鬼神，作大師子吼。",
            "我若從今始，起於貪欲心。",
            "是則爲欺誑，十方一切佛。",
            "以是因緣故，證色身三昧。",
            "我亦于今日，復作師子吼。",
            "若從今日始，不斷貪欲心。",
            "是則爲滅絕，十方三世佛。",
            "願如二大士，持心等虚無。",
            "太虚有殞壞，衆生界有盡。",
            "我此願不盡，稽首平等慈。",
            "廣大同體悲。",
            "於刹刹塵塵，證我作是說。"
        ],
        "title": "放光二大士贊",
        "id": "1a51f533-91c1-451d-9f22-ff1d553e354a"
    },
    {
        "author": "釋德洪",
        "paragraphs": [
            "對現色身，色身三昧。",
            "如無邊春，透塵透海。",
            "使諸衆生，道與神會。",
            "知寂滅法，不以身礙。",
            "随欲觀者，非小非大。",
            "此銀杏殻，纖穠向背。",
            "百福莊嚴，千花自在。",
            "稽首大慈，如大地載。",
            "如皎空月，無所覆蓋。",
            "舍精進幢，如堅剛鎧。",
            "太虚殞消，我願不退。"
        ],
        "title": "杏殻觀音菩薩贊",
        "id": "0789a900-8365-4437-ac5f-1a9fd9dbf7db"
    },
    {
        "author": "釋德洪",
        "paragraphs": [
            "以慈爲室，以忍爲衣。",
            "法空爲座，示同體悲。",
            "四十八願，爲世所歸。",
            "如日沒時，鳥接翅飛。",
            "大哉甘露，妙法縂持。",
            "令我觀門，洞開坦夷。",
            "諦見自心，妙絕知思。",
            "是皈依處，真不思議。",
            "律我意馬，使不妄馳。",
            "光明現前，見白蓮池。",
            "不假中陰，屈伸頃時。",
            "欣然化生，如八歲兒。",
            "何以至此，請審思之。",
            "皆我精進，想力所持。",
            "稽首妙湛，不動巍巍。",
            "令一切衆，絕癡暗疑。",
            "有同願者，但瞻導師。",
            "脱然蟬蜕，出五濁泥。"
        ],
        "title": "李伯時畫彌陀像贊",
        "id": "e8617f0b-24e4-425a-bb65-799a308590bc"
    },
    {
        "author": "釋德洪",
        "paragraphs": [
            "聲音語言形體絕，何以稱爲光世音。",
            "聲音語言生滅法，何以又稱寂静音。",
            "凡有聲音語言法，是耳所觸非眼境。",
            "而此菩薩名觀音，是以眼觀聲音相。",
            "聲音若能到眼處，則耳能見諸色法。",
            "若耳實不可以見，則眼觀聲是寂滅。",
            "見聞既不能分隔，清浄寶覺自圓融。",
            "以無執故則有光，雖有千臂如兩手。",
            "以無分别故寂滅，雖有千手如一身。",
            "既無分别亦無執，雖有千眼兩目同。",
            "故稱光音寂静音，及觀世音三種異。",
            "稽首對現妙色身，徧一切處如虚空。",
            "妙哉此像非筆畫，厭足佛子欣慕心。",
            "藕絲銖衣春霧白，覆此随好光明聚。",
            "一切衆生熱惱滅，我手方捨甘露枝。",
            "唯佛子因心清浄，如水澄澈月清亮。",
            "借於畫工百巧技，如暗室眼以燈見。",
            "了知此畫非工有，謂燈能見其可哉。",
            "我無此像乃能贊，如眼見物不自見。",
            "自能說偈不蓄像，眼有見矣燈亦可。",
            "願持此大解脱門，施衆生作無所畏。",
            "世世但無礙辯才，稱贊觀世音功德。"
        ],
        "title": "漣水觀音像贊",
        "id": "e261086d-36db-4e18-99a2-cd361e8fa8c2"
    },
    {
        "author": "釋德洪",
        "paragraphs": [
            "稽首浄勝光明聚，無礙慈忍精進幢。",
            "清浄圓滿萬星月，分身如影分千江。",
            "佛子心如涔蹄水，随其清濁現影耳。",
            "從来但聞一月真，是影何從有非是。",
            "寒松瑟瑟哀霜風，愛此贊辭章句同。",
            "佛子正當以身讀，即滿追求顛倒欲。"
        ],
        "title": "印上人持觀音像来乞贊余曰率伯時畫也爲作此贊",
        "id": "861fa694-78d2-463a-bb53-fa732fe11aa1"
    },
    {
        "author": "釋德洪",
        "paragraphs": [
            "惟毗尼藏，稱性之印。",
            "印一切法，無有少賸。",
            "而此尊者，跏趺不瞬。",
            "外寂中空，幻滅都盡。",
            "諸佛子等，勿故起妄。",
            "於是像中，作去来想。",
            "昔本不来，今亦焉往。",
            "即一切法，離一切相。",
            "如一月真，無二無别。",
            "於衆水中，同時見月。",
            "像非異同，月豈生滅。",
            "以應緣故，光影清絕。",
            "鍾山衆泉，石井異味。",
            "靈隱衆山，小嶺異翠。",
            "此嶺此泉，皆飛而至。",
            "示根境法，其實同體。",
            "如此大士，諸法成就。",
            "南嶽廬山，宴坐馳走。",
            "而事藏界，随處而有。",
            "雖證無生，亦不滅受。"
        ],
        "tags": [
            "庐山",
            "衡山"
        ],
        "title": "衡山南臺寺飛来羅漢贊",
        "id": "983068bc-fd76-4899-9e49-629721c0d7a0"
    },
    {
        "author": "釋德洪",
        "paragraphs": [
            "死生二法，了無實相。",
            "世駭異之，墮顛倒想。",
            "公獨不然，十生一念。",
            "化緣之迹，皆可考驗。",
            "一切聲音，當以眼聽。",
            "俱不相參，以本寂静。",
            "要如菩薩，色相對現。",
            "何以必之，我有大願。"
        ],
        "title": "無爲山十生觀音贊",
        "id": "83955b31-a4c7-47a7-a27f-482e7a9dfc12"
    },
    {
        "author": "釋德洪",
        "paragraphs": [
            "石彪肉醉，木駒夜嘶。",
            "我此三昧，非識情知。",
            "應緣而現，不落思惟。",
            "是故鉢水，以針投之。",
            "如仲尼韶，如子期琴。",
            "又如蕭何，而識淮陰。",
            "無言可寄，無迹可尋。",
            "粲然現前，傳之以心。",
            "穴像之目，我豈慢神。",
            "指樹之耳，我知其因。",
            "物我如是，所立皆真。",
            "随其妙用，見我全身。",
            "稽首真慈，爲僧中王。",
            "如萬星月，見者清凉。",
            "尚以衆生，不信爲傷。",
            "蓋盲者咎，非光掩藏。"
        ],
        "title": "第十五祖真贊",
        "id": "58417c75-71e1-448d-a8c6-b79fec5c5691"
    },
    {
        "author": "釋德洪",
        "paragraphs": [
            "妄想無性，證不滅受。",
            "前聖所知，轉相授手。",
            "風煙花開，器界以形。",
            "霜露果熟，王子乃生。",
            "護持佛乘，指示心體。",
            "但遮其非，不言其是。",
            "嬰兒索物，意正語偏。",
            "哆啝之中，語意俱捐。"
        ],
        "title": "六世祖師畫像贊 初祖",
        "id": "fb740637-4b76-4374-bd4b-ff797ba52e40"
    },
    {
        "author": "釋德洪",
        "paragraphs": [
            "頂峰朝露，神光夜生。",
            "堪任單傳，荷擔上乘。",
            "自尋其心，不見歸宿。",
            "如視環輪，求其斷續。",
            "用獄除間，履瘦知肥。",
            "婬坊酒肆，盡其塵機。",
            "雪中斫臂，願續佛壽。",
            "兒孫聞之，竪毛呵手。"
        ],
        "title": "六世祖師畫像贊 二祖",
        "id": "32fcc23e-82c5-4496-9523-8c825753e09e"
    },
    {
        "author": "釋德洪",
        "paragraphs": [
            "六道暗昏，不礙明潔。",
            "毫釐弗差，證甘露滅。",
            "但赤頭顱，特諱名氏。",
            "離見超情，欲盡世累。",
            "潛谿海山，麻衣風帽。",
            "翩然往來，被褐懷寶。",
            "精一其誠，聲名俱捨。",
            "後世丘墳，猶無知者。"
        ],
        "title": "六世祖師畫像贊 三祖",
        "id": "ca96f03d-5bd6-45f3-9b16-97f28729b071"
    },
    {
        "author": "釋德洪",
        "paragraphs": [
            "破頭峰下，龍象雜遝。",
            "衣付小兒，道傳嬾衲。",
            "乃爾相違，求人爲法。",
            "天書至門，堅卧不答。",
            "念諸衆生，捕風捉影。",
            "十地治之，猶未蘇醒。",
            "師發笑曰，何必眩瞑。",
            "但勿强名，自然無病。"
        ],
        "title": "六世祖師畫像贊 四祖",
        "id": "154f45b3-c53c-4fa8-ba2c-3464ac52b862"
    },
    {
        "author": "釋德洪",
        "paragraphs": [
            "觀前後身，兩鏡一面。",
            "左右對之，三者頓現。",
            "今非昔是，增金以黄。",
            "昔非今是，謗沉無香。",
            "已絕死生，豈纒老少。",
            "全機現前，常明而妙。",
            "夜江佐舟，吾今渡汝。",
            "句中之眼，如水有乳。"
        ],
        "title": "六世祖師畫像贊 五祖",
        "id": "212f3a99-9a8d-4508-8470-7d73c3ad0b87"
    },
    {
        "author": "釋德洪",
        "paragraphs": [
            "是風旛動，眼自遮護。",
            "非風旛動，心則顯露。",
            "是謂曹谿，顯及要旨。",
            "欲證之者，勿留汝意。",
            "暫時斂念，妙寂了然。",
            "汝自受用，密非我邊。",
            "負石舂糧，趁獐逐兔。",
            "鏡中之空，欲尋無路。"
        ],
        "title": "六世祖師畫像贊 六祖",
        "id": "1342d88d-2c60-4b48-90ff-517402ca3399"
    },
    {
        "author": "釋德洪",
        "paragraphs": [
            "水月道場嚴浄久，空華人世落殘餘。",
            "骨埋龍阜誰名寶，却在鷹巢不姓朱。"
        ],
        "title": "寶公畫像贊",
        "id": "b648c90a-c286-47f2-82e8-60376dd73081"
    },
    {
        "author": "釋德洪",
        "paragraphs": [
            "鬚眉如畫頎而美，風神如秋氣奇偉。",
            "平生歸宿東北方，長勞動中寂而止。",
            "翛然跣足散衣行，智智用中不乖體。",
            "帝王家生得自在，壽量不書絕終始。",
            "虎受使令心境空，女爲伴助憎愛棄。",
            "冠巾傳心即俗真，方隅示法即事理。",
            "只將棗柏薦齋鉢，我来閻浮非著味。",
            "自然光明生齒牙，我談辭章皆實義。",
            "佛子授汝以顯訣，一言便足超十地。",
            "随順無明起諸有，若不随順有離異。",
            "聖賢酪生凡乳中，只由觀照戒定慧。",
            "是謂大士同體悲，令我頓入一切智。",
            "作大佛事徧塵刹，華藏界中容頓轡。",
            "以空爲坐禮十身，以願爲舌說千偈。",
            "如以花說無邊春，如以滴說大海味。",
            "稽首世間妙蓮華，願常清净出泥滓。"
        ],
        "title": "棗柏大士畫像贊",
        "id": "c3477057-e47e-45f2-a958-d233900a60d4"
    },
    {
        "author": "釋德洪",
        "paragraphs": [
            "情根無功，意識無作。",
            "現量圓成，見聞知覺。",
            "如鏡受燈，光無壞雜。",
            "烈火焚燒，河流湍逝。",
            "谷風怒號，大地依止。",
            "俱無知思，亦復如是。",
            "此湼槃門，如鼓塗毒。",
            "曹谿撾之，聞者僵仆。",
            "以椎授公，萬像驚縮。",
            "光明之語，粲如日星。",
            "精嚴之行，清如玉冰。",
            "惟不傳者，與空相應。",
            "我初學道，如握與拳。",
            "晚乃覺之，如手安然。",
            "有時而用，搏取大千。"
        ],
        "title": "永嘉真覺大師真贊",
        "id": "123a66ac-3962-44b1-a664-1c6b24fcdec8"
    },
    {
        "author": "釋德洪",
        "paragraphs": [
            "以實問答，空可青黄。",
            "以意求道，神落陰陽。",
            "陰陽不測，脱略陰界。",
            "青黄摸畫，果因不昧。",
            "我有大機，佛無密語。",
            "如師子王，露地方踞。",
            "稱性文字，随分叢林。",
            "如以妙指，發和雅音。",
            "同世之波，壽九十二。",
            "護持心宗，謚曰大智。"
        ],
        "title": "百丈大智禪師真贊",
        "id": "b1f6504b-c912-45d0-8cf1-c6e31eca6bb3"
    },
    {
        "author": "釋德洪",
        "paragraphs": [
            "以如是觀，覺知見聞。",
            "性等太虚，卓然而存。",
            "示其身世，如空忽雲。",
            "應緣上洛，寄名李氏。",
            "在齠齓中，儼大乘器。",
            "坐必跏趺，行必直視。",
            "十二落髪，二十受具。",
            "能於諸佛，放身命處。",
            "解衣盤礴，從容笑語。",
            "江西指佛，即心最的。",
            "初亦不然，回首乃識。",
            "如眼照物，了證無惑。",
            "燕坐并汾，聲動天壤。",
            "有所問詰，戒莫妄想。",
            "兩朝致敬，累召不往。",
            "終不得已，別道以行。",
            "蓋視死生，洞若户庭。",
            "出入去来，物莫能攖。",
            "衆生拘囚，如蠅唾污。",
            "公如香象，卓立回顧。",
            "擺壞韁鎖，自在而去。",
            "公之所養，一至於兹。",
            "人英僧傑，龍章鳳姿。",
            "謚曰大達，憲穆之師。"
        ],
        "title": "大達國師無業公畫像贊",
        "id": "809b559e-0df8-4272-aaf1-66b639367fbb"
    },
    {
        "author": "釋德洪",
        "paragraphs": [
            "森森禪林，公特秀出。",
            "輕世急道，不可跂及。",
            "遺風至今，秋霜烈日。",
            "我初瞻像，再拜稽首。",
            "一室嚴冷，如虎方吼。",
            "嗟余寡助，乃生公後。",
            "忍視大法，陵夷末運。",
            "奴婢小人，利欲迫窘。",
            "冀公一吒，腦破膽隕。",
            "嗚呼公乎，再見無由。",
            "冗攘方熾，何時云休。",
            "願起公死，從之以游。"
        ],
        "title": "赤眼禪師畫像贊",
        "id": "9aa575c6-6025-4342-9c39-289e6bfede74"
    },
    {
        "author": "釋德洪",
        "paragraphs": [
            "嵩山屋老竈有神，民爭祠之日宰烹。",
            "師與門人偶經行，即而視之因歎驚。",
            "此唯土瓦和合成，是中何從有聖靈。",
            "以杖敲之輙墮傾，須臾青衣出笑迎。",
            "謝師爲我談無生，言訖登空如鳥輕。",
            "門人問之拜投誠，伏地但聞破墮聲。",
            "君看一體情非情，皎如朗月懸青冥。",
            "未證據者以事明，鞭草血流石吼升，涅槃門開見户庭。",
            "老安憐兒爲作名，金屑雖貴翳眼睛。"
        ],
        "title": "破竈墮和尚贊",
        "id": "694878c0-4920-4c76-a941-d7ac76552aca"
    },
    {
        "author": "釋德洪",
        "paragraphs": [
            "三界種性，有萬妍醜。",
            "生順死逆，夢夜想晝。",
            "往復無間，聲度垣牖。",
            "皆依末那，戲論成就。",
            "而末那體，無作無受。",
            "譬如空花，實無而有。",
            "一念了知，光明通透。",
            "我如是見，無有錯謬。",
            "是爲心宗，祖佛授手。",
            "孰振頽綱，秀傑奇茂。",
            "稽首永明，月臨星斗。"
        ],
        "title": "永明禪師真贊二首  其一",
        "id": "e71ab893-1621-4e3b-a34b-920bee49fa1f"
    },
    {
        "author": "釋德洪",
        "paragraphs": [
            "以公風神，爲我律度。",
            "交神見之，是真保護。"
        ],
        "title": "永明禪師真贊二首  其二",
        "id": "92f8b450-a267-419a-acd6-9e2209101239"
    },
    {
        "author": "釋德洪",
        "paragraphs": [
            "雲門臨濟，一龍一夔。",
            "嗣存參運，皆公使之。",
            "叢林米嶺，衆不滿百。",
            "僉一典客，覺有難色。",
            "即袖手去，古寺閒房。",
            "織屨養母，自含其光。",
            "欽其遺風，秋滿鬚髪。",
            "唯不少貶，是真宏法。"
        ],
        "title": "陳尊宿贊",
        "id": "4d9df999-8ff1-4052-89bc-a613c75629f4"
    },
    {
        "author": "釋德洪",
        "paragraphs": [
            "一句中具三玄，一玄中具三要。",
            "腦後見腮村僧，向上更有一竅。"
        ],
        "title": "臨濟和尚贊",
        "id": "7803ff19-01f9-4f80-ba06-c73979a1d0c9"
    },
    {
        "author": "釋德洪",
        "paragraphs": [
            "長沙大蟲，聲威甚重。",
            "獨眠空林，百獸震恐。",
            "寂子兒戲，見不知畏。",
            "引手捋鬚，幾缺其耳。",
            "大空小空，是虎是你。",
            "如備與覺，可撩其尾。",
            "嗟今衲子，眼如裴旻。",
            "但見其彪，安識虎真。",
            "我拜公像，非存非沒。",
            "百尺竿頭，行塵勃勃。"
        ],
        "title": "長沙岑大蟲真贊",
        "id": "8bde354d-b3e9-4e6f-af5c-5c658fe75d4f"
    },
    {
        "author": "釋德洪",
        "paragraphs": [
            "非風幡動，非風鈴語。",
            "見聞起滅，了無處所。",
            "何以明之，俱寂静故。",
            "此光明藏，平等顯露。",
            "由本無明，愛欲慳妒。",
            "如隔日瘧，痛自遮護。",
            "有能了者，即同本悟。",
            "索爾虚閑，随緣静住。",
            "一切仍舊，自無染污。",
            "爲物作則，嶮崖之句。",
            "不可犯干，如大火聚。"
        ],
        "title": "清凉大法眼禪師真贊",
        "id": "a44ec48e-a603-45ae-a3f5-e3dfbc4b029f"
    },
    {
        "author": "釋德洪",
        "paragraphs": [
            "根門有功，則是心外見法。",
            "用處換機，則是問時有答。",
            "問答交馳，摸索大道。",
            "心法對峙，破碎真如。",
            "異哉此老，超出兩途。",
            "亡僧面前，波全露水。",
            "猛虎須畔，光自照珠。",
            "衲僧不識，如井覷驢。"
        ],
        "title": "玄沙宗一禪師真贊",
        "id": "cb578a49-da06-4f54-914d-e73fd0ca3c61"
    },
    {
        "author": "釋德洪",
        "paragraphs": [
            "見流滔天，公峙如山。",
            "壁立萬仞，捍其狂瀾。",
            "可望而却，不可覽攀。",
            "犀顱虎眸，美髥繞頬。",
            "雲辭電機，霹靂爲舌。",
            "邪宗墮傾，魔膽破裂。",
            "須臾清明，光風霽月。",
            "叢林驢騾，蹴踏龍象。",
            "不可系羈，逸氣邁往。",
            "我不得濟，大地是浪。",
            "忽然現前，清機歷掌。",
            "阿羅漢有，三毒捺落。",
            "迦沒欛柄，咄哉黄面。",
            "淛子一生，喫著不盡。"
        ],
        "title": "雲門匡真禪師畫像贊二首",
        "id": "be01e07e-35e9-442c-a3d2-669bd79d9811"
    },
    {
        "author": "釋德洪",
        "paragraphs": [
            "秦時𨍏轢，如刀口希。",
            "廓然見前，石火莫追。",
            "法於是中，不著思惟。",
            "舉既不顧，咦之而往。",
            "天中函蓋，目機銖兩。",
            "久雨不晴，清機歷掌。",
            "孰傳其要，絕塵逸羣。",
            "深明二子，詳豁諸孫。",
            "維定光佛，出豁之門。",
            "以真如用，使令萬象。",
            "反易黠魯，縦奪雨暘。",
            "洗癡暗目，回顛倒想。",
            "示汝語言，一切智畏。",
            "如月入水，如風行空。",
            "無所妨礙，贈以之中。",
            "又復憐汝，□□未識。",
            "方其死時，謂是生日。",
            "如光照珠，如甜說蜜。"
        ],
        "title": "南安巖主定光古佛木刻像贊",
        "id": "58e1b99c-6d71-4870-96b8-cdf430a4f4b4"
    },
    {
        "author": "釋德洪",
        "paragraphs": [
            "此像爲誰，天中之尊。",
            "道傳雲門，爲四世孫。",
            "白帽蒙首，鬚髯繞頬。",
            "見之清凉，洗煩惱熱。",
            "以偈爲檄，指撝造化。",
            "詩乃辦兩，出於咄嗟。",
            "以境惟心，往復無間。",
            "是故死時，亦生之旦。",
            "怒猊乳虎，亦生敬虔。",
            "何以致之，真慈則然。",
            "南率古□，形如側磬。",
            "稽首定光，千江月影。"
        ],
        "title": "毛氏所蓄巖主贊",
        "id": "bf584c13-d455-468b-b9bc-5bef344d50a8"
    },
    {
        "author": "釋德洪",
        "paragraphs": [
            "我聞尊者龍勝師，應供曾入娑竭海。",
            "龍宫微塵妙章句，目所一瞥輙能誦。",
            "流於五天及震旦，爲熱惱中甘露門。",
            "唯道人棲出其後，願力猛利思精特。",
            "能於方策紙墨間，書此大經十萬偈。",
            "誦於蝸舍巢菴中，了然如在龍宫見。",
            "觀者種性有差别，愛慕皆生殊異想。",
            "要當諦觀一塵中，亦有無邊妙經卷。",
            "昔有智人破此塵，十方世界一切說。",
            "以名塵故非斷空，而可破故非實有。",
            "了此兩宗妙法門，亦攝一切契經海。",
            "譬如困卧俄頃際，夢中所歷更千載。",
            "乃知一念圓古今，真實際中法如是。",
            "一微塵妙不可測，當知一一塵亦然。",
            "譬如天帝網明珠，珠體瑩然俱照徹。",
            "一珠具足諸網珠，一一珠中同徧入。",
            "我今以此金剛句，壞滅彼衆下劣想。",
            "使悟塵中含此經，奚方策中乃驚異。",
            "咨爾山君河樹神，各各當憶本願力。",
            "要當勇猛勤守護，勿令邪念輙蠧侵。",
            "毗藍風吹須彌盧，劫火焚燒大千界。",
            "爲攤此經一切處，使其涼曝各得所。",
            "我此現前佛子等，作是觀者名正觀。",
            "稽首十方調御師，刹刹塵塵爲作證。"
        ],
        "title": "小字華嚴經贊",
        "id": "f95d662f-965f-405d-b8fa-0dc0a1be94a0"
    },
    {
        "author": "釋德洪",
        "paragraphs": [
            "昔有佛子根猛利，能觀空性則是色。",
            "欲顯空色不思議，仰空書此金剛句。",
            "至今風雨被原野，諸樵牧者集其下。",
            "乃知肉眼不能見，譬如水中有鹽味。",
            "唯道人瓊思精奇，能觀色性即是空。",
            "視此纖管大如椽，揮翰如行九軌道。",
            "故於兼寸環中備，足廣大言說身世。",
            "人可見，不可讀，譬如嬰兒親崖蜜。",
            "我於此經能證入，初中後善三法門。",
            "忽然落筆如建瓴，不復現行生倒想。",
            "由色空觀入諸境，奏刀肯綮無全牛。",
            "盡持此法施羣生，甚微細智願同證。"
        ],
        "title": "小字金剛經贊",
        "id": "ce4e1e7f-2204-4a39-90d2-7d82d09f487f"
    },
    {
        "author": "釋德洪",
        "paragraphs": [
            "唯老東坡，秀氣如春。",
            "游戲翰墨，撾雷翻雲。",
            "偶寄逸想，幻此沙門。",
            "了無一事，荷囊如奔。",
            "憨腮皤腹，行若不聞。",
            "衆生狂迷，以利欲昏。",
            "如一器中，閙萬虻蚊。",
            "吾未暇度，駝卧猿蹲。",
            "傲睨一世，随處乾坤。"
        ],
        "title": "東坡畫應身彌勒贊",
        "id": "b7a3683e-fcdd-4f1c-a2ac-f8e4c97d1639"
    },
    {
        "author": "釋德洪",
        "paragraphs": [
            "古佛身上衣，佛佛相付授。",
            "慈母愛兒心，鍼鍼自成就。",
            "是故吾雙峰，自少至白首。",
            "護惜如鏡奩，一塵不敢受。",
            "何以出檀名，此時無别慮。",
            "如持油鉢行，如躡獨木渡。",
            "永懷毗尼藏，一旦成萬古。",
            "紛紛五羣衆，来觀亦頂禮。",
            "平時放逸心，化作額間泚。",
            "將見衣匣前，泚流似江水。",
            "咨爾淮山神，守護當奉職。",
            "無使塵涴侵，無使雲潤濕。",
            "諦觀不敢瞬，心折三歎息。"
        ],
        "title": "出檀衣贊二首  其一",
        "id": "d3d1f047-5c6d-43c6-b4fb-3f25746ff048"
    },
    {
        "author": "釋德洪",
        "paragraphs": [
            "此出檀衣，慈母授我。",
            "不敢手撲，矧敢覆卧。",
            "五十餘年，儼臨清衆。",
            "寒暑不易，盡形受用。",
            "師後當知，商那和老。",
            "於母腹中，披九枝草。"
        ],
        "title": "出檀衣贊二首  其二",
        "id": "5fa261a1-4246-4dbe-94d7-e9b41da9ab0b"
    },
    {
        "author": "釋德洪",
        "paragraphs": [
            "達磨信衣，轉相傳付。",
            "四傳至今，今以付汝。",
            "受授惟艱，命如懸絮。",
            "法徧沙界，此衣乃住。",
            "想見峰前，父子相語。",
            "唯僧行月，以閣其處。",
            "坐令朱欄，環繞雲雨。"
        ],
        "title": "傳衣閣贊",
        "id": "81cb1bcb-6912-4c0d-93b3-23c1576547bb"
    },
    {
        "author": "釋德洪",
        "paragraphs": [
            "生死變滅，如漚在海。",
            "無有處所，浩然茫昧。",
            "而此老人，游戲自在。",
            "出死入生，初無限礙。",
            "譬如壯士，脱袍著鎧。",
            "令鎧與袍，儼然相對。",
            "是故山中，兩身俱在。",
            "凡夫衆生，爲眼所蓋。",
            "爲抉其膜，使生光彩。"
        ],
        "title": "栽松道者真身贊",
        "id": "822bbbef-180a-4838-a305-a5d75dc5d977"
    },
    {
        "author": "釋德洪",
        "paragraphs": [
            "淮山深處，容我卓錫。",
            "樹下經行，巖間宴寂。",
            "六十餘年，脇不至席。",
            "天子三詔，掉頭不應。",
            "知不可致，南向加敬。",
            "山揺海驚，天空地迥。",
            "後代兒孫，則反於是。",
            "如乳中蟲，貪嗜世味。",
            "我尋其迹，爲隕涕淚。"
        ],
        "title": "定身巖贊",
        "id": "2342bd8c-a9c8-4b8d-8cfb-a82982a57444"
    },
    {
        "author": "釋德洪",
        "paragraphs": [
            "龍湖山上霹靂，馬駒潭畔門庭。",
            "千聖莫能窺測，十地望崖震驚。",
            "霜露果熟推出，白蓮峰下芬馨。",
            "不受聲名控勒，逸群勝氣英靈。",
            "試問是何宗旨，東山雲霞空青。",
            "海堂室中神穎，汾陽直下雲仍。"
        ],
        "title": "五祖慈覺贊",
        "id": "53814940-987a-4b02-a986-9097c748ff2d"
    },
    {
        "author": "釋德洪",
        "paragraphs": [
            "父伯固，兄養直。",
            "父超絕，兄豪逸。",
            "家世風流稱第一。",
            "二祖名，三祖疾。",
            "名是虚，疾是實。",
            "詩成舌頭翻霹靂。"
        ],
        "title": "癩可贊",
        "id": "fd294e32-091b-4d83-9edb-68a5e752c5b5"
    },
    {
        "author": "釋德洪",
        "paragraphs": [
            "我愛龍眠老居士，筆端談笑了萬事。",
            "君看一時拈破筆，畫作醉僧醒時意。",
            "此是沙門絕妙門，不妨随處有乾坤。",
            "瞢騰流涎枕臂卧，破柱疾雷殊不聞。"
        ],
        "title": "醉僧贊",
        "id": "0991bc61-df7f-4f02-86b2-236f6bb8e546"
    },
    {
        "author": "釋德洪",
        "paragraphs": [
            "漆瞳照座，骨相巉巖。",
            "横拈麈拂，寒擁雲衫。",
            "五住名刹，道振湘南。",
            "是誰之子，親見雲庵。"
        ],
        "title": "石霜普照珂禪師贊",
        "id": "93357487-87f8-4394-827b-7993c3520daa"
    },
    {
        "author": "釋德洪",
        "paragraphs": [
            "三支習氣，其毒熾然。",
            "熏烝識心，盤屈糾纒。",
            "衆生不明，横生疑怖。",
            "忽然見之，輙自驚仆。",
            "空花世間，本離生滅。",
            "廓然十方，露其窘宂。",
            "唯矬師叔，是大幻師。",
            "與奪萬法，自在娱嬉。",
            "乃知大千，皆公戲具。",
            "手中木蛇，是曹家女。"
        ],
        "title": "疏山仁禪師贊",
        "id": "33f84f18-0c5f-43bf-a468-a45db7087d97"
    },
    {
        "author": "釋德洪",
        "paragraphs": [
            "維摩杜口，釋迦饒舌。",
            "動容顧瞻，非默非說。",
            "雖宣一字，不露點墨。",
            "稽首汾陽，千聖同轍。"
        ],
        "title": "汾陽昭禪師真贊",
        "id": "e99e55ec-60b7-4def-8a87-161b50616667"
    },
    {
        "author": "釋德洪",
        "paragraphs": [
            "我方涇渭同流，笑中軟頑滑頭。",
            "爲君人境俱奪，閙裏白拈巧偷。",
            "如水洗水，相樓打樓。",
            "從来脱略無窠臼，接得南泉嗣趙州。"
        ],
        "title": "翠巖真禪師真贊",
        "id": "251ea476-1bfd-4b95-90c3-732eab61ac04"
    },
    {
        "author": "釋德洪",
        "paragraphs": [
            "緣生諸法名體絕，如空字身水魚迹。",
            "是無相門緣寂宗，一切智智差别海。",
            "公於是中如法船，汎然出沒無所畏。",
            "使諸游者心泰定，種種驚怖成虛空。",
            "平生神兵雙不借，玄機不動萬象驚。",
            "而公宴坐不言中，諸有求心如古井。",
            "鈍根阿師終聽瑩，法味迷醉如惺惺。",
            "矍然奮迅爲一戲，句裏明人揳出揳。",
            "紫金鎖骨眠空山，吁嗟音容不可覿。",
            "當知其聲如雷霆，稽首慈明常出現。"
        ],
        "title": "慈明禪師真贊",
        "id": "ada2c18c-4774-45b8-a4a8-5618c98b5b1c"
    },
    {
        "author": "釋德洪",
        "paragraphs": [
            "李廣射虎，石爲之穿。",
            "耿恭祝井，涸爲之泉。",
            "忠孝所致，如響答焉。",
            "公亦何爲，饑餐困眠。",
            "人初莫測，公豈自言。",
            "戲爲火浴，朽者明鮮。",
            "舍利粲粲，玉碎珠圓。",
            "乃至所養，蓋其云全。",
            "天全之妙，非麤不傳。",
            "如春在花，如意在絃。",
            "嗤嗤横目，氣凌雲天。",
            "死未及寒，化爲腥膻。",
            "矧投于火，不作腥煙。",
            "安有萬手，收此精堅。",
            "維德之一，垔所拳拳。",
            "死生之大，卒莫能遷。",
            "公初設心，唯此是専。",
            "不祈人知，人趨如川。",
            "終必有驗，理之固然。",
            "我作贊詞，豐碑以鐫。"
        ],
        "title": "郴州乾明進和尚舍利贊",
        "id": "12061a10-8306-4e27-ad0d-7d0eb1a14bc5"
    },
    {
        "author": "釋德洪",
        "paragraphs": [
            "與之食則食，與之衣則衣。",
            "無衣衣木葉，無食食土泥。",
            "爲人汲樵牧，僅存骨與皮。",
            "其道不可致，天子南向師。",
            "出家有如子，我亦著伽梨。"
        ],
        "tags": [
            "衡山"
        ],
        "title": "南嶽彌陀和尚贊",
        "id": "250cbf57-f679-4850-ae0a-c0bea4905e9d"
    },
    {
        "author": "釋德洪",
        "paragraphs": [
            "此毘尼藏，三世完堅。",
            "願王手封，款識具全。",
            "死生之烈，不能變遷。",
            "何以至之，正知則然。",
            "何人逸想，以筆墨傳。",
            "跏趺俯視，頽然深淵。",
            "天神護持，弟子敬虔。",
            "我拜稽首，淚滴九泉。",
            "法道凌夷，障雲蓋纒。",
            "乃於是時，瞻此釋天。"
        ],
        "title": "宣律師贊",
        "id": "31f0aefe-7da5-4edb-9b08-d82f7fe3f90f"
    },
    {
        "author": "釋德洪",
        "paragraphs": [
            "歐陽之學，師宗於世。",
            "其徒喧闐，攻我以喙。",
            "童首儒林，氣索力屈。",
            "公於是時，粹然一出。",
            "天縦之辯，武庫縱横。",
            "璜璣捍我，如護目睛。",
            "義如串肉，理如析薪。",
            "一時名譽，聳動縉紳。",
            "世尊舉身，毛孔俱笑。",
            "如公語言，筆下皆妙。",
            "六物不壞，未易致詰。",
            "豈其踐履，明驗之力。",
            "宗教之衰，河壞山摧。",
            "冠巾緇衲，其寒如灰。",
            "拂拭塵翳，見冰雪容。",
            "拜起而喟，涕落無從。"
        ],
        "title": "嵩禪師贊",
        "id": "6f1bba62-3940-4d04-82b6-e6a1c2f2975d"
    },
    {
        "author": "釋德洪",
        "paragraphs": [
            "於自住境，見與見緣。",
            "如夢能所，如蜜中邊。",
            "帷具正眼，入此三昧。",
            "如妙蓮華，出緣生海。",
            "祖師活意，如来密機。",
            "成就衆生，如鵾鵬飛。",
            "使其自化，不由他悟。",
            "秀出叢林，光于佛祖。",
            "趨滅陕右，誕生江南。",
            "暗中五色，天下雲庵。"
        ],
        "title": "雲庵和尚贊三首  其一",
        "id": "25c177c9-9f44-4005-9686-636a73af5a6c"
    },
    {
        "author": "釋德洪",
        "paragraphs": [
            "槁容而毳衣，殆不逾於中人。",
            "而於祖道顛危之秋，勃然而中興。",
            "知我亦何幸，自幼及壯。",
            "出入其户庭，俯仰其藩籬。",
            "而其道德之精華，未能略窺其毫微。",
            "譬如戴天履地於終日，而其高明深厚所不能知。",
            "惟聞孔子之歿一百年而生孟子，釋迦之寂二千歲而有禪師。",
            "拜手稽首，堂堂乎三界之依者耶。"
        ],
        "title": "雲庵和尚贊三首  其二",
        "id": "b88410a4-05a0-47ea-9e50-88516fcbc222"
    },
    {
        "author": "釋德洪",
        "paragraphs": [
            "三玄銓量，設選佛科。",
            "邪師壞之，付授外訛。",
            "以陷虎機，擊其頽波。",
            "不動聲氣，怖走天魔。"
        ],
        "title": "雲庵和尚贊三首  其三",
        "id": "6ba1653e-3bbf-49d4-8ab2-39ecb527daff"
    },
    {
        "author": "釋德洪",
        "paragraphs": [
            "十年積翠侍立，學得眼横鼻直。",
            "平生氣壓叢林，問著左科背聽。",
            "一庵深藏霹靂，舌從教萬象自分說。",
            "百非四句無處蹲，孤風照人衆星月。"
        ],
        "title": "潛庵源禪師真贊一首",
        "id": "7f1c082c-05b8-4a61-8823-910f1fee2c16"
    },
    {
        "author": "釋德洪",
        "paragraphs": [
            "德臘俱難及，一庵江寺隈。",
            "敢稱少室後，親見老南来。",
            "鬢雪殘零盡，心花爛熳開。",
            "若言只這是，九尾似黄能。"
        ],
        "title": "僧求潛庵贊",
        "id": "b45ac018-03c1-48cd-a926-a9deb4b4266c"
    },
    {
        "author": "釋德洪",
        "paragraphs": [
            "趙州只有一箇齒，潛庵一個恐不趐。",
            "雖然下下都咬著，鹹酸自分鹽醋味。",
            "龍興古寺曾閉門，斷際雲孫第十世。",
            "勸人莫信馬大師，一口吸盡西江水。"
        ],
        "tags": [
            "长江"
        ],
        "title": "游龍山斷際院潛庵常居之有小僧乞贊戲書其上",
        "id": "c4d93aec-8de1-4783-ae66-c3c3113c0834"
    },
    {
        "author": "釋德洪",
        "paragraphs": [
            "辯如玄沙有邊幅，韻如睦州出風骨。",
            "默然而說心自昭，八荒光明寄毛粟。",
            "獨立南榮山嶽峻，臨濟欲傾不敢覆。",
            "笑横玉麈氣如春，一堂嚴冷天魔哭。"
        ],
        "title": "靈源清禪師贊五首  其一",
        "id": "ec0acdf3-6985-47d4-b0f6-c7c037e766dd"
    },
    {
        "author": "釋德洪",
        "paragraphs": [
            "衲子無處摸索，畫師筆筆畫著。",
            "山僧醉眼難憑，付與衆人彈駁。",
            "似則打殺靈源，不似㡠子燒却。"
        ],
        "title": "靈源清禪師贊五首  其二",
        "id": "c9bea18b-27f2-4828-a822-da286894ccf9"
    },
    {
        "author": "釋德洪",
        "paragraphs": [
            "魔外如驚濤，大願真砥柱。",
            "生與海衆同，沒與海衆處。",
            "兀然引带笑不言，從教大地山河語。"
        ],
        "title": "靈源清禪師贊五首  其三",
        "id": "c032ebc5-37d4-485c-8ddb-c27f13a8d0f2"
    },
    {
        "author": "釋德洪",
        "paragraphs": [
            "風度凝遠，杳然靖深。",
            "如春在花，如意在琴。",
            "雖甚昭著，莫可追尋。",
            "蹶起臨濟，如磁石針。"
        ],
        "title": "靈源清禪師贊五首  其四",
        "id": "5e56b060-4c84-4bae-9776-423f9a1b4aa4"
    },
    {
        "author": "釋德洪",
        "paragraphs": [
            "披衣肯来，奔百川而地喘。",
            "袖手歸去，碧一天而電收。",
            "閉門無個事，兀坐青兩眸。",
            "喝月倒行前日令，呼山入坐上簾鈎。"
        ],
        "title": "靈源清禪師贊五首  其五",
        "id": "749f7d45-6fe2-41a2-97fa-0ae1a82a2948"
    },
    {
        "author": "釋德洪",
        "paragraphs": [
            "平生脊骨，生鐵鑄就。",
            "關門理鉏，揎起兩手。",
            "禪者見之，立不敢久。",
            "問未及答，已欲返走。",
            "如老黄龍機鋒，如英邵武□叟。",
            "如雪峰之嶮，如百丈之壽。",
            "末後報慈寺中，笑中打箇筋斗。",
            "試問是何宗旨，代云合取狗口。"
        ],
        "title": "雲蓋生日三月初七報慈僧持真求贊",
        "id": "872a0123-401a-4d5d-a5c4-5f6b2088ab74"
    },
    {
        "author": "釋德洪",
        "paragraphs": [
            "黄覺晚子，死心季弟。",
            "住黄龍山，爲十二世。",
            "青春無背面，空花有根蒂。",
            "欲識晦堂背觸拳，寒到黄河凍連底。"
        ],
        "title": "黄龍草堂清禪師贊",
        "id": "3dccf44d-1fca-44ba-8afe-fc090d13b638"
    },
    {
        "author": "釋德洪",
        "paragraphs": [
            "黄龍三關，初豈拒人。",
            "見者佇思，剩却法身。",
            "祐公掉臂直去，悦公追之絕塵。",
            "維瑛實兩公之後，觀其滿腹精神。",
            "木牀足折，續之以薪。",
            "則三十年後，當令天下聞之甚富，見之甚貧也。"
        ],
        "title": "香城瑛禪師贊",
        "id": "0eb418ec-7cb8-426f-bb89-845555bbfbcf"
    },
    {
        "author": "釋德洪",
        "paragraphs": [
            "奉持毗尼，珪璧無玷。",
            "研味般若，金剛有焰。",
            "有萬其衆，感以無心。",
            "如象牙雷，如磁石針。",
            "住持此山，垂三十白。",
            "殿閣化成，兒孫戢戢。",
            "高明廣大，不可形容。",
            "稽首寄老，後身寶公。"
        ],
        "title": "龍城智公真贊",
        "id": "b29835ef-76ec-4047-b66f-2ce39cf9feb3"
    },
    {
        "author": "釋德洪",
        "paragraphs": [
            "自住石頭，老無氣力。",
            "一回上山，一回氣急。",
            "禪流相見問宗風，一日兩度鉢盂濕。"
        ],
        "title": "石頭志庵主贊",
        "id": "8238fd83-7efb-4d0e-ac27-3e4a98c5ca4f"
    },
    {
        "author": "釋德洪",
        "paragraphs": [
            "以鐵作喙，名無有雙。",
            "老住回雁，道冠湘江。",
            "神機之妙，如鐘在撞。",
            "爲功德林，爲精進幢。",
            "不動聲氣，天魔自降。",
            "懷我雲庵，黄龍的嗣。",
            "說法如雲，縦横放肆。",
            "孰知此老，膽氣相似。",
            "大法付授，良亦在此。",
            "是名關西，克家之子。"
        ],
        "title": "華藥英禪師贊",
        "id": "7a994f87-2f91-407c-bfc9-eec395581183"
    },
    {
        "author": "釋德洪",
        "paragraphs": [
            "洞庭無蓋，虚空有口。",
            "步水東山，藏身北斗。",
            "石門壁立萬仞，踞地一聲哮吼。",
            "驚得四序回旋，喝下須彌倒走。",
            "是謂湛堂老人，不落威音之後。"
        ],
        "tags": [
            "洞庭湖"
        ],
        "title": "寶峰凖禪師贊",
        "id": "bd8a8f39-cdda-4aee-98ec-ffc1b4507974"
    },
    {
        "author": "釋德洪",
        "paragraphs": [
            "望之翛然，冰枯而天粹。",
            "即之淵然，雲閑而水止。",
            "意坐石而情無住著，故杖瘦藤而欲起。",
            "人言即俗復即真，出塵之相加冠巾。",
            "非因引法忤聖主，我宗僧俗兩不存。",
            "五位正宗將仆地，以手挈之閲人世。",
            "屹然萬仞捍狂瀾，荷負大法當如是。",
            "紛紛鄙夫拜公像，譬如螻螘見龍象。",
            "驚魂已化千微塵，豈特形容先沮喪。",
            "火刀直裰誰得之，醉李故時捕魚師。",
            "嶺梅已熟莫咬破，核子乞與寧馨兒。"
        ],
        "title": "芙蓉楷禪師贊",
        "id": "37815c66-b95a-4405-a8f1-8cbf290439f1"
    },
    {
        "author": "釋德洪",
        "paragraphs": [
            "春風入其肺肝，秋色潄其毛骨。",
            "名飛縉紳之間，身卧雲泉之窟。",
            "嶽頂鳳之真子，僧中龍之的孫。",
            "吹徹風前無孔笛，露香和月落紛紛。"
        ],
        "title": "妙高仁禪師贊",
        "id": "99c666da-b851-4560-8780-8980039c56e0"
    },
    {
        "author": "釋德洪",
        "paragraphs": [
            "揚廣山頭種性，雷衡洞裏根苗。",
            "法雲明暗體露，道林知見香飄。",
            "試問春風吹不起，何如黄河凍連底。",
            "十分似九不欲全，一身兩號只這是。",
            "大千戲以一塵攝，又譬此塵取空劫。",
            "置於掌間剔突圞，撾鼓升堂普請看。"
        ],
        "title": "道林枯木成禪師贊",
        "id": "5b655d45-ebaa-4e63-a25d-0e4d4fe195fc"
    },
    {
        "author": "釋德洪",
        "paragraphs": [
            "臨濟正宗，有楊歧會。",
            "化四十年，叢林精彩。",
            "唯端精神，辯博無礙。",
            "克肖其家，溈仰猶在。",
            "後出舒勤，骨面氣槩。",
            "始自太平，遂游智海。",
            "如法中龍，游戲三昧。",
            "璵也其後，斫額前輩。",
            "要識當年栗棘蓬，白藕火中香不改。"
        ],
        "title": "佛印璵禪師贊",
        "id": "f6e2bb1a-bcbf-453b-bd46-7fc7ebd4b53c"
    },
    {
        "author": "釋德洪",
        "paragraphs": [
            "天骨巖巖，美髯玉頬。",
            "冰雪在躬，霹靂爲舌。",
            "軒昂萬僧，衆星中月。",
            "視其心胸，山包海容。",
            "大溈小興，振其家風。",
            "叢林百世，見者肅恭。"
        ],
        "title": "溈山軾禪師贊",
        "id": "94a5cfef-a86a-44c5-b905-f42443f8782f"
    },
    {
        "author": "釋德洪",
        "paragraphs": [
            "二百員衲子領袖，三十年叢林耆舊。",
            "所至樓閣森然，自然眷屬成就。",
            "諸方度脚買鞵，報慈就身剪裁。",
            "莫嫌此老無巴鼻，曾見西堂古佛来。"
        ],
        "title": "報慈宣祕禪師贊",
        "id": "9cdc0076-83a7-4458-8991-3a57aa692659"
    },
    {
        "author": "釋德洪",
        "paragraphs": [
            "釘空露痕迹，補雲留罅隙。",
            "目機銖兩中，思慮所不及。",
            "象王卓立回旋，師子翻身跳躑。",
            "眼光常蓋人天，對面識與不識。",
            "識則火外有熱，不識則水中無濕。",
            "劈破雲門一字關，個中乾燥如瓊液。"
        ],
        "title": "臨平慧禪師贊二首  其一",
        "id": "a012a718-5229-4fd3-ae89-e7739f7f632b"
    },
    {
        "author": "釋德洪",
        "paragraphs": [
            "㘞氣秋腴雪，秀目椹口。",
            "其骨臨濟，其髄雪竇。",
            "袖手儼然，不落滲漏。",
            "一千龍象之冠，七世雲門之後。",
            "君看一句當機，笑中脱略窠臼。"
        ],
        "title": "臨平慧禪師贊二首  其二",
        "id": "4328289e-2220-445f-87b8-ab6b3cdaa85b"
    },
    {
        "author": "釋德洪",
        "paragraphs": [
            "一法能知一切法，應機全不差毫髪。",
            "如是知見如是解，於一切法中對待。",
            "平生脊梁硬如鐵，衲僧尋思心智絕。",
            "城中一室冷如冰，篆煙滅盡灰如雪。"
        ],
        "title": "上藍忠禪師贊",
        "id": "a9c08539-4c0b-47f3-9dad-654cbcfb33e8"
    },
    {
        "author": "釋德洪",
        "paragraphs": [
            "三關洞開無鏁扃，汝自艱難起戰兢。",
            "師過此關悉閒暇，掉臂徑趨呼不譍。",
            "如春消冰自渙釋，如鯤化鵬誰使令。",
            "歸来笑搭出檀服，依舊淮山千萬青。"
        ],
        "title": "雙峰演禪師贊",
        "id": "fb1aa465-8ae2-4ff8-899c-944c335376c5"
    },
    {
        "author": "釋德洪",
        "paragraphs": [
            "是身夢境一塵垢，分段苦業所成就。",
            "折旋俯仰誰使之，皆汝一念顛倒想。",
            "若言此身非念倫，云何想中可傳令。",
            "乃知妄想融通趣，如露如幻如雲影。",
            "念清浄則身光明，念雜想則身垢穢。",
            "君看火力初無情，聖凡僞真俱發夢。",
            "雲庵偏得老南道，粹然一出支臨濟。",
            "平生慈悲喜捨力，及樂說辯智慧光。",
            "大願所熏精進幢，上契佛祖超情見。",
            "至妙要非麤不傳，憫世狹劣示小者。",
            "稽首作贊示同學，千載叢林有耿光。"
        ],
        "title": "雲庵和尚舍利贊",
        "id": "2a3d8d93-58d8-46dd-89b7-d6061955329b"
    },
    {
        "author": "釋德洪",
        "paragraphs": [
            "地水火風，動暖堅濕。",
            "是中何從，出此堅實。",
            "蓋衆生心，引大法力。",
            "化爲光明，圓粹五色。",
            "稽首死心，罵人老賊。"
        ],
        "title": "死心禪師舍利贊",
        "id": "cfb082f4-6c64-4c85-a16c-45f87a55b59d"
    },
    {
        "author": "釋德洪",
        "paragraphs": [
            "竄朱崖軍而生，還遭黄茆瘴而復活。",
            "陷於采石而不死，囚於并門而自脱。",
            "夜行有披袖神光，露卧醉壓糟醇濁。",
            "魔外熟視之無如之何，佛祖不得已與之酬酢。",
            "兩眼入鬢頭髼鬆，手中木蛇毒如藥。"
        ],
        "title": "寂音自贊四首  其一",
        "id": "8d273250-2b43-451e-9fb9-b0e4733cf338"
    },
    {
        "author": "釋德洪",
        "paragraphs": [
            "三玄綱宗，壁立崔嵬。",
            "攀緣路絕，熱惱心灰。",
            "如化鯤鵬，不借風雷。",
            "蓋自化耳，寧有法哉。",
            "汾陽此祕，寂音掲開。",
            "手提大千，毫端往来。"
        ],
        "title": "寂音自贊四首  其二",
        "id": "307d40d8-f690-4542-b37c-ccf882a91328"
    },
    {
        "author": "釋德洪",
        "paragraphs": [
            "不似成背，似其成觸。",
            "随汝顛倒，直中有曲。",
            "抛在言前剔鶻崙，擬議令渠總滅門。",
            "平生活計無窖子，真是汾陽五世孫。"
        ],
        "title": "寂音自贊四首  其三",
        "id": "54a53cea-f399-4ba9-bd7e-0ebfaf1c1012"
    },
    {
        "author": "釋德洪",
        "paragraphs": [
            "随緣放曠，索爾虚閑。",
            "未埋白骨，且看青山。"
        ],
        "title": "寂音自贊四首  其四",
        "id": "e89aadcd-f30e-4c63-b10c-43735f000b15"
    },
    {
        "author": "釋德洪",
        "paragraphs": [
            "不嗅梨花，而撚紫芝。",
            "不穿雲袖，而披槲衣。",
            "何以風神，洞如冰雪。",
            "使人見之，眼寒心折。",
            "如麝有香，以缶覆焉。",
            "透塵透風，種性則然。",
            "又如煙雨，過孤山宅。",
            "於荒寒中，微見春色。",
            "圖之壁間，是真過秦。",
            "季子好德，白髪日新。"
        ],
        "title": "毛女贊",
        "id": "c6dc024e-2f33-48d7-a7b6-b06cc12c84f9"
    },
    {
        "author": "釋德洪",
        "paragraphs": [
            "空若不解，即是斷空。",
            "解若不空，即是法執。",
            "是故居士，獨號解空。",
            "窠臼不立，凡聖豈存。",
            "是誰宗旨，臨濟仍雲。"
        ],
        "title": "解空居士贊",
        "id": "c310209d-13ac-4976-addd-365bf8f75710"
    },
    {
        "author": "釋德洪",
        "paragraphs": [
            "家孝友以爲鄉，塾道德以爲基。",
            "横忠義之勁氣，吐剛方之談辭。",
            "視閻浮其一漚，而寄夢境於儋耳。",
            "開胸次之八荒，而露幻影如蛾眉，此其大凡也。",
            "屬熙豐之勃興，追舜禹之有爲。",
            "常一出而事悞，則袖手悠然而去之。",
            "如鳳如麟，而瑞冠一世。",
            "非雷非霆，而名震四夷。",
            "造禆販之中傷，嗟妒忌之何知。",
            "方其茹拳而微醉，以翰墨爲娛嬉。",
            "則倒用祖師之印，檄萬古而疾馳。",
            "如河漢之流，無有窮極。",
            "如煙雲之出，無有定姿。",
            "欲錄之以藏，則懼六丁之竊取。",
            "要當以日月爲字，而天爲碑。",
            "可乎。"
        ],
        "title": "東坡居士贊",
        "id": "c208495a-1c7a-4346-b2c0-a171d0fa5473"
    },
    {
        "author": "釋德洪",
        "paragraphs": [
            "蓋九州以醉眼，而其氣如神。",
            "藻萬物以妙語，而應手生春。",
            "排黄龍之三關，則凡聖之情不敢呵止。",
            "竪寶覺之一拳，則背觸之意不立鮮陳。",
            "世波雖怒，而難移砥柱之操。",
            "詩名雖富，而不救卓錐之貧。",
            "情如維摩詰，而欠散花之天女。",
            "心如赤頭璨，而著折角之幅巾。",
            "豈平章佛法之宰相，乃檀越叢林之韻人也耶。"
        ],
        "title": "山谷老人贊",
        "id": "0463ad3e-acae-4539-b996-84b8ff5075ca"
    },
    {
        "author": "釋德洪",
        "paragraphs": [
            "徧界難藏，而應緣震旦。",
            "通身是眼，而現形宰官。",
            "粲如景星，矯如翔鸞。",
            "販夫竈婦，欣聞悦觀。",
            "醫國法門，筆端三昧。",
            "奮迅出入，遊戲自在。",
            "居然不容，世議迫隘。",
            "夢游海南，御風騎氣。",
            "覺来浙東，有口如耳。",
            "且置是事，聊觀其一。",
            "戲以稱性印，印毛印海。",
            "光生佛僧，沮却魔外。",
            "惟我可與此道人遊乎大華嚴毗盧法界也。"
        ],
        "title": "華嚴居士贊",
        "id": "2a93e12c-d111-458d-bd13-2be8b074c1b7"
    },
    {
        "author": "釋德洪",
        "paragraphs": [
            "眼蓋九州，韻高一世。",
            "儼玉山富貴之豪，洗士林寒乞之氣。",
            "挫萬化於筆端，置八荒於胸次。",
            "邁往不屑，不可犯干。",
            "意輕邴吉，情追謝安。",
            "軒特秀發，乃爾秃巾椹褐。",
            "婆娑步趨，合在玉堂金鑾。",
            "山澤不可窺測，所以納垢汙。",
            "麒麟不可繫羈，所以異犬羊。",
            "正恐横風月之笛，披雲錦之裳。",
            "騎元氣之背，而游無何有之鄉。"
        ],
        "title": "李道夫真贊",
        "id": "f5e3ccb0-9221-484a-a820-d958cf0857a7"
    },
    {
        "author": "釋德洪",
        "paragraphs": [
            "德以退爲進，謙以後爲柄。",
            "迹以暗而彰，麝匿缶而香。",
            "視夫子之胸次，若螻蟻其侯王。",
            "方罾繳而去之，登千仞而翺翔。",
            "與夫蒼顔槁項論博南，策未央者，殆各夢而同牀乎。"
        ],
        "title": "蔡元中真贊",
        "id": "23f03f3a-ea07-4524-a71e-71b51943b916"
    },
    {
        "author": "釋德洪",
        "paragraphs": [
            "翛然無累之神，見此有道之器。",
            "韻收一代之風流，骨含奕世之富貴。",
            "節臨事而不奪，貌甚威而常喜。",
            "方其少壯，則酒闌說劍。",
            "横槊賦詩，名動塞壘。",
            "及其倦也，則浮沅湘。",
            "上衡霍，盡室行於山水。",
            "至於醉心翰墨，傾倒肺懷，則有王右轄、吳武陵之風味。",
            "馳至金城，而忠款乃著。",
            "罷歸玉關，而功名自至者。",
            "皆非壯歲，庸詎知此老人獨不如是乎。"
        ],
        "title": "王宏道舍人贊",
        "id": "cabc983a-316d-4121-af82-668aefc4b2af"
    },
    {
        "author": "釋德洪",
        "paragraphs": [
            "韻出縉紳，秀見眉鬚。",
            "矯絳闕之風度，宜玉堂之步趨。",
            "有人所盡有，無人所當無。",
            "而乃袖補衮之手，而弄雲泉以自娛也。",
            "余安能探其歸宿，獨見於皮膚。",
            "蓋神於酌古，僻於譽書。",
            "求於古人，則謝幼輿王子敬之徒歟。"
        ],
        "title": "周達道通判贊",
        "id": "4afcee0c-bbd3-4b64-9902-2502f8860eac"
    },
    {
        "author": "釋德洪",
        "paragraphs": [
            "幅巾椹衣，杳然深靖。",
            "坐蘚石牀，横玉麈柄。",
            "松聲度曲，笑作風聽。",
            "是故有琴，絃索不整。",
            "人徒見其神和氣平，頽然委順。",
            "至於垂紳正笏，守法奉命。",
            "則活人之色嚴毅勁正，特不受富貴所吞，而有山林之韻。",
            "究其心胸，山包海容。",
            "表裏不隔，八窗玲瓏。",
            "蓋遊戲人間之出世，扶持洞上之宗風者也。"
        ],
        "title": "韓廉使奉御贊",
        "id": "dfb2a8b4-3b89-4271-8f75-72186fa751f1"
    },
    {
        "author": "釋德洪",
        "paragraphs": [
            "季子逸羣，矯難控御。",
            "迹寄黄塵，名在紫府。",
            "觀此風鑑，無以爲喻。",
            "但見其清却梅林之風，秀等蘭叢之露。",
            "妙文章之吐鳳，視功名其破釡。",
            "我欲醉袖之旁，更畫凌波之女。",
            "使其他日歸道山，渡弱水，而驂風馭。"
        ],
        "title": "毛季子贊",
        "id": "a5db1ec4-2dbc-49a9-a256-1ecccffc0d37"
    },
    {
        "author": "釋德洪",
        "paragraphs": [
            "冠冕道德，被服文武。",
            "所臨有聲，最宜荆楚。",
            "果於去惡，發姦破柱。",
            "爲國金湯，折衝尊爼。",
            "廣平南海，乖崕西蜀。",
            "如雪中春，和而嚴肅。",
            "名聞乳兒，威被草木。",
            "能作豐年，茂我百穀。",
            "筆下煙雲，胸次丘壑。",
            "風流餘韻，與世酬酢。",
            "至於談禪，氣壓諸衲。",
            "戲以法界，玩于掌握。",
            "補衮之線，調鼎之手。",
            "笑而不言，置之懷袖。",
            "咨爾邦民，再拜稽首。",
            "潭非久留，歸相明后。"
        ],
        "title": "曾逢原待制真贊",
        "id": "05352638-8388-4ae1-96fa-d690790468de"
    },
    {
        "author": "釋德洪",
        "paragraphs": [
            "俯看人世，一漚起滅。",
            "失脚来游，夢入螘穴。",
            "前身後身，獨臨兩境。",
            "左右見之，不雜其影。",
            "眉目秀發，嫩木含春。",
            "風度凝遠，霽月洗雲。",
            "葉屋花房，玉堂金宇。",
            "我視睨睨，渠方栩栩。"
        ],
        "title": "夢蝶居士贊二首  其一",
        "id": "74d78f35-6aca-4e47-a3b2-c13c5e09bf97"
    },
    {
        "author": "釋德洪",
        "paragraphs": [
            "余觀此老，神光渾圓，道骨粹剛。",
            "唾零功名，眼蓋侯王。",
            "何爲鬚髪滄浪，被此朝章乎。",
            "豈非如茅容殺雞，毛義捧檄。",
            "但欲致慈母之一笑，安知有佳客之在旁也。",
            "所以袖補天之妙手，祕醫國之奇方。",
            "獨游戲於富貴，如蝶棲宿於花房。",
            "占百年之閑適，寄一夢於幽香。",
            "千花百卉，金馬玉堂。",
            "麗風日之醇釅，徧雨露之恩光。",
            "遙增擊而栩栩，亦何異一丘一壑之相羊耶。"
        ],
        "title": "夢蝶居士贊二首  其二",
        "id": "7b81eb78-61ac-4d70-90e9-7f0070da074f"
    },
    {
        "author": "釋德洪",
        "paragraphs": [
            "毗盧無生之藏，震旦有道之器。",
            "談妙義借身爲舌，擎大千以手爲地。",
            "機鋒不減龐藴，而解文字禪。",
            "行藏大類孺子，而值休明世。",
            "舒王强之而不可，神考致之而不起。",
            "此天下士大夫所共聞，然公豈止於是而已乎。"
        ],
        "title": "潘延之贊",
        "id": "28e830f6-5a45-4f24-a917-a7ad361dd18e"
    },
    {
        "author": "釋德洪",
        "paragraphs": [
            "師黄叔度以築太平之基，追韓退之以策翰墨之勳。",
            "故語妙如其渾厚，論高如其精神。",
            "超然挺特，華裾逸羣。",
            "富貴之氣已如透花之春色，功名之志又如欲雨之層雲。",
            "秃巾折角，置之巖石亦不以爲屈。",
            "長劍拄頤，圖之凌煙亦不以爲伸。",
            "蓋虚以閲世，不可得而疏親也耶。"
        ],
        "title": "郤子中贊",
        "id": "c9893179-fa65-4d0b-b359-9c1bab1b1267"
    },
    {
        "author": "釋德洪",
        "paragraphs": [
            "風度凝遠，和氣如春。",
            "綠髪授道，精敏絕倫。",
            "名冠縉紳，挺然忠義。",
            "知國知兵，如唐陸贄。",
            "頃者天府，奉使江南。",
            "晝錦之榮，父老聚觀。",
            "頓節西州，盗發江浙。",
            "提師百萬，蕩其窟穴。",
            "凱旋而還，口不言功。",
            "但欲使民，生於死中。",
            "重臨南楚，化行郡邑。",
            "如春在花，不見痕迹。",
            "恢躁坦夷，易親難忘。",
            "眎其胸次，山包海藏。",
            "宜宿玉堂，宜在黄閣。",
            "跬步可待，昂霄聳壑。",
            "長沙之民，自懷其私。",
            "龕此畫像，飲食必祠。"
        ],
        "title": "李運使贊",
        "id": "fbcaed46-217d-4b4c-8d8d-797da0bdcabf"
    },
    {
        "author": "釋德洪",
        "paragraphs": [
            "言似簡緣公，法身有比並。",
            "不似簡緣公，法身有少剩。",
            "平生赤吉歷，兩眼光迥迥。",
            "捨得大士打門椎，掣肘歸去叫不應。",
            "開箇鋪席在街頭，有藥只解醫禪病。"
        ],
        "title": "簡緣居士贊",
        "id": "0707f0c5-71d6-4b87-b6e3-ce2c77f10d9d"
    },
    {
        "author": "釋德洪",
        "paragraphs": [
            "異哉此瓢，脩吭矬身。",
            "弗生爪蔓，生陶家輪。",
            "我疑其中，藏十洲春。",
            "昔有列仙，雜于市人。",
            "屋簷懸之，自旦及申。",
            "輙入其中，偃仰而卧。",
            "而樓居者，見之膽破。",
            "遂從之游，推擠莫可。",
            "挽而同登，相向而坐。",
            "如四老人，會商山果。",
            "唯簡素公，道貌天容。",
            "豈其人歟，出處略同。",
            "道山巋然，弱水之東。",
            "何時來歸，泠然御風。",
            "而以此瓢，挂之瘦筇。",
            "我作妙語，天葩粲紅。"
        ],
        "title": "瓦瓢贊",
        "id": "9a724b8b-5c49-48c3-a013-141b08200ec1"
    },
    {
        "author": "釋德洪",
        "paragraphs": [
            "異哉土蛇，登樹而怒。",
            "怒見脊尾，口眼可懼。",
            "王孫地坐，氣讋毛豎。",
            "欲去不敢，攀枝而顧。",
            "豐狐行藏，心常愧負。",
            "見之而走，敏若脱兔。",
            "孰能傲然，如此老樹。",
            "與之相親，不驚不怖。",
            "問何能爾，以無我故。",
            "酒色海中，有萬奇趣。",
            "不出二種，猜疑掉舉。",
            "蓋無常蛇，終不赦汝。",
            "居士圖之，以警未悟。",
            "覺範一見，笑手爲拊。"
        ],
        "title": "許彦周所作墨戲爲之贊",
        "id": "5714f06b-0121-4249-b242-70847d4c44d3"
    },
    {
        "author": "釋德洪",
        "paragraphs": [
            "形恃美好，今已毁壞。",
            "置之世路，自覺塞礙。",
            "始緣饑寒，致萬憎愛。",
            "欲壞身衰，入此三昧。"
        ],
        "title": "四偈 無求行",
        "id": "774ecdc8-5c03-4c0b-a0a9-86edd599309a"
    },
    {
        "author": "釋德洪",
        "paragraphs": [
            "此生夢幻，緣業所轉。",
            "隨其所遭，敢擇貴賤。",
            "眠食既足，餘復何羡。",
            "緣盡則行，無可顧戀。"
        ],
        "title": "四偈 隨緣行",
        "id": "e58aca40-c260-46dc-835b-9688ddfabdca"
    },
    {
        "author": "釋德洪",
        "paragraphs": [
            "僧嬰王難，情觀可醜。",
            "夙業純熟，所以甘受。",
            "受盡還無，何醜之有。",
            "轉重還輕，佛恩彌厚。"
        ],
        "title": "四偈 報冤行",
        "id": "b668cd16-2f9d-4b75-9f99-c592e3ba9474"
    },
    {
        "author": "釋德洪",
        "paragraphs": [
            "本無貪瞋，我持戒忍。",
            "食不過中，手不操楯。",
            "風必頓息，而浪漸盡。",
            "離微細念，方名見性。"
        ],
        "title": "四偈 稱法行",
        "id": "2bd46a90-0d45-4605-bfd2-49468b601b20"
    },
    {
        "author": "釋德洪",
        "paragraphs": [
            "吾活計，無可觀。",
            "但日日，長一般。",
            "夜半子，困如死。",
            "被虱咬，動脚指。",
            "雞鳴丑，粥魚吼。",
            "忙繋裙，尋韈紐。",
            "平旦寅，忽欠伸。",
            "兩眉稜，重千斤。",
            "日出卯，自攪炒。",
            "眼誦經，口相拗。",
            "食時辰，齒生津。",
            "輸肚皮，虧口唇。",
            "禺中巳，眼前事。",
            "看見親，說不似。",
            "日南午，衣自補。",
            "忽穿針，全體露。",
            "日昳未，方破睡。",
            "洗開面，摸着鼻。",
            "晡時申，最天真。",
            "順便喜，逆便瞋。",
            "日入酉，壁掛口。",
            "鏡中空，日中斗。",
            "黄昏戍，作用密。",
            "眼開闔，烏崒律。",
            "人定亥，說便會。",
            "法身眠，無被蓋。",
            "坐成叢，行作隊。",
            "活鱍鱍，無障礙。",
            "若動着，赤肉艾。",
            "本無一事可營爲，大家相聚喫莖菜。"
        ],
        "title": "十二時偈",
        "id": "299094c7-32da-4758-9aa3-40cbb78ba0f7"
    },
    {
        "author": "釋德洪",
        "paragraphs": [
            "舉手炷香，而供養佛。",
            "其心自知，應念獲福。",
            "舉手操刀，恣行殺戮。",
            "其心自知，死入地獄。",
            "或殺或供，一手之功。",
            "云何業報，罪福不同。",
            "皆自横計，有如是事。",
            "是故從來，枉沈生死。",
            "雷長芭蕉，銕轉磁石。",
            "俱無作者，而有是力。",
            "心不取境，境亦自寂。",
            "故如來藏，不許有識。"
        ],
        "title": "偈四首  其一",
        "id": "44039fe8-309b-4747-abfa-24dbc9907009"
    },
    {
        "author": "釋德洪",
        "paragraphs": [
            "天下心知不可藏，紛紛嗅迹但尋香。",
            "端能百尺竿頭步，始見林梢掛角羊。"
        ],
        "title": "偈四首  其二",
        "id": "aa2ebeaa-5e33-485b-9f33-9a3b36c7d62b"
    },
    {
        "author": "釋德洪",
        "paragraphs": [
            "涼溫遠近轉增疑，不答當渠痛處錐。",
            "當逐小兒爭未已，仲尼何獨古難知。"
        ],
        "title": "偈四首  其三",
        "id": "18eb9a98-12ad-4279-9cdc-0467df19a06e"
    },
    {
        "author": "釋德洪",
        "paragraphs": [
            "馬祖有伴則來，彭公死時即道。",
            "睡裏蝨子咬人，信手摸得革蚤。"
        ],
        "title": "偈四首  其四",
        "id": "0cd3e470-08d5-45cc-89f8-fc018ddcd21b"
    },
    {
        "author": "釋德洪",
        "paragraphs": [
            "出定只消彈指，佛法豈用工夫。",
            "我今要用便用，不管罔明文殊。"
        ],
        "title": "偈三首  其一",
        "id": "e202b475-8ed5-469e-b31a-76ba8a07c176"
    },
    {
        "author": "釋德洪",
        "paragraphs": [
            "靈雲一見不再見，紅白枝枝不着花。",
            "尀耐釣魚船上客，卻來平地摝魚蝦。"
        ],
        "title": "偈三首  其二",
        "id": "3658daf0-82fa-4f63-be52-839f6f2fd9f8"
    },
    {
        "author": "釋德洪",
        "paragraphs": [
            "不知即問，不見即討。",
            "圓滿現前，何須更道。",
            "維堅密身，生死病老。",
            "面前塔子，不可推倒。"
        ],
        "title": "偈三首  其三",
        "id": "9cc75972-ce33-430e-b025-7d38f9638f6d"
    },
    {
        "author": "釋德洪",
        "paragraphs": [
            "萬壑搖蒼煙，百灘渡流水。",
            "下有跨驢人，蕭蕭吹醉耳。"
        ],
        "title": "補秀老遺",
        "id": "d0ab12d5-bacb-4593-9951-e0ed8ef34d8f"
    },
    {
        "author": "釋德洪",
        "paragraphs": [
            "老妻營炊，稚子汲水。",
            "龐公掃除，丹霞適至。",
            "棄帚迎朋，一笑相視。",
            "不必靈照，多說道理。"
        ],
        "title": "贈朱世英",
        "id": "fd1c4708-2ce5-4c55-a6d4-52e13e9fb334"
    },
    {
        "author": "釋德洪",
        "paragraphs": [
            "相逢一拐大梁間，妙語時時見一斑。",
            "我欲從公蓬島去，爛銀堆裏見青山。"
        ],
        "title": "戲贈劉跛子",
        "id": "9365dac4-45ea-4ee3-8e55-07e567d08097"
    },
    {
        "author": "釋德洪",
        "paragraphs": [
            "廬山殿閣如生成，食堂處處禪牀折。",
            "我此三門如冷灰，盡日長廊卷風葉。"
        ],
        "tags": [
            "庐山"
        ],
        "title": "偈",
        "id": "07bc26e7-840e-4431-a71c-d092e818fa1e"
    },
    {
        "author": "釋德洪",
        "paragraphs": [
            "今年九月十有八，清凈法身忽衰颯。",
            "生死鶻崙誰擘破，披露夢中根境法。",
            "無生塔成自作銘，人言無虧寧有成。",
            "一切法空尚曰座，此塔安得離色聲。",
            "障雲方增佛日晚，長嗟更失人天眼。",
            "但餘荷負大法心，乞與叢林照古今。"
        ],
        "title": "讀靈源自作誌銘",
        "id": "1426afc3-7fe2-4b14-94db-22ef62a2b2f2"
    },
    {
        "author": "釋德洪",
        "paragraphs": [
            "難藏爲香釁，易滿坐褊小。",
            "開口所有竭，饞奴法當笑。"
        ],
        "title": "偈二首  其一",
        "id": "bc96f4bb-10f0-4e84-83d5-22470eb657ea"
    },
    {
        "author": "釋德洪",
        "paragraphs": [
            "前朝詔住棲賢寺，雪夜逃居巖石間。",
            "想見煮茶延客處，直緣生死不相關。"
        ],
        "title": "偈二首  其二",
        "id": "5eccf0c0-f875-4745-b1dc-eee6d7c84270"
    },
    {
        "author": "釋德洪",
        "paragraphs": [
            "獨倚闌干玩野塘，俄驚節物老春光。",
            "綠楊陰密鶯將懶，紅杏枝空蝶不忙。",
            "詩思漫沿芳草遠，茶甌微带落花香。",
            "那堪風雨頻催促，公子王孫亦斷腸。"
        ],
        "title": "詩一首",
        "id": "94d32aa3-d08b-415e-a773-c81b3c27e31e"
    },
    {
        "author": "釋德洪",
        "paragraphs": [
            "紅樓曉色催宮漏，紫閣春光雜禁煙。",
            "風定玉爐香影直，日融金掌露華鮮。"
        ],
        "title": "宮詞",
        "id": "6f6572e0-d668-4b57-95eb-6905f5fe13bc"
    },
    {
        "author": "釋德洪",
        "paragraphs": [
            "靈雲一見不再見，紅白枝枝不著華。",
            "叵耐釣魚船上客，卻來平地摝魚蝦。"
        ],
        "title": "頓脫所疑偈",
        "id": "cd4f1d88-30f4-44c5-ace8-94ae702ffa83"
    },
    {
        "author": "釋德洪",
        "paragraphs": [
            "以字不成八不是，法身睡著無遮閉。",
            "衲僧對面不知名，百衆人前呼不起。"
        ],
        "title": "偈",
        "id": "fbb1ccc0-1aed-499e-ba31-12e9aaebfa19"
    },
    {
        "author": "釋德洪",
        "paragraphs": [
            "武陵王郎高韻度，鞍馬四方在定住。",
            "眼隨泉石便吟哦，咳唾珠璣不計數。",
            "我亦悠悠事不羈，浪萍風梗隨安之。",
            "少室山前石蘭若，邂逅便與同襟期。",
            "興來岸幘一長嘯，清聲激越穿雲嶠。",
            "竹林故事獨未泯，人物如君獨高調。",
            "秋風獵獵促鳴蟬，歸路千山入馬鞭。",
            "白袍烏袖宜圖畫，不羨襄陽孟浩然。"
        ],
        "title": "送王彥齡承務還河內",
        "id": "5ce865a5-57bf-40f3-b576-3bf0c333a643"
    },
    {
        "author": "釋德洪",
        "paragraphs": [
            "我輩自應須左轉，知君豈是背匙人。"
        ],
        "title": "句  其一",
        "id": "4b076f8c-b201-4770-983c-753c51bcaf1c"
    },
    {
        "author": "釋德洪",
        "paragraphs": [
            "啼妝露着花。"
        ],
        "title": "句  其二",
        "id": "43f871b0-0395-4b7c-a12e-84133ba5bc0d"
    },
    {
        "author": "釋德洪",
        "paragraphs": [
            "至今牛斗氣，散作延平人。"
        ],
        "title": "句  其三",
        "id": "1c94e784-96f6-4975-9f78-9f424ef8d9b2"
    },
    {
        "author": "釋德洪",
        "paragraphs": [
            "梢橫波面月搖影，花落尊前酒带香。"
        ],
        "title": "句  其四",
        "id": "0076bd05-3161-488a-8cd5-1df7c3ef1d1c"
    },
    {
        "author": "呂頤浩",
        "paragraphs": [
            "危梯凌碧空，不與廛閭通。",
            "朝煙翳高棟，靄靄猶從龍。",
            "遥睇辨滄海，縱觀分岱宗。",
            "常山與馬耳，歷歷在目中。",
            "良時無停景，遠宦如飄蓬。",
            "汨没困簿領，何以舒心胸。",
            "公餘頻登臨，勿使酒樽空。",
            "行看五六月，下視零雨濛。"
        ],
        "tags": [
            "泰山"
        ],
        "title": "龍興寺閣",
        "id": "cd0a597d-61b5-411c-857b-d2f2a6c0dc31"
    },
    {
        "author": "呂頤浩",
        "paragraphs": [
            "招提掛層峰，朱檻倚天半。",
            "冷風閣底回，暑晝消清汗。",
            "危躋出䆗窱，俯視羣峰亂。",
            "吾人家東州，官學各羈絆。",
            "玆游豈易得，勿訝金樽滿。",
            "終期汗漫游，醉卧雲巒畔。"
        ],
        "title": "同侯德裕登邠州凌峰閣",
        "id": "d7949980-208b-4e75-98b0-fc9be0f61d87"
    },
    {
        "author": "呂頤浩",
        "paragraphs": [
            "煌煌文德門，絳殿高巍巍。",
            "朔望奉朝謁，自覺身光輝。",
            "吾家濟水南，舊隱掩雙扉。",
            "三徑雖就荒，松菊猶依依。",
            "歸歟懷魏闕，倦宦念東歸。",
            "游子行未已，江湖鴈南飛。",
            "去就兩無策，躊躇送殘暉。"
        ],
        "title": "宗學寓宿貽謝任宿",
        "id": "670d2acc-8a12-4fda-8f98-2fbce1345d73"
    },
    {
        "author": "呂頤浩",
        "paragraphs": [
            "霜風捲霧散，天日增光明。",
            "警蹕轉前路，百鳥相和鳴。",
            "邊塵暗長淮，今歲幸西城。",
            "野店翠華過，縱觀滿簷楹。",
            "豐年高廪多，薄飯猶香秔。",
            "衰鈍猶何者，厚顔羞大烹。",
            "鹽梅乏滋味，終恐傷和羮。",
            "干戈幾時休，憂國心如酲。",
            "歸歟魏闕念，老矣滄洲情。",
            "勉力謂諸將，爲時請長纓。"
        ],
        "title": "扈從至西城道中作",
        "id": "f7effa71-c4a3-4f42-b40b-8556b89f0a7e"
    },
    {
        "author": "呂頤浩",
        "paragraphs": [
            "昔年曾伴江湖客，泛宅浮家煙水闊。",
            "蘭旌桂棹去夷猶，醉吟爛賞湖山色。",
            "即今别來四五年，漁蓑煙艇想依然。",
            "驅車終歲走塵土，夢魂猶在苕霅間。",
            "主人好事誰能敵，鑿蘚誅茅開一室。",
            "宛如畫舫到江南，左列圖書右經籍。",
            "嗟予蹤蹟若飛蓬，笑談偃息幸相從。",
            "有時睡覺驚四顧，恍然身在船窗中。",
            "經營雅協滄洲趣，祇欠雲濤破煙霧。",
            "蕭蕭風雨夜深時，憶著扁舟横野渡。",
            "羡君腹大飽詩書，筆端摛藻飛瓊琚。",
            "行看乘槎犯牛斗，吾知此舍真蘧廬。"
        ],
        "title": "次韻劉省元希範題孫伯温舫齋",
        "id": "b4161ce2-3981-4cfb-a54a-6974bb453457"
    },
    {
        "author": "呂頤浩",
        "paragraphs": [
            "投分緣心合，相從與道俱。",
            "歸途聯寶勒，佳句握靈珠。",
            "笑語調征賦，間關恤老孤。",
            "獨憐撫字謬，本計自疏蕪。"
        ],
        "title": "和沈和仲同胡少汲河朔道中",
        "id": "36205547-ab7f-4c7f-ab13-8468fcb9a12c"
    },
    {
        "author": "呂頤浩",
        "paragraphs": [
            "大暑方蒸濕，雲興忽蔽空。",
            "俄然飄細雨，快矣濯清風。",
            "變化誰能測，炎凉迥不同。",
            "馬前襄漢路，山色有無中。"
        ],
        "title": "襄城大熱喜雨",
        "id": "0834edfe-582a-4ebe-aa18-9b1d332c613e"
    },
    {
        "author": "呂頤浩",
        "paragraphs": [
            "古邑吾鄉閈，閑居况可嘉。",
            "膏腴環百里，市井簇千家。",
            "南郭連山色，東郊接水涯。",
            "秋風故軍路，縱目賞荷花。"
        ],
        "title": "懷臨濟舊居四首  其一",
        "id": "e56e7322-00b2-4252-89d5-ee9b408cc7b2"
    },
    {
        "author": "呂頤浩",
        "paragraphs": [
            "出郭遥墻路，行行到舊莊。",
            "春深楊葉閙，雨足稻花香。",
            "草色連三徑，槐枝罩一堂。",
            "挂冠他日事，投老此徜徉。"
        ],
        "title": "懷臨濟舊居四首  其二",
        "id": "165d12fc-b276-4e18-9662-98526631e889"
    },
    {
        "author": "呂頤浩",
        "paragraphs": [
            "鄉黨吾兄弟，家居孝友風。",
            "北堂諧力養，南畝幸年豐。",
            "婚嫁朱陳比，交游管鮑同。",
            "南枝真可戀，倦翼厭樊籠。"
        ],
        "title": "懷臨濟舊居四首  其三",
        "id": "324f94dc-b9f3-4920-b8e7-ff81de19455c"
    },
    {
        "author": "呂頤浩",
        "paragraphs": [
            "古邑西門外，煙村遠市廛。",
            "呼鷹白草際，調馬綠楊邊。",
            "持節東西路，離家五六年。",
            "永懷豪横樂，半老尚依然。"
        ],
        "title": "懷臨濟舊居四首  其四",
        "id": "74f7c3c3-8881-4a2c-b2d6-bfd3ad87ab2d"
    },
    {
        "author": "呂頤浩",
        "paragraphs": [
            "睿聖崇儒治，嚴宸夜已分。",
            "講論經理切，紬繹帝心勤。",
            "銅鼓三更漏，牙籖六藝文。",
            "游心通二典，刻意究三墳。",
            "玉殿澄寒月，楓庭藹慶雲。",
            "邇英如厠蹟，所學獻吾君。"
        ],
        "title": "元祐甲戌二月省試夜分論經理詩",
        "id": "25a9e2f3-08f4-4889-8ba7-522986d7a38d"
    },
    {
        "author": "呂頤浩",
        "paragraphs": [
            "儒林從昔藹英猷，蚤步亨衢孰比儔。",
            "四坐俊翹環策府，一時名位冠瀛洲。",
            "九苞丹鳳標文采，五總靈龜擅智謀。",
            "東觀退朝何所似，廣文詩徤欲凌秋。"
        ],
        "title": "家學書懷  其一",
        "id": "b49f42dd-4781-44f5-9e54-5e05f6f8b5b4"
    },
    {
        "author": "呂頤浩",
        "paragraphs": [
            "窮經投老變書滛，兩鬢塵埃老欲侵。",
            "滿院好風炎日晚，一庭疏雨夜堂深。",
            "十年塵坌無高步，萬里雲霄有素心。",
            "誰謂腐儒何所用，試將肝膽報知音。"
        ],
        "title": "家學書懷  其二",
        "id": "1146b5eb-5e3c-4933-8160-07d28cbd8855"
    },
    {
        "author": "呂頤浩",
        "paragraphs": [
            "宦塗忽忽六周星，萬事於今一未成。",
            "但著青衫趨冉冉，不知華髮欲莖莖。",
            "驅馳翻憶林泉卧，頑鈍宜歸畎畝耕。",
            "賴有鄉人端契誼，相逢時慰寂寥情。"
        ],
        "title": "感舊書懷",
        "id": "4228880f-3ad9-451d-a78d-2589e503bfea"
    },
    {
        "author": "呂頤浩",
        "paragraphs": [
            "扁舟隱隱馬駸駸，重到燕山感念深。",
            "水陸共時同偃薄，雲途今日異升沉。",
            "青山豈乏歸耕路，白髪難忘報國心。",
            "木落鴈飛秋復盡，惘然懷抱寄幽吟。"
        ],
        "title": "雄州道中寄沈和仲侍郎",
        "id": "7fdb50e9-f2a4-4212-8cb9-f981bc3b9149"
    },
    {
        "author": "呂頤浩",
        "paragraphs": [
            "當年對策大明宫，曾見揮毫氣吐虹。",
            "楚客才華推宋玉，漢儒文賦許揚雄。",
            "漳濱墓木皆成拱，洛汭池臺半已空。",
            "經濟才高英槩盡，感恩垂淚向東風。"
        ],
        "title": "李希中祉故門下侍郎邦直次子有文章器業嘗任淮南兩浙轉運使及江淮發運使靖康元年三月僕寓維揚游開元寺見公題名感槩成詩",
        "id": "e0b521ed-2f8f-4cd7-87c6-37ce955667f4"
    },
    {
        "author": "呂頤浩",
        "paragraphs": [
            "春光冉冉過皇州，桂棹東歸汴水流。",
            "滿岸風光連别浦，兩行煙柳送歸舟。",
            "麤官自不隨時用，拙宦安能爲已謀。",
            "香寺故人來話别，一樽清酒散牢愁。"
        ],
        "title": "離京師",
        "id": "83d843fb-fd72-4b19-b4df-46e4d90a6b7f"
    },
    {
        "author": "呂頤浩",
        "paragraphs": [
            "學士文章早擅名，大夫官業久馳聲。",
            "暫分雷土三年政，佇看雲衢萬里程。",
            "顧我飄蓬非夙契，辱公傾蓋若平生。",
            "尋蹤曾醉姑蘇酒，水遠山長愴别情。"
        ],
        "title": "送朱景行",
        "id": "6d23822d-abdc-48ca-a9e5-3346d86aa74a"
    },
    {
        "author": "呂頤浩",
        "paragraphs": [
            "去歲乘桴暫得閑，忽驚三命促登壇。",
            "向來彊健思投筆，老去衰遲懶據鞍。",
            "玉帳夢回烽燧曉，水鄉春盡鐵衣寒。",
            "海山深處幽棲地，爲我經營竚掛冠。"
        ],
        "title": "次韻台守晁子莫見貽",
        "id": "45b7d882-2387-4381-918b-93cc1a9fdbc9"
    },
    {
        "author": "呂頤浩",
        "paragraphs": [
            "瓦橋傾蓋暫徘徊，自渡江南蹟屢陪。",
            "衰謝未能高隱去，依棲還傍故人來。",
            "青蒲諫諍推公望，皂蓋承宣屈大才。",
            "但恐政成公促召，異時懷抱向誰開。"
        ],
        "title": "次韻台守劉仲忱",
        "id": "c34b1707-1d3f-4144-b432-e5216467ff52"
    },
    {
        "author": "呂頤浩",
        "paragraphs": [
            "吾皇懇惻念三農，聖德昭昭格昊穹。",
            "丹詔丁寧祈雨澤，幽人歌詠願年豐。",
            "焦枯已有生成意，膏潤全歸造化功。",
            "竊食太倉真厚幸，况聞湖外奏膚公。"
        ],
        "title": "次韻陳國佐喜雨",
        "id": "f42ae1d8-33cc-45aa-bb8b-cf5425daae65"
    },
    {
        "author": "呂頤浩",
        "paragraphs": [
            "維揚傾蓋意相投，國事當時已共憂。",
            "鐵馬勤王曾並轡，戎衣護聖每同舟。",
            "山西氣槩終須在，塞北煙塵漫不收。",
            "宗社有靈天悔禍，尚期一戰掃邊愁。"
        ],
        "title": "送張德遠宣撫川陕二首  其一",
        "id": "e498aba1-3b71-48ea-8865-3b195ab4bd53"
    },
    {
        "author": "呂頤浩",
        "paragraphs": [
            "子房雲裔擅英名，位冠樞庭獨本兵。",
            "毎憤中原淪半壁，擬將孤劍斬長鯨。",
            "漢中險阻真堪據，關內安危繫此行。",
            "勉力功名扶帝業，臨風何用愴離情。"
        ],
        "title": "送張德遠宣撫川陕二首  其二",
        "id": "aeff095a-24d3-4f47-9c4f-20e67bf9c8c4"
    },
    {
        "author": "呂頤浩",
        "paragraphs": [
            "昔參幕府事從軍，躍馬翩翩犯塞塵。",
            "舞劍未饒横槊客，屬鞬何羡佩鈎人。",
            "中年衰鈍難堪事，一跌支離近浹旬。",
            "多謝故人情意厚，佳篇惟待細書紳。"
        ],
        "title": "次韻崔彊恕墜馬見貽",
        "id": "1f945eec-51bd-4f34-83c6-2b7516599595"
    },
    {
        "author": "呂頤浩",
        "paragraphs": [
            "久欽文采動簪紳，晚見佳篇妙入神。",
            "金自鷄林酬去貴，珠從驪頷探来珍。",
            "越羅蜀錦工誰擬，陣馬風檣勇莫倫。",
            "四十年来無此作，睢陽今繼少陵人。"
        ],
        "title": "謝劉仲忱寵惠詩編",
        "id": "76be0a76-22a5-4eb8-b648-c17857b7a10a"
    },
    {
        "author": "呂頤浩",
        "paragraphs": [
            "仕途憂患久相隨，老去求閑遂燕私。",
            "隴笛不聞吹舊曲，彩牋時見賦新詩。",
            "清宵好月穿蓬户，落日凉風動桂枝。",
            "兩鬢霜毛如舊少，按絃無意望鍾期。"
        ],
        "title": "次韻姜光彦移居",
        "id": "8c879f2c-949d-4b82-b628-12ab317aaefa"
    },
    {
        "author": "呂頤浩",
        "paragraphs": [
            "維揚初記接英躔，日月飛馳已十年。",
            "政路翺翔常在後，祠宫閑退蚤輸先。",
            "欲陪清會時顒首，辱惠新詩思湧泉。",
            "幸有會稽棲隱地，約公歸老釣魚船。"
        ],
        "title": "次韻盧虞卿樞密見寄之什",
        "id": "ae1e804b-92ab-428d-8cd4-7212754a8204"
    },
    {
        "author": "呂頤浩",
        "paragraphs": [
            "十載燈前筆下耕，如今鴈塔幸題名。",
            "他年若遂平生志，肯爲長檠棄短檠。"
        ],
        "title": "登第後道中燈下讀書",
        "id": "2f883e35-2442-45e2-a46b-f58042fb44af"
    },
    {
        "author": "呂頤浩",
        "paragraphs": [
            "十年兩度到秦川，每憶東歸意浩然。",
            "何况驅車度殽澠，眼前都是好風煙。"
        ],
        "title": "行次澠池道中",
        "id": "6452df74-43a3-460e-b7b9-24ac2f1bc5e7"
    },
    {
        "author": "呂頤浩",
        "paragraphs": [
            "金風蕭瑟動疏簾，細雨霏微拂畫簷。",
            "籬菊半開家釀熟，自慙生理勝陶潛。"
        ],
        "title": "偶成",
        "id": "ff93ea91-c3e4-4dda-908e-704a57b623a5"
    },
    {
        "author": "呂頤浩",
        "paragraphs": [
            "至後光陰爭一線，竹軒小閣獸爐新。",
            "捲簾賸放冬曦入，暖律渾如洞府春。"
        ],
        "title": "重和改元冬至",
        "id": "fc29bd06-104a-46f7-9c82-cdb5e2c33e12"
    },
    {
        "author": "呂頤浩",
        "paragraphs": [
            "排危盛氣冠英雄，逆耳忠言悟沛公。",
            "何事時人太求備，欲將瑕翳掩前功。"
        ],
        "title": "題樊將軍廟",
        "id": "4a6c4c24-24be-4820-98b8-c1014664a8e8"
    },
    {
        "author": "呂頤浩",
        "paragraphs": [
            "夢想天平紫府開，却嗟匏繫在銅臺。",
            "山靈有意憎塵俗，不許尋芳暫到來。"
        ],
        "title": "承乏河北東路不得爲天平之游偶成小詩呈沈和中殿撰胡少汲龍圖",
        "id": "52021ad0-5887-4c27-9238-fe1caaa979a9"
    },
    {
        "author": "呂頤浩",
        "paragraphs": [
            "清暉堂下相從夜，見說崔橋自昔游。",
            "别後不知能幾日，却來橋上繫扁舟。"
        ],
        "title": "寄劉聖可楊如晦賈習之三首  其一",
        "id": "ba1e598d-65cc-4485-b235-258e2d69651b"
    },
    {
        "author": "呂頤浩",
        "paragraphs": [
            "霜汀野岸清宵月，偏照蓬窗不寐人。",
            "遥想塞垣千里共，可憐名宦阻相親。"
        ],
        "title": "寄劉聖可楊如晦賈習之三首  其二",
        "id": "fbfee781-b175-4146-81fd-a2607e01d93c"
    },
    {
        "author": "呂頤浩",
        "paragraphs": [
            "北山逋客今何在，西塞從軍各未歸。",
            "欲訪草堂尋舊隱，恐教猿鶴謾依依。"
        ],
        "title": "寄劉聖可楊如晦賈習之三首  其三",
        "id": "8fc325a9-f983-408e-b0cb-41382b87f5f8"
    },
    {
        "author": "呂頤浩",
        "paragraphs": [
            "稻醅初熟鵝兒色，金橘方包弹子新。",
            "寄與鄉朋供一醉，捧觴應笑獨醒人。"
        ],
        "title": "新酒金橘寄李德升",
        "id": "5cf4b5b2-ee85-4c41-bfa9-c36997bd33a5"
    },
    {
        "author": "呂頤浩",
        "paragraphs": [
            "扁舟深入水雲鄉，浩渺渾疑带遠江。",
            "蓼岸阻風還度日，夕陽依約照篷窗。"
        ],
        "title": "舟次魏村阻風",
        "id": "91c9809f-8101-4b8c-8404-0d40c63368dc"
    },
    {
        "author": "呂頤浩",
        "paragraphs": [
            "誰家方響聞鶯聲，恰似年時在帝京。",
            "寶馬金鞍芳草路，却教潘鬢二毛生。"
        ],
        "title": "真定城中聞鶯聲方響和賈明仲",
        "id": "58863f9d-a8a1-496d-80b8-d2ecd6a2078b"
    },
    {
        "author": "呂頤浩",
        "paragraphs": [
            "丹心憂國夢魂間，祗恐清霄亦未閑。",
            "枕上幾回游魏闕，覺來聊且看閩山。"
        ],
        "title": "夢室",
        "id": "1ab18130-9063-4dd4-b4ac-829859890bbd"
    },
    {
        "author": "呂頤浩",
        "paragraphs": [
            "秋蘭馥郁有幽香，不謂無人不吐芳。",
            "最好移根来一室，試紉幽佩意何長。"
        ],
        "title": "蘭室",
        "id": "22f0fc4f-a8f9-4f9e-823f-c5058e7619d0"
    },
    {
        "author": "呂頤浩",
        "paragraphs": [
            "雙蓮爭秀漾清波，霧卷煙收認兩娥。",
            "楓落澄江秋欲盡，半池霜倒奈愁何。"
        ],
        "title": "雙蓮閣",
        "id": "5246ff99-ff4d-48ef-8ded-78505d473e6e"
    },
    {
        "author": "呂頤浩",
        "paragraphs": [
            "溪蓀得地恣芬芳，三尺揮空劍刃長。",
            "聞道仙人嘗採掇，澗邊栽植對朝陽。"
        ],
        "title": "菖蒲澗",
        "id": "7e9d0986-949a-4c59-ac44-ccad609bf320"
    },
    {
        "author": "呂頤浩",
        "paragraphs": [
            "鳴鐘列鼎心無累，茹糗羮藜樂亦全。",
            "解把窮通爲一致，此生何處不超然。"
        ],
        "title": "題臨濟所居",
        "id": "c0f6f303-8d23-42fe-a8d2-5ccf7d125587"
    },
    {
        "author": "呂頤浩",
        "paragraphs": [
            "咸平岸下分襟日，襄邑亭前把臂時。",
            "十載光陰驚一夢，塞塵踏盡鬢如絲。"
        ],
        "title": "襄邑道中贈孫天予子禮三首  其一",
        "id": "fcd5c780-7aed-4b92-9689-2a2d4000320e"
    },
    {
        "author": "呂頤浩",
        "paragraphs": [
            "霜毛一别各毿毿，興味年来老不堪。",
            "横槊賦詩休塞北，扁舟垂釣漸江南。"
        ],
        "title": "襄邑道中贈孫天予子禮三首  其二",
        "id": "e6a5b0e0-6389-4686-8f49-6e1899de0e9c"
    },
    {
        "author": "呂頤浩",
        "paragraphs": [
            "弟兄交契比雷陳，白首相看意轉親。",
            "收拾壯懷同老去，江皋他日幸相鄰。"
        ],
        "title": "襄邑道中贈孫天予子禮三首  其三",
        "id": "c7e4cceb-ce03-4d90-bf9c-83d1a542a0b8"
    },
    {
        "author": "呂頤浩",
        "paragraphs": [
            "鑿沼因方類介圭，雨餘泉石轉增輝。",
            "排空恨乏乘風術，去傍滄浪濯我衣。"
        ],
        "title": "圭沼",
        "id": "52e4c93b-e435-4cc5-af51-53b7046e1b13"
    },
    {
        "author": "呂頤浩",
        "paragraphs": [
            "雙桂亭亭傍竹齋，窗前會見紫花開。",
            "它時釀入椒漿後，香逐和羮滿座來。"
        ],
        "title": "桂齋二首  其一",
        "id": "09fd1241-e95d-4fc3-bb3c-4451941594a9"
    },
    {
        "author": "呂頤浩",
        "paragraphs": [
            "團團雙桂拂茅齋，虚幌疏櫺盡日開。",
            "會待高秋風露下，清香飄泛月中來。"
        ],
        "title": "桂齋二首  其二",
        "id": "ade08549-7596-47f8-b6ad-a7764b070c88"
    },
    {
        "author": "呂頤浩",
        "paragraphs": [
            "此君瀟灑綠筠抽，直幹凌雲碧翠浮。",
            "想見風枝陪宴坐，囊封草就告嘉猷。"
        ],
        "title": "竹亭",
        "id": "d53093fa-9ae3-49ac-8e46-499cf9574b39"
    },
    {
        "author": "呂頤浩",
        "paragraphs": [
            "翠葉田田粲綠雲，黄金苞實露華新。",
            "遶亭雖乏千株廣，不羡當年萬户人。"
        ],
        "title": "橘亭",
        "id": "6333bfe5-65e2-4c6d-b715-bf25fe516ce8"
    },
    {
        "author": "呂頤浩",
        "paragraphs": [
            "水晶絳雪舊馳名，珍重移來近野亭。",
            "看取薫風炎暑際，丹苞萬顆粲繁星。"
        ],
        "title": "荔枝亭",
        "id": "b863364c-3c0b-4cd5-aca7-293d64400259"
    },
    {
        "author": "呂頤浩",
        "paragraphs": [
            "門外行人困鬱蒸，不知蕭寺有溪亭。",
            "暫鋪冰簟閑伸展，一枕清風午夢醒。"
        ],
        "title": "題汝南縣蒙溪亭二首  其一",
        "id": "a9be0843-b9d4-4ea6-aa9c-2c29c41d9493"
    },
    {
        "author": "呂頤浩",
        "paragraphs": [
            "暑途白晝倦趨程，月暗泥深夜阻行。",
            "却羡野僧無一事，布衣蔬飯任平生。"
        ],
        "title": "題汝南縣蒙溪亭二首  其二",
        "id": "0e1a17f4-1db2-46b4-b4d0-99fbc65f1330"
    },
    {
        "author": "呂頤浩",
        "paragraphs": [
            "昔年官守在銅臺，兩檻疏篁手自栽。",
            "勁節濃陰還在否，清風應爲故人來。"
        ],
        "title": "頃爲河北東路常平廳事後有便坐廳兩檻植竹春時僕别栽新竹去其舊本後二十年脩榦森聳遂成茂林友人郭仲思嘗爲本路提刑寓此廨有書因回信寄一絕",
        "id": "989b6fac-319d-4d38-aed8-40387aeb6db4"
    },
    {
        "author": "呂頤浩",
        "paragraphs": [
            "出處何勞問大鈞，如公材哭略鋪陳。",
            "談兵玉帳詩書帥，演誥綸闈侍從臣。",
            "萬疊名山聊寓目，一方仙宅勿藏身。",
            "中原未復須留念，先入夷門漸入秦。"
        ],
        "title": "次韻沈元用遊天台三首  其一",
        "id": "c9e3c1c5-a278-4247-a9e1-39d3474333db"
    },
    {
        "author": "呂頤浩",
        "paragraphs": [
            "山居猶不厭山行，石磴欹危步履轅馬。",
            "夾路不聞雙闕在，幽巖應有五芝生。",
            "春寒未放遷鶯囀，風暖先催布穀鳴。",
            "我欲營茅留俗駕，無貲誰寄孔方兄。"
        ],
        "title": "次韻沈元用遊天台三首  其二",
        "id": "8aea702b-6393-45c4-a40d-195d4fa10424"
    },
    {
        "author": "呂頤浩",
        "paragraphs": [
            "前麾轉綵陳旗紅，二紀窮邊一夢中。",
            "曾擁琱戈思卻日，屢乘鐵馬聽嘶風。",
            "誰憐老去三春病，自覺閑來萬慮空。",
            "滿路落花歸雁後，勿令書疏不相通。"
        ],
        "title": "次韻沈元用遊天台三首  其三",
        "id": "01fd6046-7ba4-4f9b-a59c-a194be8d7695"
    },
    {
        "author": "呂頤浩",
        "paragraphs": [
            "幾年蹤跡共飛沈，自渡江來幸盍簪。",
            "奉使久違常恨別，閑居無夢不相尋。",
            "勒功鐘鼎經綸志，混跡漁樵老退心。",
            "籬菊正開家醸熟，一樽何日得同斟。"
        ],
        "title": "登巾子山寄懷韓嗣夫",
        "id": "80de43f4-cd7f-4481-bc97-c1b99f15c7b0"
    },
    {
        "author": "呂頤浩",
        "paragraphs": [
            "東歸頓覺馬蹄輕，竚望天台景色新。",
            "遙想故園芳草盛，一番桃李又烘春。"
        ],
        "title": "將至天台馬上口占",
        "id": "bc62e375-0768-4e4c-8c33-e6318fa9b713"
    },
    {
        "author": "呂頤浩",
        "paragraphs": [
            "小隱丹丘郡，安閑世慮空。",
            "運籌邊閫帥，昭代將家風。",
            "牙帳霜矛白，賓筵舞袖紅。",
            "何時同把臂，醉伴釣魚翁。"
        ],
        "title": "次韻郭傳師寵寄閑居之什",
        "id": "07b85e33-cf7d-42e3-95ac-a9294dca37b4"
    },
    {
        "author": "呂頤浩",
        "paragraphs": [
            "腐儒才術庸庸，祖業安能效太公。",
            "老去退休營小隱，閑來時幸濯清風。",
            "相從坦率形骸外，投分交遊意氣中。",
            "衰謝何堪撫鳴劍，夢魂猶擬滅羌戎。"
        ],
        "title": "次韻李德升老堂  其一",
        "id": "eef26a4c-0bc2-403c-a76b-7dd3d098a622"
    },
    {
        "author": "呂頤浩",
        "paragraphs": [
            "野堂豈意題佳句，強欲賡酬愧續貂。",
            "閑適更須馳廄馬，訪臨無惜過溪橋。",
            "秋風南浦觀垂釣，落日東山伴採樵。",
            "此樂有時驚自得，泥途何必羨煙霄。"
        ],
        "title": "次韻李德升老堂  其二",
        "id": "d578db18-263d-4ca5-bcbe-2d8c38513a70"
    },
    {
        "author": "呂頤浩",
        "paragraphs": [
            "佐時勳業愧先賢，迹退丹丘已二年。",
            "買得石田東郭外，蓋成茅屋北山前。",
            "長林遠水相縈带，翠岫奇峰更接連。",
            "多謝朋遊念衰颯，寄題佳句已成編。"
        ],
        "title": "次綦叔厚韻  其一",
        "id": "76abd0ac-8120-40a9-9f57-7166accdbf04"
    },
    {
        "author": "呂頤浩",
        "paragraphs": [
            "心存魏闕豈能忘，揣分非才合退藏。",
            "此日燕休難報國，半生艱險憶垂堂。",
            "枕戈每嘆身先老，覽鏡常嗟貌不揚。",
            "每今蘧廬聊偃息，會須恢復返吾鄉。"
        ],
        "title": "次綦叔厚韻  其二",
        "id": "66828378-87bb-4b50-be38-d4aee35763b8"
    },
    {
        "author": "呂頤浩",
        "paragraphs": [
            "楓庭累歲玷朝班，老荷宸恩得退閑。",
            "櫪馬虺隤休入馭，隴禽衰倦合知還。",
            "莫辭斂跡歸南畝，幸免移文向北山。",
            "恢復中原乖素願，夢魂時得到鄉關。"
        ],
        "title": "次石迪功韻  其一",
        "id": "82a73369-3d79-4ffa-acf3-6c00813ca0b8"
    },
    {
        "author": "呂頤浩",
        "paragraphs": [
            "丹丘無限好山川，疊翠峰巒插暝煙。",
            "郊外幽居三歲換，天邊明月幾回圓。",
            "野堂半隱慵欹枕，健筆題詩思湧泉。",
            "小圃賸開桃李徑，飛觴同醉待來年。"
        ],
        "title": "次石迪功韻  其二",
        "id": "93ebf4f5-4f19-4c7f-bc4d-e7471c55496a"
    },
    {
        "author": "呂頤浩",
        "paragraphs": [
            "壯歲勤勞不自量，退居栽植復何忙。",
            "靜思身外功名誤，老覺閑中氣味長。",
            "雨後羣山千疊翠，春回幽圃百花香。",
            "農人不識歸休客，載酒相邀入醉鄉。"
        ],
        "title": "次洪成季韻  其一",
        "id": "b2ee7776-e4d0-4c8a-a5d8-e1f6145bbf09"
    },
    {
        "author": "呂頤浩",
        "paragraphs": [
            "聖運中興偶幸逢，經邦曾乏古人風。",
            "閉關退處喧囂外，撫劍行吟感慨中。",
            "尚有素懷思報國，可憐幽夢欲平戎。",
            "新詩增重林泉價，倍見交情我與公。"
        ],
        "title": "次洪成季韻  其二",
        "id": "4bc0e395-953c-4a4d-bf63-946db61be048"
    },
    {
        "author": "呂頤浩",
        "paragraphs": [
            "胡塵一動隔吾鄉，旋向丹丘筑草堂。",
            "方效潛魚游河渚，忽隨飛雁到衡陽。",
            "雨餘南陌千峰翠，春日東郊百草香。",
            "身在湖湘歸未得，夢魂時到舊居傍。"
        ],
        "title": "次潭州通判范寅秩韻  其一",
        "id": "186398c6-e980-4207-9d14-79ea3a4c213f"
    },
    {
        "author": "呂頤浩",
        "paragraphs": [
            "經綸無術致時康，何事連年住廟堂。",
            "退伴農夫耕曉月，閑陪漁父釣滄浪。",
            "壯懷衰謝休鳴劍，舊學荒蕪恥面牆。",
            "別乘意勤貽雅什，續貂深愧不成章。"
        ],
        "title": "次潭州通判范寅秩韻  其二",
        "id": "2701f18c-611b-40de-a570-d8c009272f69"
    },
    {
        "author": "呂頤浩",
        "paragraphs": [
            "東郊半隱繞羣峰，門外涓涓一水通。",
            "再歲依棲忻有幸，十年遭際嘆無功。",
            "閑心不厭耕南畝，清夢猶思殄北戎。",
            "看去中原恢復後，麒麟圖畫首膚公。"
        ],
        "title": "次李泰發韻",
        "id": "517a3166-bb35-45c8-9bf7-1b1cd08a0fad"
    },
    {
        "author": "呂頤浩",
        "paragraphs": [
            "垂老歸休荷聖恩，栽花種竹引兒孫。",
            "向來豪健風檣勇，老去光陰渴驥奔。",
            "往事不勞空咄咄，素懷猶欲濟元元。",
            "天台山下柴荆路，白首棲遲學灌園。"
        ],
        "title": "次張全真參政韻  其一",
        "id": "8fe9594f-4351-4040-b421-8662a804b245"
    },
    {
        "author": "呂頤浩",
        "paragraphs": [
            "青郊卜筑傍溪流，菡萏香中繫小舟。",
            "脫去簪紳歸畎畝，悟來□釣勝公侯。",
            "青雲舊好何相厚，白雪新詩爲寵留。",
            "又指湘潭問行路，一堂風月阻同遊。"
        ],
        "title": "次張全真參政韻  其二",
        "id": "2e8e326f-e550-4bed-8735-b7ab83de68ad"
    },
    {
        "author": "呂頤浩",
        "paragraphs": [
            "腐儒奮跡自耕耘，冒玷台衡力不任。",
            "版筑作霖乖素願，山雲出岫本無心。",
            "衰遲向老開三徑，豪邁平時惜寸陰。",
            "蚤伏詩名壓元白，細看佳句用工深。"
        ],
        "title": "次朱通判敦儒韻  其一",
        "id": "3a4f8c20-ed0b-41c4-84b2-90de914e73f9"
    },
    {
        "author": "呂頤浩",
        "paragraphs": [
            "天台山下草堂深，罇酒時倍釣叟傾。",
            "屏跡分甘歸畎畝，放懷誰復羨公卿。",
            "幽棲幸免牽榮辱，高遁何須隱姓名。",
            "洛浿詞人通顯後，願來相訪伴山行。"
        ],
        "title": "次朱通判敦儒韻  其二",
        "id": "5211d580-c81c-4b90-ad93-9268dba9e841"
    },
    {
        "author": "呂頤浩",
        "paragraphs": [
            "腐儒奮跡自山東，強欲區區效小忠。",
            "恢復中原雖有意，翼扶興運悵無功。",
            "辭榮歸去營三徑，念昔何顔總百工。",
            "海不揚波邊堠嘯，竚聞飛牘奏膚功。"
        ],
        "title": "次仇待制韻  其一",
        "id": "2a6190f5-8a41-45a1-ac98-3fd1bb6e60d6"
    },
    {
        "author": "呂頤浩",
        "paragraphs": [
            "韮違軒陛歸臨海，頗幸棲身田畝間。",
            "混跡每尋樵叟伴，放懷常羨釣翁閑。",
            "君恩深厚司留鑰，野性彷徨戀故山。",
            "異日公成勳業後，巾車無惜過柴關。"
        ],
        "title": "次仇待制韻  其二",
        "id": "fa92a2ad-03b6-4329-8442-3dad9335ae63"
    },
    {
        "author": "呂頤浩",
        "paragraphs": [
            "南郊同賦出郊篇，二紀光陰速箭傳。",
            "祠館退歸乖素志，帥藩承乏愧前賢。",
            "羸驅豈願留湖外，清夢時驚到海壖。",
            "待得秋風歸舊隱，黄雞白酒養衰年。"
        ],
        "title": "次鄭顧道韻  其一",
        "id": "cdd92a6e-fe45-4c93-9b51-560707c2261e"
    },
    {
        "author": "呂頤浩",
        "paragraphs": [
            "不讀離騷不著書，竹籬環合野人居。",
            "開罇細酌山中酒，掛壁閑看臥雪圖。",
            "出處似非還似是，宦名如有亦如無。",
            "故人意厚題佳句，豈爲疏狂鄙接輿。"
        ],
        "title": "次鄭顧道韻  其二",
        "id": "2d08e758-dabc-4107-978e-3b485df9ede5"
    },
    {
        "author": "呂頤浩",
        "paragraphs": [
            "馬前山色入吟鞭，馬上行人思湧泉。",
            "楓落吳江何足道，好詩今擬謝臨川。"
        ],
        "title": "次韻郭思得之歸德鋪留題  其一",
        "id": "83f56b48-ba4b-4e98-948f-718cbd4c01cd"
    },
    {
        "author": "呂頤浩",
        "paragraphs": [
            "妙年題筆吐英辭，壯歲該當高度色絲。",
            "五字七言嫌淺俗，揮毫新製六言詩。"
        ],
        "title": "次韻郭思得之歸德鋪留題  其二",
        "id": "d0881d43-e569-47f8-8e69-23f54ef6832c"
    },
    {
        "author": "呂頤浩",
        "paragraphs": [
            "故園一別四經秋，倦宦東歸念昔游。",
            "下馬郵亭開病目，壁間依舊見銀鈎。"
        ],
        "title": "次韻郭思得之歸德鋪留題  其三",
        "id": "e17b4ea4-6df4-4fab-a91a-3bbf9c618e44"
    },
    {
        "author": "呂頤浩",
        "paragraphs": [
            "草履便將爲幸舄。"
        ],
        "title": "句",
        "id": "6a892762-b5a9-49bb-8298-2bf39e96386e"
    },
    {
        "author": "廖剛",
        "paragraphs": [
            "千年東序愧囊錐，浪學何生且一歸。",
            "遠道幾煩黄耳走，故山今謝白雲飛。",
            "燕游未許安仁里，夢想頻驚在禮闈。",
            "爭似釣臺飽風月，一谿桃李自霏霏。"
        ],
        "title": "次韻彦平叔見贈",
        "id": "9058e68b-a409-4e32-adf4-c6658fea82e6"
    },
    {
        "author": "廖剛",
        "paragraphs": [
            "少小各西東，天涯會兩蓬。",
            "相看身未了，欲别意無竆。",
            "歲晚嵩山雪，天寒洛浦風。",
            "寂寥倚孤劍，應憶笑言同。"
        ],
        "title": "大學送余適正往洛中就館",
        "id": "73bf2787-dfa3-461e-a8a9-02d64d115f38"
    },
    {
        "author": "廖剛",
        "paragraphs": [
            "蕭條門巷陋於顔，老去青春僅得閑。",
            "心畫傳家無計筞，手談留客謾機關。",
            "靜思往事千年上，俯歎勞生一夢間。",
            "多謝光臨無别意，爲聞流水與高山。"
        ],
        "title": "代祖父次韻酬羅君寶見贈",
        "id": "a3266844-8d26-4df3-a873-b3bf65b536a5"
    },
    {
        "author": "廖剛",
        "paragraphs": [
            "百草千花巧趁春，愛春何獨水邊人。",
            "青門紫陌酒旗颺，麗日和風天氣新。",
            "白玉少年長带珮，紅蕖遊女小腰身。",
            "自憐慣作金明客，坐對閑窗滿席塵。"
        ],
        "title": "次韻陳無傷春日書事",
        "id": "8c93cbe9-978b-44ed-a47d-5c016ecc3843"
    },
    {
        "author": "廖剛",
        "paragraphs": [
            "使華綵旆明春江，江邊佛國遊清涼。",
            "柔桑菀菀絲成蔭，落花寂寂紅餘香。",
            "人間節物易流轉，獨有日月壺中長。",
            "高懽應笑杜陵客，典衣沽酒留風光。"
        ],
        "title": "次韻張敏叔江南僧舍送春之什",
        "id": "d10e9501-283a-4e4e-85e1-90c0cce6d5e6"
    },
    {
        "author": "廖剛",
        "paragraphs": [
            "十畝清陰隔短牆，幽香端許借餘光。",
            "脩篁戛玉亂垂影，佳木屯雲巧著行。",
            "隱几助成春草夢，卷簾饒占比窗涼。",
            "誰知靖節心源冷，獨眄庭柯興味長。"
        ],
        "title": "題丁樂道分翠軒",
        "id": "936735d0-b5c0-495b-b733-040eca8711f1"
    },
    {
        "author": "廖剛",
        "paragraphs": [
            "燕子無情語亦稀，春風池沼自漣漪。",
            "當年勝事歸何許，苔沒龜趺有舊碑。"
        ],
        "title": "題諸宫  其一",
        "id": "ab12a298-7393-4d9d-afde-a717d3b813e4"
    },
    {
        "author": "廖剛",
        "paragraphs": [
            "畫橋紅去卷蛾眉，臺榭遺蹤草樹迷。",
            "猶有天然無限意，一池春水浴鳬鷖。"
        ],
        "title": "題諸宫  其二",
        "id": "825172bb-3efb-4bb2-bb73-26f0fc8a1f14"
    },
    {
        "author": "廖剛",
        "paragraphs": [
            "蔓草春深綠更齊，玉鞭何處選芳菲。",
            "舊時錦綉叢中蜨，却傍疏籬野菜飛。"
        ],
        "title": "題諸宫  其三",
        "id": "48aee0ac-0a0f-438a-bf90-d4cb3d5e329e"
    },
    {
        "author": "廖剛",
        "paragraphs": [
            "雲霧陰陰閣太虚，雨餘蛙蚓上階除。",
            "山頽井塌應無奈，大有人愁化作魚。"
        ],
        "title": "次韻和陳幾叟苦雨",
        "id": "74778d43-8247-4377-afe3-2d88cca513e4"
    },
    {
        "author": "廖剛",
        "paragraphs": [
            "倚天華棟俯長洲，渺渺雙溪一檻秋。",
            "匹馬問津迷去客，亂帆分港競歸舟。",
            "花飄兩洞紅交浪，影落三山翠合流。",
            "清夜鳴榔何處曲，冷光平泛玉簾鈎。"
        ],
        "title": "題楊子光雙溪閣",
        "id": "d392ba04-56cc-4bea-9f26-ec6342769d56"
    },
    {
        "author": "廖剛",
        "paragraphs": [
            "龍津劍窟古南州，閣勢横空占上流。",
            "山色鎮留春色在，水光長带寶光浮。",
            "風檐綠篠寒珠箔，雨岸紅蕖隱釣舟。",
            "祗恐楓宸促歸覲，未容瀟灑老滄洲。"
        ],
        "title": "題胡器之鐔溪閣",
        "id": "42ebcc33-9d70-4b9f-9125-19ec21264f14"
    },
    {
        "author": "廖剛",
        "paragraphs": [
            "世上男兒半可羞，貞姿誰欲遣隨流。",
            "百年負愧生何益，一諾難酬死即休。",
            "明月碧溪長共潔，孤雲落日自含愁。",
            "懸知萬古悲行客，不待亭皋木葉秋。"
        ],
        "title": "題賢女鋪",
        "id": "13451f67-e262-4ce6-88af-2cbfc273ad29"
    },
    {
        "author": "廖剛",
        "paragraphs": [
            "微雲過疏雨，一洗塵土昏。",
            "潛行德幽寓，隱約桃源村。",
            "須臾勝士集，氣類非權門。",
            "圖史恣娛目，琴碁聊侑樽。",
            "豈無肴炙珍，憶鱸偏薦蓴。",
            "大笑屋瓦震，雄辨江濤翻。",
            "却愁賢主人，早晚東南奔。",
            "誰與識我輩，咄哉非汝髠。"
        ],
        "title": "次韻侯思孺席間作",
        "id": "c8f253e8-2bdb-4a99-aef6-6c45464ded43"
    },
    {
        "author": "廖剛",
        "paragraphs": [
            "短檠移爝光，敗席掃蠆蜇。",
            "軒昂僅容膝，良媿生事拙。",
            "妙語契深心，澄渾皎寒月。",
            "何當日相尋，尚陋温伯雪。"
        ],
        "title": "次韻酬王元衷相過夜話次日見寄",
        "id": "7ad31fee-8b0c-48d0-9a02-c63ff8e0f6b8"
    },
    {
        "author": "廖剛",
        "paragraphs": [
            "風流萬石有孫傳，偉望孤標拔俊躔。",
            "鳯闕翺翔綿二紀，虎城留滯肯三年。",
            "龔黄術業今誰比，皋呂章程舊獨賢。",
            "政恐君王念耆碩，未教長作洞中仙。"
        ],
        "title": "虔州送知府石舜弼吏部二首  其一",
        "id": "4671922c-2bf5-44f1-a0d3-50e388ac954b"
    },
    {
        "author": "廖剛",
        "paragraphs": [
            "朅來臨撫未朞年，五袴讙謡已藹然。",
            "公道直堪平贑石，清風那用挹廉泉。",
            "飛帆便恐迷三島，緩轡聊須選一錢。",
            "最有後車湖上客，夢隨旌旆作神仙。"
        ],
        "title": "虔州送知府石舜弼吏部二首  其二",
        "id": "106d6065-7ef5-4dfe-9e4e-aee6675bb628"
    },
    {
        "author": "廖剛",
        "paragraphs": [
            "月波自昔騰佳名，練光一带縈寒城。",
            "摧風剥雨歲月古，拊檻足慄憂頽傾。",
            "恍然宏麗驚幻化，雲舒霞爛飛雕甍。",
            "烟收霧歛霽色净，菱花玉女新粧成。",
            "瑠璃萬傾浸蟾腹，星河帖底游魚明。",
            "榮光爽氣長不夜，但覺零露涓涓清。",
            "彩虹飛跨度别島，縹緲嬉笑歸蓬瀛。",
            "紅蕖照水翠蓋合，往往輝映雙華旌。",
            "廣寒宫闕倘未到，絕致惟欲輕題評。",
            "君不見錢塘有美東南冠，覆壓湖山美輪奐。",
            "海門日日子胥潮，百里青烟付朝爨。",
            "又不見松江起尺跨垂虹，騎鯨直下窺龍宫。",
            "危欄欲憑駭神觀，萬葉出沒風濤中。",
            "月波境對了無此，一色涵空天共水。",
            "圓明湛靜趣已高，不與二景爭雄豪。",
            "猗歟興廢物有數，高韻庾公今日遇。",
            "治荒斥陋意所便，荷鍤去趨舞襦袴。",
            "西園花木頓生春，結客從今朝與暮。",
            "嘉禾爲郡亦云久，壯觀從來未曾有。",
            "月波解與去思長，千古風流端不朽。"
        ],
        "title": "月波樓上呈知府檢討",
        "id": "cd46095e-5be4-4f2d-80a4-7544c63448ef"
    },
    {
        "author": "廖剛",
        "paragraphs": [
            "憶昔負笈遊虞庠，三千縫掖紛袍霜。",
            "英姿鋭氣磨干將，凌雲薄漢爭翺翔。",
            "君時捧書自閩鄉，賈生十八驚洛陽。",
            "南宫我適同廣場，邂逅愚智俱忘羊。",
            "低回十載燈燭光，纖鱗壁水追洋洋。",
            "憐君兄弟雙鳯皇，鄧林秀出凡楩樟。",
            "才名籍籍日以香，誰者不識江夏黄。",
            "登籍還許聯龍章，米糠初未精簸揚。",
            "須臾綠驥馳康莊，瑤池下澤殊行藏。",
            "西清椽筆金玉相，揚鞭緩珮鵷鷺行。",
            "丘明遷固與頡頏，汗流曄壽走且僵。",
            "文奎忽度南斗傍，江湖洗耳聽鳴榔。",
            "相逢一笑百念亡，玉自輝潔蘭仍芳。",
            "元經寂寞誰問楊，逃空我幸論肺腸。",
            "蛟龍蟠蜇豈可常，賜環長恐成參商。",
            "春風三月鶯燕忙，橋飛柳絮隨風狂。",
            "修補冉冉將征艎，别離安得情無傷。",
            "如君知音滿廟堂，塵沙肯使埋珪璋。",
            "鵬程九萬詎易量，從今拭目看騰驤。",
            "我慚百事無一長，獨有疏懶勝嵇康。",
            "功名老大空激昂，那能俯仰巡門牆。",
            "艱難辛苦亦備嘗，濯纓早晚尋滄浪。",
            "與君後會何渺茫，江魚塞鴈無相忘。"
        ],
        "title": "送黄秀實著作赴單父任",
        "id": "cea944af-b3c7-4f03-b27b-59888a82584c"
    },
    {
        "author": "廖剛",
        "paragraphs": [
            "雨蕚煙梢恰半春，九華峰翠綺筵陳。",
            "花香暗逐金蓮步，燭影潛交玉兔輪。",
            "青鳥不傳言外意，紫雲應識醉中真。",
            "鳴珂擁戶蓬壺夜，想見愁看撤舞茵。"
        ],
        "title": "次韻劉天常赴郡會有作  其一",
        "id": "5ef5953b-923f-4544-9055-6f558014a279"
    },
    {
        "author": "廖剛",
        "paragraphs": [
            "百草千花巧趁春，曲欄幽徑總鋪陳。",
            "舞腰盡欲看回雪，詩匠誰當斷斵輪。",
            "難把星波渾作事，須知簧語有非真。",
            "何如玉鐙歸來晚，紅袖爭扶入錦茵。"
        ],
        "title": "次韻劉天常赴郡會有作  其二",
        "id": "0a9023d8-d52d-41fa-8736-f3a257b273ca"
    },
    {
        "author": "廖剛",
        "paragraphs": [
            "漫士誰當識姓名，朅來微宦稱單平。",
            "卑栖已分軒無過，高誼良慙蓋始傾。",
            "負米未容辭五斗，屠羊安得羡三旌。",
            "夫君信欲光蓬陋，浪擲新詩一羽輕。"
        ],
        "title": "次韻酬羅嚴秀才見贈",
        "id": "41e6f71b-629d-4412-a6e0-4a0926ec4274"
    },
    {
        "author": "廖剛",
        "paragraphs": [
            "道行妻子爾胡顔，閭巷封侯亦不難。",
            "直使榮華傾後世，朱池終媿近嚴灘。"
        ],
        "title": "題朱池驛",
        "id": "b3e4e6f9-97af-43dd-bbe6-0d4d0bd660d0"
    },
    {
        "author": "廖剛",
        "paragraphs": [
            "過客小長盧，馨香滿道途。",
            "我來聞好語，歸棹舞新蒲。"
        ],
        "title": "别本覺老凈悟大師偈",
        "id": "40956774-169f-44cb-a716-bd64003386b2"
    },
    {
        "author": "廖剛",
        "paragraphs": [
            "欲摘金英露濕衣，暗香還逐曉風微。",
            "仙翁可解追時節，心想何妨舉世非。"
        ],
        "title": "道源朝奉重陽後以詩招賞菊走筆答之",
        "id": "20fe5f93-4ee9-4a8e-8ae1-8dfc031a77a3"
    },
    {
        "author": "廖剛",
        "paragraphs": [
            "平生才業笑時髦，唾手功名晚未遭。",
            "白髪早憐西日遠，紅旗還值北風高。",
            "定知國士逢青眼，會遣鄉儇賣寶刀。",
            "獨有失依門下客，夢隨仙舸泛江濤。"
        ],
        "title": "送敏叔祠部赴廬州",
        "id": "25b7cda8-bf05-4f58-a3d0-5fe101f41d99"
    },
    {
        "author": "廖剛",
        "paragraphs": [
            "玉色誰將巧染丹，粧成嬌脆學應難。",
            "謝家兒女空才思，不似枝頭許細看。"
        ],
        "title": "鄭彦敏以詩惠小女作紅黄雪牡丹次韻答之",
        "id": "3f864246-9552-47ff-9bb6-e7d9e3c2caa6"
    },
    {
        "author": "廖剛",
        "paragraphs": [
            "彌月鏁蕭寺，百念損心曲。",
            "開門春山青，舟備春漲綠。",
            "回首戲事空，白黑掃枰局。",
            "却憐剔銀燈，手纖腰素束。",
            "勸我金屈巵，陽春詞非俗。",
            "歸心千里馳，客飲一笑足。",
            "况我富朋簪，連檣泛寒玉。",
            "夜泊子陵灘，清輝耿相燭。"
        ],
        "title": "舟次嚴子陵釣臺當時出舟中所作一篇依韻和之",
        "id": "d0f8fe18-5943-464e-bf49-946c5933720d"
    },
    {
        "author": "廖剛",
        "paragraphs": [
            "釣臺兀層巔，釣鈎應不曲。",
            "豈曰真釣魚，愛此千頃淥。",
            "戰爭如奕棋，光武偶贏局。",
            "先生靜觀之，未肯带一束。",
            "紛紛揔兒戲，齪齪付鄙俗。",
            "萬乘等故人，醉臥加以足。",
            "誰能棄天真，俯仰矜執玉。",
            "亘古纔一人，卓哉理深燭。"
        ],
        "title": "用當時韻題釣臺呈諸友",
        "id": "f76e8de0-4504-49b0-82de-35b785dd1c11"
    },
    {
        "author": "廖剛",
        "paragraphs": [
            "洗眼貪看幼婦詞，玉人空遣暗相思。",
            "憑誰爲報歸期近，趁得桃花爛熳時。"
        ],
        "title": "衢州試院次韻盛當時官長寵示二絕句  其一",
        "id": "40c5e975-4725-43f6-8162-fa35f23be6a7"
    },
    {
        "author": "廖剛",
        "paragraphs": [
            "揮麈論天幸此同，酒盃共笑夜爐紅。",
            "共須速了公家事，相逐西湖泛暖風。"
        ],
        "tags": [
            "西湖"
        ],
        "title": "衢州試院次韻盛當時官長寵示二絕句  其二",
        "id": "ba69339d-8293-45b5-9fba-48afed2e1f79"
    },
    {
        "author": "廖剛",
        "paragraphs": [
            "柳嫩風摧綠，花嬌雨妬香。",
            "欲憑羲馭緩，莫遣負韶光。"
        ],
        "title": "次韻當時官長院中三絕句  其一",
        "id": "05d51cc0-26c8-483f-a16e-e788ab6234e0"
    },
    {
        "author": "廖剛",
        "paragraphs": [
            "檐鵲矜巢噪，桑鳩喚婦鳴。",
            "客愁饒餖飣，牆外賣花聲。"
        ],
        "title": "次韻當時官長院中三絕句  其二",
        "id": "c7d57067-f943-4696-a757-655f379eb865"
    },
    {
        "author": "廖剛",
        "paragraphs": [
            "畫舸便春漲，驕驄惜障泥。",
            "歸歟何所愜，烟柳子陵溪。"
        ],
        "title": "次韻當時官長院中三絕句  其三",
        "id": "e805d78e-f2a2-48ea-aa76-e48e79548b3d"
    },
    {
        "author": "廖剛",
        "paragraphs": [
            "陸羽甘泉冷似冰，松江因向令賢明。",
            "要須更取中橋水，欲看三君子鬭清。"
        ],
        "title": "戲呈吳江令張明達",
        "id": "5a65b40f-c52b-4926-9a1f-fa044e7982f8"
    },
    {
        "author": "廖剛",
        "paragraphs": [
            "北斗寅初建，東郊氣乍迎。",
            "土牛敦歲事，綵燕動春情。"
        ],
        "title": "丙申春貼子八首  其一",
        "id": "aa7d7642-46e0-4b24-af6e-9b0268aac63a"
    },
    {
        "author": "廖剛",
        "paragraphs": [
            "簫皷迎春至，烟雰向曉開。",
            "棠陰聽訟罷，菖葉勸畊來。"
        ],
        "title": "丙申春貼子八首  其二",
        "id": "62e0d853-7ce0-4873-a0e2-572fcf8d19f4"
    },
    {
        "author": "廖剛",
        "paragraphs": [
            "令節年光換，和風春令行。",
            "野塘初變柳，幽谷未遷鶯。"
        ],
        "title": "丙申春貼子八首  其三",
        "id": "d42a999c-fa53-42d4-94e0-4186d371f78d"
    },
    {
        "author": "廖剛",
        "paragraphs": [
            "土牛分盡綵泥香，動地歡聲入壽觴。",
            "倍覺今年春意好，上元燈火鬭風光。"
        ],
        "title": "丙申春貼子八首  其四",
        "id": "64ccc146-2f3f-4d84-9f80-3e8246ec26ee"
    },
    {
        "author": "廖剛",
        "paragraphs": [
            "碧波樓下銀塘晚，麗日亭前瑤草新。",
            "和氣滿城催燕樂，風流太守最宜春。"
        ],
        "title": "丙申春貼子八首  其五",
        "id": "6e1d881e-e4e3-4e0d-b880-5f70edfa9b65"
    },
    {
        "author": "廖剛",
        "paragraphs": [
            "暖風漸綠池塘面，和氣先薫花草心。",
            "欲識春來何處好，曲屏新稱畫堂深。"
        ],
        "title": "丙申春貼子八首  其六",
        "id": "0fcfa7e1-6492-4d4b-a051-0f51d533776f"
    },
    {
        "author": "廖剛",
        "paragraphs": [
            "繡閣佳人拂曉粧，爭持春酒賀春陽。",
            "鬂雲總把梅花插，簾幙春風一種香。"
        ],
        "title": "丙申春貼子八首  其七",
        "id": "a7b18684-aada-4237-8f1e-857a5c1cbbe6"
    },
    {
        "author": "廖剛",
        "paragraphs": [
            "金裁寶勝翻珠髻，雲染華箋貼繡楣。",
            "庭户春歸何所覺，暖風吹雪下瓊枝。"
        ],
        "title": "丙申春貼子八首  其八",
        "id": "a69c5b69-fb6d-461b-8911-c9cd786ccbc8"
    },
    {
        "author": "廖剛",
        "paragraphs": [
            "祥光曾射斗牛墟，想見當年吉慶符。",
            "天遣麒麟來玉户，史占昴宿下雲衢。",
            "揚鞭禁省聲華籍，擁旆侯籓治狀殊。",
            "妙世文章燕大手，致君才業魯真儒。",
            "英姿冠玉使揮麈，雅座生風謝舞雩。",
            "寒士幾人懷衍律，窮民比屋頌廉襦。",
            "寶燻共獻詩千首，煩暑潛消酒百壺。",
            "珍重公歸廟堂後，老人長照帝王都。"
        ],
        "title": "賀知府毛檢討生辰",
        "id": "b1c5a799-a63c-4c15-a12e-434ac9b7c52b"
    },
    {
        "author": "廖剛",
        "paragraphs": [
            "銀河光動昴星躔，妙歲聲華已赫然。",
            "青璅雄文天外鳳，白虹豪氣飲中仙。",
            "難攀驥足騰千里，曾許驪珠探九淵。",
            "會看黑頭丹衮貴，伊周勳業老彭年。"
        ],
        "title": "賀王通判生辰",
        "id": "e590c514-2d89-4c40-843b-8ae150a57c9c"
    },
    {
        "author": "廖剛",
        "paragraphs": [
            "霧纏曉色風冷冷，滄波漾縠旌旗明。",
            "畫舩疊皷不可挽，一城攘攘心爲傾。",
            "城中老人爲余語，我公道來能幾許。",
            "朝家借不恤吾人，以我公歸欲焉處。",
            "惟公立德清而通，惟公御下嚴而容。",
            "文章光彩瑩萬古，二十八宿羅心胸。",
            "高標不受俗塵涴，唾手功名猶坎軻。",
            "恩深謾結千里愁，見晚端聞九重賀。",
            "官僚有士轅下駒，感激剪拂銘肌膚。",
            "瑤池一夕看奔逸，惆悵未易追亨途。",
            "雲龍風虎倐際會，回首可須論治最。",
            "要將椽筆壓西清，不負聲名燕許大。"
        ],
        "title": "送毛擇民",
        "id": "f067b348-76ea-4ac6-b4b8-ecabb31e49ce"
    },
    {
        "author": "廖剛",
        "paragraphs": [
            "雞爭本緒粒，決鬭玄瞥改。",
            "鷹隼方饑飛，亦復一呼待。",
            "誰能謝蠅頭，眼不挂兼琲。",
            "但覺軒冕榮，相高事風采。",
            "而我果何爲，潛游萬人海。",
            "窮閻卧袁安，朔雪落璀璀。",
            "動死償幸免，天公復何憝。",
            "江湘渺清曠，雪景應好在。",
            "因循成滯留，瑣屑困俗猥。",
            "歲晚誤倚門，居然此心痗。",
            "青雲有勝友，勉我去鄙倍。",
            "困憐塗中汙，巾笥欲千載。",
            "失身殉虚名，要等軻與亥。",
            "歸歟筍蕨鄉，夢寐春山採。"
        ],
        "title": "次韻王元衷見寄",
        "id": "b416751e-f04e-491f-b8be-99c8e7b318e8"
    },
    {
        "author": "廖剛",
        "paragraphs": [
            "年登五九百無成，誰與焚香祝壽齡。",
            "濁酒一盃蕭寺裏，清風猶喜對華亭。"
        ],
        "title": "與姚令生日題寶雲寺",
        "id": "8db41e76-6d61-4fb8-82ca-981a52dc4c8e"
    },
    {
        "author": "廖剛",
        "paragraphs": [
            "道懃三昧起膏肓，甘露醍醐散滿堂。",
            "况有星郎碧雲句，坐令西域識清涼。"
        ],
        "title": "寄贈清涼院醫僧懃師",
        "id": "3c976df2-41d3-4a1b-91c2-846bb6918280"
    },
    {
        "author": "廖剛",
        "paragraphs": [
            "疊翠倚崢嶸，森然衆木榮。",
            "兩條寒玉迸，一檻暑風清。",
            "幽意憑分瀉，微瀾更合成。",
            "誰知闤闠裏，扃戶小蓬瀛。"
        ],
        "title": "題雙泉堂",
        "id": "630552b8-6a17-4cb3-9c76-a6cb0c9079f1"
    },
    {
        "author": "廖剛",
        "paragraphs": [
            "高懷暫寄小軒亭，池浴雙鳬便借名。",
            "島上飛時真得意，網中朝處肯留情。",
            "靜同鷗鷺窺秋凈，閑伴龜魚戲晚晴。",
            "他日和鳴烟浪闊，主人端亦在蓬瀛。"
        ],
        "title": "題沈宗師雙鳬軒",
        "id": "c2740401-b6d6-4c57-8010-7e9cb2c61118"
    },
    {
        "author": "廖剛",
        "paragraphs": [
            "洗耳初嫌賸一瓢，歸翰今媿遠從遼。",
            "駒馳巳是無聞者，鴈集何禆有道朝。",
            "拭目故人三紀别，回頭新貴九天遥。",
            "勸君幸遂田園樂，莫遣心旌取次揺。"
        ],
        "title": "次韻酬游師道見寄",
        "id": "a9d3635a-e93f-4b40-9956-3fad951303f6"
    },
    {
        "author": "廖剛",
        "paragraphs": [
            "門外青山玉作圍，溝塍連絡稻田肥。",
            "多慙薄宦辜猿鶴，一換星霜始一歸。"
        ],
        "title": "題龍歸院一絕借壁間韻",
        "id": "156809a6-d412-46e9-8f25-bf0487444ffd"
    },
    {
        "author": "廖剛",
        "paragraphs": [
            "瀟灑東陽笑十圍，未應裘馬羡輕肥。",
            "稻粱浪遣成蓬梗，遼鶴殷勤祗蹔歸。"
        ],
        "title": "後十餘日别倫師赴臨漳又題",
        "id": "5656d564-57ca-4f4c-8891-0590a9082bee"
    },
    {
        "author": "廖剛",
        "paragraphs": [
            "澄江一昔鯨翻玉，春水年年空自綠。",
            "長思豈但襦袴□，社祭千家繞山足。",
            "華堂香火煖生春，月檻風櫺清楚魂。",
            "遺蹤孝慕幾時盡，時見孤飛當日雲。"
        ],
        "title": "題知漳州李伯安判院父祠堂陸惇禮韻堂在福唐城中所居之背山巔",
        "id": "e29812f6-3cf6-49a3-ba9c-77870bf6fd0a"
    },
    {
        "author": "廖剛",
        "paragraphs": [
            "下馬看詩句，回頭見佛桑。",
            "可憐空姓字，留與木根長。"
        ],
        "title": "題耕園鋪",
        "id": "529907b5-1a5b-43f6-9a44-fe1ef6b6f5f7"
    },
    {
        "author": "廖剛",
        "paragraphs": [
            "路入龍溪曉，烟村暝不分。",
            "水聲渾繞石，山色半含雲。",
            "掠馬驚飛雉，窺人走駭麏。",
            "空林惟鳥語，深薦忽蘭芬。",
            "谷暗吟蛙部，崖蒼織蘚文。",
            "野花紅復白，相照自繽紛。"
        ],
        "title": "山間早行題和溪驛",
        "id": "13e90b5d-83dc-45c1-b83b-a58ffb0275e8"
    },
    {
        "author": "廖剛",
        "paragraphs": [
            "見說龍巖路，猿啼今始聞。",
            "深林埋宿露，高嶺出層雲。",
            "天去頭三尺，崖垂足二分。",
            "只愁雙目眩，敢恃一杯醺。",
            "捫歷增泥滑，瘏痡日向曛。",
            "長安九軌道，誰識此艱勤。"
        ],
        "title": "題南墩鋪",
        "id": "874a0bc4-4b78-4eed-83be-b7165668d991"
    },
    {
        "author": "廖剛",
        "paragraphs": [
            "嶺高無所見，泉冽不堪嘗。",
            "獨有埋雲樹，六月行人涼。"
        ],
        "title": "題新嶺鋪",
        "id": "fcdf682f-7ee0-4871-a4a5-6ac3ae0735dc"
    },
    {
        "author": "廖剛",
        "paragraphs": [
            "矗矗萬琅玕，風枝带露寒。",
            "何當傍金闕，天子御樓看。"
        ],
        "title": "題崎灘鋪竹",
        "id": "33bd5d13-5ecf-40ec-9d92-38db9d07d9db"
    },
    {
        "author": "廖剛",
        "paragraphs": [
            "蔽日揺風碧玉林，行人端爲駐清陰。",
            "可憐寂寞垂亭畔，爭得軒窗伴嘯吟。"
        ],
        "title": "又題",
        "id": "e8080586-0dc7-4afd-a169-211f9a32ddd4"
    },
    {
        "author": "廖剛",
        "paragraphs": [
            "白汗交膚不可衫，濯纓空羡水如藍。",
            "林泉學道平生志，末路嗟誰與指南。"
        ],
        "title": "冒暑借壁間韻",
        "id": "e31b5cfb-6f92-49b3-9586-3af70d430d9d"
    },
    {
        "author": "廖剛",
        "paragraphs": [
            "海鄉何處是瀛洲，咄咄憑誰賦莫愁。",
            "衣袂可憐塵土涴，滄浪長憶釣魚舟。"
        ],
        "title": "又借韻",
        "id": "0088889e-1cbe-4dff-b25f-270d7605d0e5"
    },
    {
        "author": "廖剛",
        "paragraphs": [
            "茅軒有何好，小駐客心寛。",
            "始覺安居樂，無如行路難。"
        ],
        "title": "逆旅憩店茆軒",
        "id": "8e5108e8-3ca3-40ac-a9a1-144e7ec83de3"
    },
    {
        "author": "廖剛",
        "paragraphs": [
            "射獲原非虎，圖看未識龍。",
            "古來除夢卜，真得幾英雄。"
        ],
        "title": "偶書",
        "id": "1defef9f-2c8b-4e48-9216-0287c6e874a2"
    },
    {
        "author": "廖剛",
        "paragraphs": [
            "凡木無端折大風，玉摧成竹救無從。",
            "我來急召鄰翁語，爲護春筠長籜龍。"
        ],
        "title": "初冬再至龍巖過崎灘閔竹之災弔之",
        "id": "70001885-a645-423f-9358-22610f5b0264"
    },
    {
        "author": "廖剛",
        "paragraphs": [
            "風肓木蠧墮瑤林，狼籍千竿翠碧陰。",
            "憑仗鄰翁好收拾，盡教裁作鳳皇吟。"
        ],
        "title": "琅玕縱横顛木猶在意不能釋再用壁間舊韻",
        "id": "fc9fbcf9-a30d-4f45-9b0f-520fcb972840"
    },
    {
        "author": "廖剛",
        "paragraphs": [
            "百花臺上小蓬萊，碧玉嶙峋照眼開。",
            "曾念萱堂少佳致，不知何夕定飛來。"
        ],
        "title": "天明美解非晚許以臺上假山爲惠小詩督請",
        "id": "68d8e6c8-594d-45fa-9cc5-52ff8561cd73"
    },
    {
        "author": "廖剛",
        "paragraphs": [
            "高軒慙媿遠相過，道義談餘旅瑣多。",
            "燈底自憐干斗劍，壁間誰辦化龍梭。",
            "時來會中青錢選，和寡空爲白雪歌。",
            "好淬文鋒迎紫詔，莫因賢梗歎蹉跎。"
        ],
        "title": "廖傳道示旅中述懷借韻奉酬且相慰勉云",
        "id": "372aa702-c5eb-4a57-a9d9-b6de7f1f5e8a"
    },
    {
        "author": "廖剛",
        "paragraphs": [
            "未遇由來歎數奇，梅花非早杏非遲。",
            "祗因樂道甘懸磬，肯羡成功不用龜。",
            "白眼固多流俗見，朱絃獨有故人知。",
            "陳平豈解長貧困，器業惟當自護持。"
        ],
        "title": "又次韻酬廖傳道",
        "id": "522f30d4-cba9-4124-901a-cc88157557b7"
    },
    {
        "author": "廖剛",
        "paragraphs": [
            "根塵積習亘須彌，好事從來總未知。",
            "蒲柳已驚秋向晚，膏肓長恐病難醫。",
            "靜扃玉户應無漏，密註金輪會有期。",
            "感激至言慙復喜，會當銘鏤絕邪思。"
        ],
        "title": "寄陳厚之巳亥歲赴闕發洪井道中寄",
        "id": "4a2017ce-693f-4d64-a18d-cd21e9e96d2a"
    },
    {
        "author": "廖剛",
        "paragraphs": [
            "晚窗簾捲雨初殘，一點無塵碧玉寒。",
            "霜節留公化龍杖，煙梢憶我釣魚竿。",
            "坐令煩暑消餘烈，解遣窮愁釋百端。",
            "他日茅簷隱疏翠，懸知無夢到長安。"
        ],
        "title": "朱藏一除校書作别竹詩次其韻與藏一直舍切鄰實共此竹",
        "id": "5b2e1d5f-cab0-4c89-abea-73190214b74f"
    },
    {
        "author": "廖剛",
        "paragraphs": [
            "春容未動柳梢頭，寵賜初驚遠自鷗。",
            "蟹眼翻雲連色起，兔毫扶雪带香浮。",
            "出塵香味端誰品，無滓肝腸可耐搜。",
            "青瑣夜長應不寐，珊瑚重見萬金鈎。"
        ],
        "title": "次韻盧駿給事試茶",
        "id": "dbea8886-23dc-4271-bf0a-2bd43f92580c"
    },
    {
        "author": "廖剛",
        "paragraphs": [
            "樂育賢豪地，誰令亦此來。",
            "羣公嚴矩範，正論掃氛埃。",
            "濫食還多媿，明時豈乏才。",
            "所懷真土梗，只合棄牆隈。"
        ],
        "title": "次韻潘義榮博士學中書事",
        "id": "62092a69-77b4-476c-a967-73e89d91574c"
    },
    {
        "author": "廖剛",
        "paragraphs": [
            "平生不許說功名，可但人嫌薄命人。",
            "松柏有心私自信，芝蘭無臭自相親。",
            "只今我亦乘軒鶴，何事公猶入幕賓。",
            "會看飛英霄漢上，方知滿腹是精神。"
        ],
        "title": "真州次韻酬丁夢符見贈",
        "id": "3bc92a90-54ff-4ef3-97ac-d04b850efde5"
    },
    {
        "author": "廖剛",
        "paragraphs": [
            "久客倦塵鞅，薄遊憐寶宮。",
            "論文欣得甫，載酒媿非雄。",
            "遠岫入青眼，長江來好風。",
            "詩成故超絕，千里看花驄。"
        ],
        "tags": [
            "长江"
        ],
        "title": "次韻向伯恭發句同遊西宮見寄",
        "id": "cafc2031-c3c7-4f93-a779-9d2e6d4be7c5"
    },
    {
        "author": "廖剛",
        "paragraphs": [
            "百年功利要深思，力屈才殫悔恐遲。",
            "萬斛行船今足矣，千尋鑿石古無之。",
            "謀疑箕子陳洪範，放□周公豈我欺。",
            "安得使軺虚採納，免将無益害三時。"
        ],
        "title": "發儀真投宿山寺壁間見向伯恭留題因和其韻",
        "id": "ba1a388e-4c54-4d16-9928-bcb22f206a5b"
    },
    {
        "author": "廖剛",
        "paragraphs": [
            "規營端欲老漁樵，尚着青衫底百僚。",
            "長占廣文眠雪夜，分無金谷度花朝。",
            "多慙軟語憐根鈍，縱與香名奈實聊。",
            "四海如公今有幾，交情不逐歲寒凋。"
        ],
        "title": "次韻酬崔尚德檢討見寄",
        "id": "2ed92dcc-8031-45d5-9e91-af6d77bfeec3"
    },
    {
        "author": "廖剛",
        "paragraphs": [
            "萬里端塵鞅，栖息寧重論。",
            "相逢一笑樂，妙語如春温。",
            "謂我鬢顔好，包巾已霜根。",
            "問我田舍何，抱甕猶欠園。",
            "跳丸轉光景，歲月逝水奔。",
            "豈無究竟法，汗漫要窮源。",
            "柴桑公闕里，此意今故存。",
            "誰云王謝家，流風但清言。",
            "並遊芸閤英，詞辨江濤翻。",
            "久不一見之，清思濯襟煩。",
            "青冥雙鳯舉，媿欲欺山樊。",
            "勉哉適其時，雲盡天無痕。"
        ],
        "title": "次韻酬王元衷郎中兼簡夷仲學士",
        "id": "831ce86a-820d-4d22-bc1d-0b7237bf6125"
    },
    {
        "author": "廖剛",
        "paragraphs": [
            "南來無侶路三千，八月荒村看月圓。",
            "獨酌不成眠未得，靜隨寒影落天邊。"
        ],
        "title": "中秋夜宿光州陳寨驛",
        "id": "e66b1b4e-7614-4762-a8c7-ffd7da49f7ff"
    },
    {
        "author": "廖剛",
        "paragraphs": [
            "雲垂曠野路漫漫，策策秋聲作莫寒。",
            "已分故園天様遠，不知何處是長安。"
        ],
        "title": "題蔡州柳莊鋪",
        "id": "c1f66151-a828-4f06-939e-ef0d11a92689"
    },
    {
        "author": "廖剛",
        "paragraphs": [
            "區區望京國，京國何爲哉。",
            "林泉佳處不肯住，塵埃窟裏甘重來。",
            "此生何日遂所樂，擾擾隨俗真堪哀。"
        ],
        "title": "題鄢陵縣驛",
        "id": "a61a5f98-4fc4-4d59-923f-9b4d29efda13"
    },
    {
        "author": "廖剛",
        "paragraphs": [
            "碧瓦初寒夜，紅爐擁邃亭。",
            "嘯吟元俗調，商榷見全經。",
            "共擬蛾成螠，誰憐草化螢。",
            "疚心男子事，燈底看青萍。"
        ],
        "title": "次韻鄭覺先冬夜圍爐示同舍",
        "id": "597ca2f7-c6f0-418c-8882-451afcc901f7"
    },
    {
        "author": "廖剛",
        "paragraphs": [
            "前年出城西，祖餞長者轍。",
            "綠髩豪偉郎，還鑣共炎熱。",
            "蜀道非天涯，暫離非永訣。",
            "况乃赴官期，留者思奮決。",
            "人情殊易堪，信未惡時節。",
            "今晨西城出，景物舊森列。",
            "金蓮認高樓，感嘆成哽咽。",
            "不見昔年人，還爲昔年别。",
            "此别異昔年，骨月心欲折。",
            "此行異昔年，衰蹇方折閲。",
            "聊爲稻粱謀，途窘計所拙。",
            "人生足憂患，樂事多歇滅。",
            "連年瓊芘卷，荒寂人迹絕。",
            "况我薄命人，悲辛復何說。"
        ],
        "title": "送别城西有感簡元顯",
        "id": "4636cc4e-ba78-43d3-9960-78ac997e68d4"
    },
    {
        "author": "廖剛",
        "paragraphs": [
            "零落殘紅鶯語歇，荼蘼正是花時節。",
            "金盤带露剪瓊英，恐逐楊花舞飛雪。"
        ],
        "title": "次韻李全甫惠荼蘼五首  其一",
        "id": "4bac9e5e-2a63-4e0d-a230-326608998489"
    },
    {
        "author": "廖剛",
        "paragraphs": [
            "春意不隨桃李歇，香濃飄到薫風節。",
            "爲君鎮日守閑窗，絕勝當年映寒雪。"
        ],
        "title": "次韻李全甫惠荼蘼五首  其二",
        "id": "91ede8cd-1e32-41dd-b421-2cf2c171d255"
    },
    {
        "author": "廖剛",
        "paragraphs": [
            "寂寞王孫遊騎歇，香風何許追嘉節。",
            "故應金谷擁笙簫，獨倚竛竮架頭雪。"
        ],
        "title": "次韻李全甫惠荼蘼五首  其三",
        "id": "6ecdad63-9150-4405-babf-1b762d39114c"
    },
    {
        "author": "廖剛",
        "paragraphs": [
            "吹盡柳綿香不歇，仙姿那把春爲節。",
            "枝頭疏蜨解尋芳，憶得仙腰舞回雪。"
        ],
        "title": "次韻李全甫惠荼蘼五首  其四",
        "id": "f04a33e9-dd4e-4b1b-b975-e5ac5a7f1d47"
    },
    {
        "author": "廖剛",
        "paragraphs": [
            "脩竹弄風新雨歇，瑤英玉蕋攀高節。",
            "折來解惱北窗吟，只合閑拈映胸雪。"
        ],
        "title": "次韻李全甫惠荼蘼五首  其五",
        "id": "ccc5d51b-a95c-4364-999a-8ea3ccf79b14"
    },
    {
        "author": "廖剛",
        "paragraphs": [
            "幾年重几曾爲客，今日黄花特地愁。",
            "北闕歡娛雲杳藹，南州消息鴈沉浮。",
            "驚人節物應無奈，浪迹生平可但休。",
            "倚劍長吟樓閣暮，淡烟寒月不勝秋。"
        ],
        "title": "重九書懷",
        "id": "42372c17-f1d9-4cee-80c8-8bbc14b604b7"
    },
    {
        "author": "廖剛",
        "paragraphs": [
            "年登千室富桑麻，誰似絃歌度歲華。",
            "紫府賸延天上客，黄金同醉月中花。",
            "龍山勝集成追感，巴嶺新篇許拜嘉。",
            "倚徙更憐燈火市，笙簫無數酒旗斜。"
        ],
        "title": "和魏奉議九日夜飲縣樓",
        "id": "4dea9430-cde5-4ebb-a817-ef30e010a797"
    },
    {
        "author": "廖剛",
        "paragraphs": [
            "平生才業笑時髦，唾手功名晚未遭。",
            "吏隱若爲酬寶劍，仙遊端欲探蟠桃。",
            "八龍不斷聲華籍，三戟應留氣象豪。",
            "盡道此行歸藻鑑，會看雲翮背天高。"
        ],
        "title": "送崔浩然主簿",
        "id": "f21cbe9f-b9b8-4d01-b9fc-11989a5aa4ff"
    },
    {
        "author": "廖剛",
        "paragraphs": [
            "閩山家處鎖烟霞，喜氣潛隨律報葭。",
            "陸井效祥清骨相，梅丹呈瑞富才華。",
            "牛刀異績聊千室，棣蕚英聲又一家。",
            "行看摩雲上霄漢，定知仙種壽仍遐。"
        ],
        "title": "賀魏議生日",
        "id": "d7a4c447-c022-4e10-996a-919270e86c5f"
    },
    {
        "author": "廖剛",
        "paragraphs": [
            "腊雪緣何喜，春工屬此興。",
            "宿苗沾潤足，盭氣滌除仍。",
            "亂舞隨空遠，輕黏徹體凝。",
            "漫天紛糝玉，極目皎鋪繒。",
            "带雨聲初急，摶風勢轉增。",
            "危檐飄邃幕，疏屋灑寒燈。",
            "瑟縮鴉栖怯，跳梁犬力勝。",
            "須臾平坎窞，頃刻沒畦塍。",
            "梅李看山木，瓊瑤數塔層。",
            "寢眠寧有道，賦詠媿非能。",
            "郭履愁離席，孫窗但枕肱。",
            "凍從金井水，清挹玉壺冰。",
            "銀闕何勞問，雲臺取次登。",
            "漁簔真好畫，柳絮足多稱。",
            "栗冽驚殘歲，凄其憶舊明。",
            "戴君聊欲訪，郢唱忽難應。",
            "綺席交銀燭，清河映玉繩。",
            "詩成凌鮑謝，酒飲竭淄渑。",
            "天朗醒孤鶴，風高激怒鵬。",
            "齊宫初入夢，曉鼓數聲鼟。"
        ],
        "title": "和周材雪詩",
        "id": "5ff2a499-8fd0-4181-8690-3853e08170e9"
    },
    {
        "author": "廖剛",
        "paragraphs": [
            "聞說長安少，祈求廢寢興。",
            "精禋俄感格，飄舞遽縈仍。",
            "剪水瑤花怯，揺風柳絮凝。",
            "共忻田有麥，誰念客無繒。",
            "灑迥春恩闊，侵窗曉色增。",
            "路漫三徑草，光掩九華燈。",
            "棲鳥渾無託，漁舠漸弗勝。",
            "岡巒徒見隴，阡陌不留塍。",
            "庭玉堆盈尺，臺雲疊幾層。",
            "困袁那有意，飽武亦何能。",
            "斗帳愁孤椀，圍爐憶並肱。",
            "攜瓶閑煮茗，坎地學藏冰。",
            "周雅何妨詠，燕山詎可登。",
            "齊宫當日景，謝句異時稱。",
            "抱膝愁無侣，傳箋喜得朋。",
            "郢歌元獨妙，楚曲更相應。",
            "跛足慙追驥，凡材强就繩。",
            "汗顔從奪錦，痛飲欲臨澠。",
            "喻問懸荀鶴，虞絃動沈鵬。",
            "故應聊遣興，布鼓豈鼟鼟。"
        ],
        "title": "再和",
        "id": "29da24de-cc10-4b08-ac1b-f5e099421f10"
    },
    {
        "author": "廖剛",
        "paragraphs": [
            "流光如轉轂，詰旦又新年。",
            "律換銅壺漏，春回斗柄天。",
            "守燈須徹曙，分酒莫論錢。",
            "雪分瓊瑤化，花看錦繡鮮。",
            "暗驚雙鬢改，傍羡九官遷。",
            "俗禮還慵講，從朝好晝眠。"
        ],
        "title": "和孫逸道供奉除夜作",
        "id": "3336b517-a9e7-432b-bd71-c0d80fadecb0"
    },
    {
        "author": "廖剛",
        "paragraphs": [
            "春雪未發春工淺，春雪濛溶翳日華。",
            "曉戶玉樓迷舊燕，曉村瓊樹點寒鴉。",
            "籠金不碍鶯穿柳，覆錦猶妨蜨戀花。",
            "憑仗東風吹更暖，桃源端欲訪仙家。"
        ],
        "title": "和逸道春雪",
        "id": "1eb62a10-da40-4818-8bae-568e5d335157"
    },
    {
        "author": "廖剛",
        "paragraphs": [
            "曉色初凝带月華，雰飛還見受風斜。",
            "紅芳未遍人間景，白玉先開天上花。",
            "迤邐郊園迷别塢，蒙籠春水繞誰家。",
            "會須選勝乘新霽，倒載千秋小様車。"
        ],
        "title": "和焦器之春雪",
        "id": "25a992ef-961b-41f7-81d9-778ef863aa7c"
    },
    {
        "author": "廖剛",
        "paragraphs": [
            "薄宦虚名豈所誇，千金歸去舊生涯。",
            "百齡慈氏顔猶渥，三任仙郎髩未華。",
            "鴈信巳傳芳字錦，鵲聲應傍小窗紗。",
            "後園春色濃如酒，明日輸君即到家。"
        ],
        "title": "送張曼伯少府歸長垣",
        "id": "ca4d7e76-7671-4b0a-a6fc-76838f18bed6"
    },
    {
        "author": "廖剛",
        "paragraphs": [
            "幽窗殘夢午聲鷄，犬吠人家草舍微。",
            "惆悵十年無限事，又聽啼鳥送春歸。"
        ],
        "title": "題白馬寺西軒",
        "id": "3f0664ed-d885-4610-87c9-69264872a633"
    },
    {
        "author": "廖剛",
        "paragraphs": [
            "夜雨陰風劍自聲，幾嗟牢落向江城。",
            "冷猿秋鴈猶堪聽，一寸古心誰與明。"
        ],
        "title": "次韻張必志秋懷三絕  其一",
        "id": "e5d7aa13-e536-4440-a376-798432350826"
    },
    {
        "author": "廖剛",
        "paragraphs": [
            "芙蕖池舘酒盃殘，筞筞秋聲入夜寒。",
            "月照蓬窗耿無寐，起看星斗一長歎。"
        ],
        "title": "次韻張必志秋懷三絕  其二",
        "id": "b68e2e3a-5e01-4c31-9897-90bc53c0d2dc"
    },
    {
        "author": "廖剛",
        "paragraphs": [
            "千古文章水一杯，功名誰是百無災。",
            "懸知不改鈎如曲，與子雲山歸去來。"
        ],
        "title": "次韻張必志秋懷三絕  其三",
        "id": "be5661cb-f89c-47ad-9997-d39268041cf0"
    },
    {
        "author": "廖剛",
        "paragraphs": [
            "數間茅屋冷如冰，久住與人亦有情。",
            "最憶蟠軒新種竹，夜深誰與聽秋聲。"
        ],
        "title": "憶陳氏舊寓",
        "id": "1db389a5-2303-403d-b655-b74e80fb0918"
    },
    {
        "author": "廖剛",
        "paragraphs": [
            "吾屬生涯事事遲，規營端與世間違。",
            "等閑庠序消寒暑，准擬三年看一飛。"
        ],
        "title": "知點寄示入荆州學四絕句次其韻  其一",
        "id": "677f2410-0103-4144-8ad9-b7c77a268842"
    },
    {
        "author": "廖剛",
        "paragraphs": [
            "泮宮風化自巖廊，青珮雛鶯學語忙。",
            "慚愧薄遊聊有偈，不全無力贊垂裳。"
        ],
        "title": "知點寄示入荆州學四絕句次其韻  其二",
        "id": "311bd463-7781-47e4-954e-41c59b77715e"
    },
    {
        "author": "廖剛",
        "paragraphs": [
            "寒離北闕三冬雪，暖破南州二月風。",
            "欲訪故人增感慨，霜蹄猶立馬羣中。"
        ],
        "title": "知點寄示入荆州學四絕句次其韻  其三",
        "id": "eff8a8ec-55a4-4dcb-9fd8-a5e243f5393a"
    },
    {
        "author": "廖剛",
        "paragraphs": [
            "月照星河織女機，春風花草弄晴暉。",
            "楚宮臺榭堪尋訪，□見容齋數日歸。"
        ],
        "title": "知點寄示入荆州學四絕句次其韻  其四",
        "id": "b375d5db-3dde-4af3-925e-f9dd590d0405"
    },
    {
        "author": "廖剛",
        "paragraphs": [
            "十年歸夢繞庭闈，薄分都緣觸事遲。",
            "玩水看山寧所樂，此心猶賴有君知。"
        ],
        "title": "次韻答張德夫二首  其一",
        "id": "cb013b4d-4f16-4ff5-8897-da50a85c713d"
    },
    {
        "author": "廖剛",
        "paragraphs": [
            "敢爲驕騘惜障泥，煩將接淅問遲遲。",
            "直須日夜馳三百，慙媿吾人過月知。"
        ],
        "title": "次韻答張德夫二首  其二",
        "id": "7ba77bf8-fdd0-46b6-b570-d927bf254a82"
    },
    {
        "author": "廖剛",
        "paragraphs": [
            "幾年京洛厭塵沙，青嶂長懷沈子胯。",
            "一葦渡江遊客意，半巖營室梵王家。",
            "高軒滿目羅詩匠，寶塔盈函貯佛牙。",
            "不覺下山紅日晚，可堪重到杳無涯。"
        ],
        "title": "明應仲同遊湘西諸寺有作次其韻",
        "id": "6d06fae7-c75a-446d-a50a-8da6924786ee"
    },
    {
        "author": "廖剛",
        "paragraphs": [
            "山下煙光碧玉溪，竹間禪寂白雲扉。",
            "高僧久住清涼國，應笑風塵滿客衣。"
        ],
        "title": "次韻蕭昭甫同遊江東四絕句 寶雲寺",
        "id": "72369207-be64-439d-8c04-7259dc744b65"
    },
    {
        "author": "廖剛",
        "paragraphs": [
            "龍遊龍歸已絕塵，空餘頑石隱歸雲。",
            "當時一昔猶嫌久，豈謂虛名萬古存。"
        ],
        "title": "次韻蕭昭甫同遊江東四絕句 馬祖巖",
        "id": "e7f8e9f5-e38f-42a0-b083-ad809f742a4e"
    },
    {
        "author": "廖剛",
        "paragraphs": [
            "高出雲端謝世喧，碧天秋靜鏡無痕。",
            "塵緣不向塵中見，聊與遊人洗眼根。"
        ],
        "title": "次韻蕭昭甫同遊江東四絕句 塵外亭",
        "id": "ac05437b-6351-481e-80df-d8fc22bd0e8d"
    },
    {
        "author": "廖剛",
        "paragraphs": [
            "野塘風細度香蓮，碧澗雲深響玉泉。",
            "從此西湖不須到，淡煙寒月一家天。"
        ],
        "tags": [
            "西湖"
        ],
        "title": "次韻蕭昭甫同遊江東四絕句 天竺寺",
        "id": "b6bd4f5b-4bdb-4349-831d-b40ad951abe9"
    },
    {
        "author": "廖剛",
        "paragraphs": [
            "偶隨鷗鳥度寒溪，寂寂禪關半掩扉。",
            "翠玉萬竿迎曉履，欲憑風露濯塵衣。"
        ],
        "title": "再和 寶雲寺",
        "id": "c7eb916c-0c2f-4595-b058-3484f5e01c6f"
    },
    {
        "author": "廖剛",
        "paragraphs": [
            "去來蹤跡等遊塵，誰向蘧廬覓道根。",
            "巖穴故應無别異，鐫題空有姓名存。"
        ],
        "title": "再和 馬祖巖",
        "id": "d5710c15-c69f-4c90-95e0-a5aab57695bc"
    },
    {
        "author": "廖剛",
        "paragraphs": [
            "林遠渾無鳥雀喧，山青那覓燒霆痕。",
            "三千眼界雲霄上，十萬人家草樹根。"
        ],
        "title": "再和 塵外亭",
        "id": "631cccb2-2ecc-4864-8f69-179e5f06b8cb"
    },
    {
        "author": "廖剛",
        "paragraphs": [
            "好山堆翠擁金蓮，花屋籠雲傍石泉。",
            "秋沼英蕖半開謝，直須饒占一壺天。"
        ],
        "title": "再和 天竺寺",
        "id": "efc4b0e0-d652-45ea-8ed3-3bc4abd57724"
    },
    {
        "author": "廖剛",
        "paragraphs": [
            "簾垂永日小亭幽，時節驚人特地愁。",
            "萬井笙簫懷帝闕，一簷風雨寄他州。",
            "青藜定遣相輝映，綠蟻何妨共拍浮。",
            "不料篷窗今夜月，一時分付與高樓。"
        ],
        "title": "撫州試院次韻王元衷上元作",
        "id": "7c5c9b1c-6416-4646-b85d-92b6d0f8ed1e"
    },
    {
        "author": "廖剛",
        "paragraphs": [
            "渥洼從古産名駒，想見當年夢吉符。",
            "候協月輪周四極，史占昴宿降三吳。",
            "文章直使驚天聽，志業端期列聖徒。",
            "七葉珥貂餘後慶，千秋遺慶足嘉謨。",
            "星軺蹔駕恩彌渥，霜節才臨政已孚。",
            "豈但平反無濫獄，會看調燮有真儒。",
            "南州喜氣光千里，東閣清芬薦百壺。",
            "珍重公歸廟堂後，老人長照帝王都。"
        ],
        "title": "張敏叔生辰",
        "id": "7d436707-4752-4cc7-a947-5f83b5796d86"
    },
    {
        "author": "廖剛",
        "paragraphs": [
            "月華渾似十分圓，玉露金風處暑天。",
            "虎節端光凌碧漢，龍臺佳氣滿晴川。",
            "揚鞭省闥聲名籍，擁旆侯籓福祿駢。",
            "會看黑頭丹衮貴，伊周勳業老彭年。"
        ],
        "title": "王守生辰七月十四日",
        "id": "677f9689-1b33-4f0a-aeb9-52644178c8b5"
    },
    {
        "author": "廖剛",
        "paragraphs": [
            "一目江天萬里開，世間那有更高臺。",
            "煙雲縹緲千山迥，島嶼縈迴二水來。",
            "爽氣直疑侵斗漢，仙風應覺到樽罍。",
            "南州已見澄清日，大筆聊從賦早梅。"
        ],
        "title": "次韻敏叔鬱孤臺作",
        "id": "57a206ec-038e-455a-961f-decd74932045"
    },
    {
        "author": "廖剛",
        "paragraphs": [
            "妙齡聲價壓羣英，誰似青雲早致身。",
            "帝闕日邊迷遠目，使星天上拱居辰。",
            "牟心肯向江湖老，衍律聊回澗谷春。",
            "萬里夕紅歸去後，可能開府但清新。"
        ],
        "title": "次韻望闕臺作",
        "id": "4fa8dd7b-c9a3-44d0-aef2-ad8ba7d1ac8a"
    },
    {
        "author": "廖剛",
        "paragraphs": [
            "孤標邂逅揖仙翁，白髪青衫道不窮。",
            "斂板薄嘗清世祿，拂衣早慕古人風。",
            "芝蘭一室紛囂外，冰玉諸郎顧盻中。",
            "何幸新詩先枉教，真遊應許叩鴻蒙。"
        ],
        "title": "次韻奉酬黄承務見寄",
        "id": "0962fd5a-cb4f-48cc-aa8c-37470e2a10f1"
    },
    {
        "author": "廖剛",
        "paragraphs": [
            "誰遣聲名速置郵，不才如我自休休。",
            "知君只慣紅裙飲，可是官身不自由。"
        ],
        "title": "招康朝小飲不至以詩來謝次韻戯答",
        "id": "02791c34-1197-4b85-9bfc-3cf0cf9300ce"
    },
    {
        "author": "廖剛",
        "paragraphs": [
            "山城春色雨兼風，誰訪揚雄寂寞中。",
            "知是高軒應倒屣，妙談全勝夢周公。"
        ],
        "title": "夢授訪及偶昏寢不見繼以詩來次韻答之",
        "id": "f900aae4-c327-4fdf-af49-74d57170078b"
    },
    {
        "author": "廖剛",
        "paragraphs": [
            "璧水相逄似夢中，天涯蹤跡偶然同。",
            "爲君鼓棹吹長笛，誰似乘流更御風。"
        ],
        "title": "朱熙載會于洪井先解舟宿石頭渚以二詩見寄一約同行一賀得子次韻答之  其一",
        "id": "9c767797-8836-4616-84a1-71b2aaf0abe0"
    },
    {
        "author": "廖剛",
        "paragraphs": [
            "主祀傳家已倍遲，便須真是桂林枝。",
            "他年不媿瓊瑤贈，應被人言趒灶兒。"
        ],
        "title": "朱熙載會于洪井先解舟宿石頭渚以二詩見寄一約同行一賀得子次韻答之  其二",
        "id": "05a1c614-f34a-4d5a-a28a-dfe5754a49a9"
    },
    {
        "author": "廖剛",
        "paragraphs": [
            "平生惟一女，寶惜豈珠玉。",
            "夫妻遞襁抱，犢輭舐未足。",
            "上天胡忍予，譴罰不容贖。",
            "沉痾遽汝縈，微息竟莫續。",
            "痛哉傷我神，怳若失飛鵠。",
            "追惟百牽腸，展轉損心曲。",
            "憶昨将汝歸，萬里自荆蜀。",
            "籃輿共先後，百步能我矚。",
            "汝母惜可知，擁坐甘蹐跼。",
            "長途亦云勞，不覺度炎酷。",
            "今後當遠行，□門述蹢躅。",
            "相看懷抱空，将領但妾僕。",
            "心折疑巳碎，泪甚衝風燭。",
            "念汝生少啼，起卧潔絣褥。",
            "謂當非凡孩，豈料兩歲促。",
            "意余積不厘，汝故弗爲屬。",
            "長江漂玉塵，兹事未免俗。",
            "遺蹤僅何有，腸斷髪毬綠。",
            "情知東門達，敢取西河辱。",
            "要識父母心，吾詩尚堪錄。"
        ],
        "tags": [
            "长江"
        ],
        "title": "哭荆奴",
        "id": "de87da37-fb22-450e-83b1-769b174f036c"
    },
    {
        "author": "廖剛",
        "paragraphs": [
            "韶光端許見分明，白雪緗雲意態輕。",
            "天艷靜中迎客笑，靜粧閑裏照人清。",
            "不教亂落從風惡，聊看交加待月生。",
            "却憶後園應更好，幽閨春夜若爲情。"
        ],
        "title": "撫州次韻李成德桃李花詩",
        "id": "cf79099c-98a8-4e0a-958c-59fe08cf2c93"
    },
    {
        "author": "廖剛",
        "paragraphs": [
            "隼旆飛揚百仞臺，滿城佳氣靜氛埃。",
            "烟雲渺渺江流去，花木欣欣春思回。",
            "妙舞人傳天上曲，暗香風度嶺頭梅。",
            "金蓮影散蓬壼夜，餘興應留繼日來。"
        ],
        "title": "次韻知府中奉登鬰孤詩",
        "id": "9182b7a3-c7eb-4179-8d06-fa3b512efb91"
    },
    {
        "author": "廖剛",
        "paragraphs": [
            "聞說幽棲久鳯臺，白雲巾履謝風埃。",
            "三刀不是塵緣在，五袴爭教暖律回。",
            "金谷分無人載酒，玉京應有使傳梅。",
            "今看一舉登黄闥，絕勝河東謾去來。"
        ],
        "title": "同前和書事",
        "id": "966ff2f2-0831-4932-9b72-645b2988eb54"
    },
    {
        "author": "廖剛",
        "paragraphs": [
            "荳蔻梢頭春欲妍，歷山高下覆祥煙。",
            "祗今騏驥騰千里，當日麒麟下九天。",
            "中渭早芬廷尉譽，集賢行峻曲江遷。",
            "貂蟬奕世真餘事，願比靈椿賦大年。"
        ],
        "title": "上提刑中散生日",
        "id": "89781576-1137-4ac0-aa1a-6bff5a61937e"
    },
    {
        "author": "廖剛",
        "paragraphs": [
            "靈椿長幸蔭衡門，階草何妨晚見春。",
            "駿種也知慙冀北，病懷聊爲釋漳濱。",
            "名家正恐非蘭玉，瑞世寧當是鳯麟。",
            "誰道添丁無足慶，競傳佳句一番新。"
        ],
        "title": "次韻酬純通判",
        "id": "2942139c-ecb8-41ba-bfe8-cd98d0211435"
    },
    {
        "author": "廖剛",
        "paragraphs": [
            "武陵溪上萬花翁，花落花開醉臉紅。",
            "應笑誤遊塵世客，却隨風水去匆匆。"
        ],
        "title": "戲贈萬花翁",
        "id": "0c9cafbe-74eb-43ed-978b-32eb2b44b53b"
    },
    {
        "author": "廖剛",
        "paragraphs": [
            "風流那復有斯翁，端爲論文訪蜀雄。",
            "鳯髓欲追千古調，錦囊棄著一生功。",
            "看花想見頻揮玉，騎馬何曾羡着紅。",
            "聞道碧桃春更晚，歸鞭底事苦匆匆。"
        ],
        "title": "戲謝萬花翁",
        "id": "678fccf7-c3df-4bee-907e-dfd483eac9c0"
    },
    {
        "author": "廖剛",
        "paragraphs": [
            "馬足車輪戀日闈，幾人高遯蹈家肥。",
            "少陵秪爲趨朝懶，萬里雲山取次歸。"
        ],
        "title": "題歸安寺",
        "id": "7ef3fb0b-cd95-4d7d-9083-dbff35e39237"
    },
    {
        "author": "廖剛",
        "paragraphs": [
            "薪斧寧參造化權，發祥瑞若剖符然。",
            "天心默與人心契，字色渾如墨色鮮。",
            "事類洛書今更顯，義稽商頌古難全。",
            "願歸麟閣光青史，千載聲歌播舜絃。"
        ],
        "title": "次韻陳知點瑞木一首",
        "id": "9d4a3e34-754f-4fe1-9226-13fbd6fdf8c7"
    },
    {
        "author": "廖剛",
        "paragraphs": [
            "一飛南墮羽譙譙，回首清都萬里遥。",
            "却幸開樽得雲榭，不妨攜客上星橋。",
            "花明總照潘郎髩，柳妙爭縈楚女腰。",
            "化國春城人自樂，多慙前哲德音昭。"
        ],
        "title": "次韻林吉夫朝奉共樂臺即事",
        "id": "3814d1fa-c8bd-4bf2-9b5b-dcc47640eb8e"
    },
    {
        "author": "廖剛",
        "paragraphs": [
            "迷途非遠復，靖節子其徒。",
            "止水明心法，行年見道樞。",
            "儼如還舊國，端是得遺珠。",
            "燕處今何事，春風詠舞雩。"
        ],
        "title": "題張延之覺寺亭",
        "id": "bf630bb5-8371-4030-b82c-8762fdbda0dd"
    },
    {
        "author": "廖剛",
        "paragraphs": [
            "至寶人所祕，感君輕暗投。",
            "還君祝君富，不是薄隋侯。"
        ],
        "title": "廖常山人惠珠副以詩文戲謝之",
        "id": "fed38ea4-627a-451b-ae95-b9ef2d8c2624"
    },
    {
        "author": "廖剛",
        "paragraphs": [
            "我有茆廬傍林麓，負溪映光千頃綠。",
            "靈峰鐘磬敞金蓮，絕澗松篁瀉寒玉。",
            "縈迴窈窕廓以容，正可標名取盤谷。",
            "肥魚香稻不須致，苦恨風悲無靜木。",
            "霜蒲昜折柳經秋，蕭颯髩毛眵兩目。",
            "閑雲不雨空出岫，謾說幽蘭自芬馥。",
            "低回還笑杜陵老，堯舜君民厚風俗。",
            "青萍飛躍鳯鳴翔，要待乾旋坤轉軸。",
            "只今輿馬非我事，拄杖芒鞋巾一幅。",
            "時時照弄摩尼珠，金色祥雲滿天竺。",
            "年齡亦復驚晼晚，不暇栽松惟種菊。",
            "清冷池上景物新，幸得君詩三反讀。",
            "向來巳分得奇禍，豈料更容僥靜福。",
            "天光下濟詔語温，未遣安豐慙考叔。",
            "市朝宗古惡風波，公棹惟憐初不欲。",
            "經營蛙角嚇腐鼠，往往竟同蛾赴燭。",
            "須知幻境本來空，況乃隙駒光景促。",
            "逍遥物外復何疑，苟簡塲中無自足。",
            "昨宵星月蘸虚碧，行散遶堤方恨獨。",
            "朅來共語君勿遲，想見風塵厭追逐。"
        ],
        "title": "次韻和吳濟仲見贈長篇",
        "id": "022beb4b-1213-4dbb-b009-1f7d8753100c"
    },
    {
        "author": "廖剛",
        "paragraphs": [
            "試說栖真是若何，鐡牛安卧到新羅。",
            "箇中消息憑誰會，古廟緣牆長薜蘿。"
        ],
        "title": "贈圓照",
        "id": "32fd1b6f-1882-4ae7-b570-82153b0154cf"
    },
    {
        "author": "廖剛",
        "paragraphs": [
            "病憤無憑寫，翻然試一來。",
            "誰知丘壑性，疇昔斗牛回。"
        ],
        "title": "赴工部日題信州玉南寺壁和韻",
        "id": "46fde185-5dd6-421e-8484-d6417ddcf450"
    },
    {
        "author": "廖剛",
        "paragraphs": [
            "銀河一派接天來，碧玉千峰照眼開。",
            "我欲乘槎訪仙去，却疑身巳在蓬萊。"
        ],
        "title": "題臨漳臺  其一",
        "id": "543d6532-3a20-4297-83a6-908a03f5a97b"
    },
    {
        "author": "廖剛",
        "paragraphs": [
            "畫棟岧嶤倚翠微，玉簫聲斷紫煙飛。",
            "憑闌萬里秋光老，誰會長吟久未歸。"
        ],
        "title": "題臨漳臺  其二",
        "id": "393f0813-bcbf-42d0-8f19-6810890b0066"
    },
    {
        "author": "廖剛",
        "paragraphs": [
            "金風淅瀝葉飛黄，獨倚殊姿逞豓陽。",
            "誰道化工無鑒别，故應奇特屬花王。"
        ],
        "title": "秋日牡丹",
        "id": "e2a3b898-cfba-4c00-a8a5-230c27d957f9"
    },
    {
        "author": "廖剛",
        "paragraphs": [
            "雲遊何所圖，只爲一大事。",
            "事了早歸來，和我休歇去。"
        ],
        "title": "别妙湛",
        "id": "35e243ab-6cfd-42fb-9ed4-1cd5033ab4d9"
    },
    {
        "author": "廖剛",
        "paragraphs": [
            "虹流電繞想當時，萬萬人今壽域躋。",
            "十莢蓂開堯寶歷，九歌功叙禹元圭。",
            "需雲湛露羅簪紱，脆管緐絃颺羽霓。",
            "千仞壽山封祝意，年年峻極與天齊。"
        ],
        "title": "天寧節致語口號",
        "id": "1cc35dba-5af3-4795-b236-090a19e1f2e2"
    },
    {
        "author": "廖剛",
        "paragraphs": [
            "汾陽幾世令公孫，曾掌綸言代帝尊。",
            "扈畢未從朝紫極，郡符聊復駕朱轓。",
            "須知榮貴南柯夢，且盡勤渠北海樽。",
            "更願滁人休借寇，欲看勳德被元元。"
        ],
        "title": "燕待知滁州郭舍人致語口號",
        "id": "94ea006b-9452-4ff0-8596-f13b9cafad89"
    },
    {
        "author": "廖剛",
        "paragraphs": [
            "皇華使者萬人英，誰似青雲穩致身。",
            "和氣一城迎綵旆，高牙千騎擁朱輪。",
            "買臣被命聊辭漢，季子應朝却入秦。",
            "歸侍玉皇難再見，當懽莫惜舉杯頻。"
        ],
        "title": "燕陳觀察致語口號",
        "id": "b3143e16-c313-4558-9c83-c6c62fd833d6"
    },
    {
        "author": "廖剛",
        "paragraphs": [
            "使者星車自九天，一聲天語萬人傳。",
            "恩光曉月明旌旆，和氣薫風入管絃。",
            "北海樽罍須酩酊，東山歌舞亦嬋娟。",
            "按行況覺都無事，倒載何妨作飲仙。"
        ],
        "title": "燕待趙走馬致語口號",
        "id": "e9539e65-2211-481e-becf-337df3833607"
    },
    {
        "author": "廖剛",
        "paragraphs": [
            "畫船搥鼓疊烟波，夾道爭看刺史過。",
            "定有去思留剡水，巳傳來暮到嘉禾。",
            "籓垣暫屈元侯鎮，鼎鼐終還妙手和。",
            "高會莫辭今夕醉，兒童竹馬擁郊坡。"
        ],
        "title": "燕待新知越州王中大致語",
        "id": "0cf1b353-1cac-4c47-94b3-e5feba26d194"
    },
    {
        "author": "廖剛",
        "paragraphs": [
            "琳宮仙客紫微郎，大筆由來遠擅塲。",
            "三接恩光傾弁冕，五花文綵照縑緗。",
            "蛟龍豈久逃雷雨，璉璧終須屬廟堂。",
            "莫惜當懽同盡醉，主人龔召客常楊。"
        ],
        "title": "燕待宮使郭舍人致語",
        "id": "eefeffb0-b522-4ba6-9895-052d542d19c9"
    },
    {
        "author": "廖剛",
        "paragraphs": [
            "畫堂開宴愜新涼，燕舞鶯歌奉玉觴。",
            "未放仙舟登李郭，更看賢守會龔黄。",
            "三竿日照旌旗動，千里風飄錦繡香。",
            "盡醉故應憐夜永，高情莫逆話偏長。"
        ],
        "title": "同前",
        "id": "5736c178-e88f-493b-afa8-d46ed0d62600"
    },
    {
        "author": "廖剛",
        "paragraphs": [
            "虎符分寄輟名卿，錦纜牙檣繡水濱。",
            "晝秀豈将誇故里，綵衣端爲奉高親。",
            "開懷此日樽中醉，結綬他年席上珍。",
            "畫鼓不須催去棹，清歡難會玉堂人。"
        ],
        "title": "燕待知泉州鄭司業致語",
        "id": "01e73d62-c78c-4387-9ace-1b90ecb533f0"
    },
    {
        "author": "廖剛",
        "paragraphs": [
            "使節星馳宿衛賢，九重遥指覲天顔。",
            "三春日暖桃花浪，萬里人歸明月船。",
            "金谷高歡難會遇，玉京還馭恐留連。",
            "明朝綵旆烟波渺，莫惜通宵醉管絃。"
        ],
        "title": "燕待走馬太傅致語",
        "id": "39157f7c-2440-4f9d-abc2-486c740e4083"
    },
    {
        "author": "廖剛",
        "paragraphs": [
            "麗日和風花正妍，黄堂高會四神仙。",
            "凌雲擅價蓬萊客，遊刅飛聲天府賢。",
            "旌旆馳驅聊此日，鼎槐調爕屬他年。",
            "紅英趁拍莫教錯，冠玉周郎正汝憐。"
        ],
        "title": "新知明州周龍圖知興化黄府判特排致語口號",
        "id": "818913d9-e4e5-4c44-ac6c-b24cd9d42199"
    },
    {
        "author": "廖剛",
        "paragraphs": [
            "星車還自九天來，應是明時重選才。",
            "澤與堯言下宣室，人隨漢史上春臺。",
            "恩光曉日千家動，和氣晴雲萬里開。",
            "高會莫辭同盡醉，風流北海富樽罍。"
        ],
        "title": "燕走馬太傅大排致語口號",
        "id": "4f93bf42-2d3e-45de-964c-ebdda83fe3ec"
    },
    {
        "author": "廖剛",
        "paragraphs": [
            "方壺貟嶠海中仙，吳越溪山照畫船。",
            "玉帛名王朝帝德，節旄膚使駐賓筵。",
            "恩承雨露來天上，武接鵷鸞指日邊。",
            "共燕需雲歌盛事，願同文軌萬斯年。"
        ],
        "title": "高麗使副特排致語口號",
        "id": "cb2a2264-5c9d-4783-843a-f9d8710ece3c"
    },
    {
        "author": "廖剛",
        "paragraphs": [
            "蓼蕭均澤九夷同，萬里将迎禮意隆。",
            "屬國未瞻都護節，列城先仰使華風。",
            "清談會覺襟無暑，痛飲何辭盞屢空。",
            "早晚回轅天上去，已應聲價落遼東。"
        ],
        "title": "引伴致語口號",
        "id": "9d0b4b23-7147-4adf-9532-42c501bff3fc"
    },
    {
        "author": "廖剛",
        "paragraphs": [
            "哀響震重闈，傷心薤露晞。",
            "玉顔遺寶鏡，仙馭想霞衣。",
            "恨滿風中樹，恩深草上暉。",
            "空傅御史孝，泣血故鄉歸。"
        ],
        "title": "黄思賢母氏挽詞  其一",
        "id": "f69b5e2f-56ee-4bda-a6d3-9fe736d2815a"
    },
    {
        "author": "廖剛",
        "paragraphs": [
            "壽考推賢德，安榮享慶門。",
            "鵷鴻行令子，蘭玉秀諸孫。",
            "谷暗風悲棘，庭空露泣萱。",
            "從今五色錦，不復照温顔。"
        ],
        "title": "黄思賢母氏挽詞  其二",
        "id": "4bfbb390-75da-461e-86e3-9271d71e5628"
    },
    {
        "author": "曲端",
        "paragraphs": [
            "破碎江山不足論，何時重到渭南村。",
            "一聲長嘯東風裏，多少未歸人斷魂。"
        ],
        "title": "蜀中作",
        "id": "3be31050-e466-4c27-ad69-83f0a2da541e"
    },
    {
        "author": "曲端",
        "paragraphs": [
            "曾統山西十萬兵，腰間寶劍血猶腥。",
            "山僧不識英雄客，俁必叨叨問姓名。"
        ],
        "title": "溫泉寺",
        "id": "47893df1-26dc-4daa-a8e8-242d586a5cd7"
    },
    {
        "author": "曲端",
        "paragraphs": [
            "日脚燒空意欲燃，山行六月道聞蟬。",
            "自憐不及高枝上，飽汲清風不費錢。"
        ],
        "title": "清涼院",
        "id": "2c05302e-b4ec-4bf3-8c4b-4f5ae5758543"
    },
    {
        "author": "曲端",
        "paragraphs": [
            "不向關中興事業，卻來江上泛漁舟。"
        ],
        "title": "句",
        "id": "51891731-e31c-4fcf-8af7-35ce5e2a1d1b"
    },
    {
        "author": "王道堅",
        "paragraphs": [
            "無心曾出岫，倦翮早知還。",
            "爲報長安使，休尋海上山。"
        ],
        "title": "臨終詩",
        "id": "51dd98cb-caa9-4ef4-8ec8-5d2f9fca33f8"
    },
    {
        "author": "趙伾",
        "paragraphs": [
            "突兀當空勢不羣，嶄然頭角起祥氛。",
            "毗陵自古多英傪，可信孤峰解主文。"
        ],
        "title": "題安陽山",
        "id": "5532d055-7252-4fe4-a045-b99c5b40385b"
    },
    {
        "author": "鈄元珍",
        "paragraphs": [
            "大定山河四十秋，人心不似水長流。",
            "受恩深處宜先退，得意濃時便好休。",
            "莫待是非來入耳，從前恩愛反爲讎。",
            "世間多少忠良將，服事君王不到頭。"
        ],
        "title": "辭朝",
        "id": "fab75557-3e2a-4398-8cd8-bb8b17ac5cdf"
    },
    {
        "author": "鈄元珍",
        "paragraphs": [
            "宴罷瓊林酒一杯，忙忙驄馬出蓬萊。",
            "黎民喜遇三春雨，猾吏愁逢二月雷。",
            "带得一天新雨露，掃開宇內舊塵埃。",
            "文昌閣上人千萬，爭看神明奪錦回。"
        ],
        "title": "回朝",
        "id": "0841499e-456c-448e-8296-e70e06b5eeef"
    },
    {
        "author": "鈄元珍",
        "paragraphs": [
            "碧樹深林夏景涼，薰風飄競日偏長。",
            "閑時棋局娛賓樂，忙裏吟詩慰己惶。",
            "臣節櫟才惟謹肅，聖明敷德化頑強。",
            "退暇狂聲心猶耿，祈願烽煙息障疆。"
        ],
        "title": "歸隱",
        "id": "b979df3e-9503-49fe-8fe5-07d279b4ad7e"
    },
    {
        "author": "妙普庵主",
        "paragraphs": [
            "心法雙忘猶隔妄，色塵不二尚餘塵。",
            "百鳥不來春又過，不知誰是住庵人。"
        ],
        "title": "山居",
        "id": "064ff66c-ba57-450e-8719-1e9e8fff92be"
    },
    {
        "author": "妙普庵主",
        "paragraphs": [
            "學道猶如守禁城，晝防六賊夜惺惺。",
            "中軍主將能行令，不動干戈致太平。"
        ],
        "title": "警衆三首  其一",
        "id": "415c912a-05db-4e24-b981-d4c5c8f6bf56"
    },
    {
        "author": "妙普庵主",
        "paragraphs": [
            "不耕而食不蠶衣，物外清閑適聖時。",
            "未透祖師關棙子，也須存意著便宜。"
        ],
        "title": "警衆三首  其二",
        "id": "b064cca3-c87c-46bd-be8a-cfbcf9da6471"
    },
    {
        "author": "妙普庵主",
        "paragraphs": [
            "十二時中莫住工，窮來窮去到無窮。",
            "直須洞徹無窮底，踏倒須彌第一峰。"
        ],
        "title": "警衆三首  其三",
        "id": "ee31f4f6-e0ab-4dd6-a47d-f3e5b17aee80"
    },
    {
        "author": "妙普庵主",
        "paragraphs": [
            "劫數既遭離亂，我是快泎烈漢。",
            "如今正好乘時，便請一刀兩段。"
        ],
        "title": "偈三首  其一",
        "id": "1edd6257-703a-4698-ac9a-d8c3a189fb24"
    },
    {
        "author": "妙普庵主",
        "paragraphs": [
            "坐脫立亡，不若水葬。",
            "一省柴燒，二省開壙。",
            "撒手便行，不妨快暢。",
            "誰是知音，船子和尚。",
            "高風難繼百千年，一曲漁歌少人唱。"
        ],
        "title": "偈三首  其二",
        "id": "9a1a1a78-70d8-4cab-8541-b1d3dad82637"
    },
    {
        "author": "妙普庵主",
        "paragraphs": [
            "船子當年返故鄉，沒蹤跡處妙難量。",
            "真風徧寄知音者，鐵笛橫吹作散場。"
        ],
        "title": "偈三首  其三",
        "id": "1b58f495-5691-4997-a9d9-16ac008d6bf5"
    },
    {
        "author": "尹焞",
        "paragraphs": [
            "嗟夫人之生兮，一氣凝乎混茫。",
            "變而之死兮，去不知其何鄉。",
            "唯懿德之在人兮，愈久而不忘。",
            "歸安此室兮，其千萬年無壞傷。"
        ],
        "title": "亡姑墓銘詩",
        "id": "0b4ba9c3-8022-4be7-88c2-aba8e31fa649"
    },
    {
        "author": "尹焞",
        "paragraphs": [
            "少年亡意學經綸，老矣空餘此一身。",
            "面似髑髏頭似雪，卻來巖谷繼前塵。"
        ],
        "title": "過種明逸故居題絕句",
        "id": "1937c780-da25-4794-aac6-6adc4ab9538d"
    },
    {
        "author": "尹焞",
        "paragraphs": [
            "綠陰深處竹籬遮，也有紅花映白花。",
            "卻憶故鄉卿相第，不及張三李四家。"
        ],
        "title": "自秦入蜀道中絕句三首  其一",
        "id": "ca5e3345-f75c-4df3-8a0f-06d35cb1147a"
    },
    {
        "author": "尹焞",
        "paragraphs": [
            "曉來雨過槐陰潤，午霽風搖麥浪寒。",
            "自愧此身徒擾擾，未知何處可偷安。"
        ],
        "title": "自秦入蜀道中絕句三首  其二",
        "id": "8744cd58-b687-4809-88b9-bfcd28033064"
    },
    {
        "author": "尹焞",
        "paragraphs": [
            "南枝北枝春事休，啼鶯乳燕也含愁。",
            "朝來回首頻惆悵，身過秦川最盡頭。"
        ],
        "title": "自秦入蜀道中絕句三首  其三",
        "id": "1f934f55-9364-44f9-9a5c-0130bc8d7e6b"
    },
    {
        "author": "尹焞",
        "paragraphs": [
            "西來幾被雪霜埋，鴻雁嗷嗷莫強猜。",
            "今朝始踏商山路，高視浮雲任去來。"
        ],
        "title": "避賊至商山絕句",
        "id": "90e9c389-50c3-4df8-bebe-6a9543c77fbe"
    },
    {
        "author": "釋思慧",
        "paragraphs": [
            "板韻纔終，鼓聲三疊。",
            "人天交接，龍象回旋。",
            "祖佛家風，一時漏泄。"
        ],
        "title": "偈八首  其一",
        "id": "341479e8-0a83-40f6-b2ce-72c24d2a95d7"
    },
    {
        "author": "釋思慧",
        "paragraphs": [
            "天地一指，萬物一馬。",
            "踏倒繫驢橛，清風滿天下，莊生亦是悠悠者。"
        ],
        "title": "偈八首  其二",
        "id": "3ca76582-9b28-48d5-828f-e0302855a64e"
    },
    {
        "author": "釋思慧",
        "paragraphs": [
            "智海無這個忌諱，要開便開，要合便合。",
            "要打便打，要喝便喝。",
            "一切智通無障礙，十方世界橫該抹。",
            "靈叟靈叟，快活快活。"
        ],
        "title": "偈八首  其三",
        "id": "4d9df6c0-967a-4d6a-a672-bb2541864719"
    },
    {
        "author": "釋思慧",
        "paragraphs": [
            "透得荆棘過，枯木堂中第一座。",
            "拈得筆頭揮，長連床上第二機。",
            "若向個中論勝劣，得便宜是落便宜。"
        ],
        "title": "偈八首  其四",
        "id": "6df49fc2-c133-4f73-bda2-cb350a5048f8"
    },
    {
        "author": "釋思慧",
        "paragraphs": [
            "青春易過，白日難留。",
            "始見新年，又將一月。",
            "生死事大，人皆知之。",
            "了得生死，能有幾個。",
            "拄杖子了得死生，古今日月磨礲他不得。",
            "天堂地獄龍罩他不得，六道四生留連他不得，祖師言句羈絆他不得。",
            "如師了王，自在無畏。",
            "哮吼一聲，羣狐屏跡。",
            "有時橫按孤峰頂，鐵眼銅睛不敢窺。"
        ],
        "title": "偈八首  其五",
        "id": "4e530334-8ac2-4830-b523-6c469772431c"
    },
    {
        "author": "釋思慧",
        "paragraphs": [
            "一法既通，萬法無礙。",
            "拈起笊籬，放下布袋。"
        ],
        "title": "偈八首  其六",
        "id": "5cc4252e-6281-4e37-b8b9-72f64ce23f4d"
    },
    {
        "author": "釋思慧",
        "paragraphs": [
            "正說知見時，知見俱是心。",
            "當心即知見，知見即如今。"
        ],
        "title": "偈八首  其七",
        "id": "bf70f3c6-8546-4e14-8dbe-7835bdc9eee8"
    },
    {
        "author": "釋思慧",
        "paragraphs": [
            "閏年節候晚，六月始梅蒸。",
            "一番雲過一番雨，半日陰來半日晴。",
            "草鞋爛卻渾閑事，苦是禪人眼不醒。"
        ],
        "title": "偈八首  其八",
        "id": "698d987c-76b6-41a8-9793-d7cbbd93f96a"
    },
    {
        "author": "釋思慧",
        "paragraphs": [
            "妙高山頂，雲海茫茫。",
            "少室巖前，雪霜凜凜。",
            "齊腰獨立，徒自苦疲。",
            "七日不逢，一場懡㦬。",
            "別峰相見，落在半途。",
            "隻履西歸，遠之還矣。"
        ],
        "title": "偈四首  其一",
        "id": "b2e6992a-8792-4b52-9ab2-e9ff3a8fa27d"
    },
    {
        "author": "釋思慧",
        "paragraphs": [
            "大道只在目前，要且目前難睹。",
            "欲識大道真體，今朝三月十五。"
        ],
        "title": "偈四首  其二",
        "id": "e8605d9e-b30d-44ff-86bb-f4854ba9daa0"
    },
    {
        "author": "釋思慧",
        "paragraphs": [
            "一切法無差，雲門胡餅趙州茶。",
            "黄鶴樓中吹玉笛，江城五月落梅花。",
            "慚愧太原孚上座，五更聞鼓角，天曉弄琵琶。"
        ],
        "title": "偈四首  其三",
        "id": "d365c65c-dc6a-47c2-8582-7ffc2f5c5fab"
    },
    {
        "author": "釋思慧",
        "paragraphs": [
            "南詢諸友，踏破草鞋。",
            "絕學無爲，坐消日月。",
            "凡前易脫，聖解難忘。",
            "但有纖毫，皆成滲漏。",
            "可中爲道，似地擊山。",
            "應物顯形，如驢覷井。",
            "縱無計較，途轍已成。",
            "若論相應，轉沒交涉。",
            "勉諸仁者，莫錯用心。",
            "各自歸堂，更求何事。"
        ],
        "title": "偈四首  其四",
        "id": "96dd2b9e-d631-4600-b823-887e748d6faf"
    },
    {
        "author": "洪擬",
        "paragraphs": [
            "富貴功名豈易量，暫休聊洗十年忙。",
            "赤城山下林泉美，退老堂中日月長。",
            "種竹幾年心未厭，栽花經日手猶香。",
            "一丘寄傲真吾事，何必懷歸問故鄉。"
        ],
        "title": "建炎丞相成國呂忠穆公退老堂  其一",
        "id": "5c56e4f6-29b5-4b1c-82d1-98aa9ec7a0c3"
    },
    {
        "author": "洪擬",
        "paragraphs": [
            "千載明良不易逢，退居誰不慕高風。",
            "香留鐵硯韋編上，卷在金罍玉斝中。",
            "鼇足共知曾立極，龍韜猶欲倚平戎。",
            "追鋒只恐來相繼，行看東山起謝公。"
        ],
        "title": "建炎丞相成國呂忠穆公退老堂  其二",
        "id": "cc0dc74f-f66f-47a4-9d6d-c5b954ad0ba5"
    },
    {
        "author": "洪擬",
        "paragraphs": [
            "老去謾將書作伴，平生不喜酒爲名。",
            "倦遊落落忘塵事，清夢時時入化城。",
            "縱有詩騷渾漫與，回看波浪亦堪驚。",
            "赤城從阻陪高會，深自憐餘不及情。"
        ],
        "title": "伏睹三兄文會之樂皆見於詩不肖屏居山間頗以不獲陪末從爲歉輒繼高韻聊以自敘云爾。",
        "id": "810b2a73-225e-45b1-940f-593152b19524"
    },
    {
        "author": "洪擬",
        "paragraphs": [
            "七年溪山北，頗自愛吾廬。",
            "人生真寄耳，何必賦歸歟。"
        ],
        "title": "寧海五咏 崇教寓居",
        "id": "4cfc58de-a5d3-4907-87a5-a07c28d1fc9d"
    },
    {
        "author": "洪擬",
        "paragraphs": [
            "客欲談世事，詞鋒若戈矛。",
            "我已夢爲蝶，咄哉爲罷休。"
        ],
        "title": "寧海五咏 對客隱几",
        "id": "7735aecf-6493-411d-9335-1b7b465ddda8"
    },
    {
        "author": "洪擬",
        "paragraphs": [
            "新晴快老讀，斜日在遺編。",
            "吾非求甚解，會意即欣然。"
        ],
        "title": "寧海五咏 晚晴讀書",
        "id": "903b4214-dab5-4fcc-ac1b-07f5a3091e7f"
    },
    {
        "author": "洪擬",
        "paragraphs": [
            "萬事休杯酒，高情誰與論。",
            "寄語問安者，謹勿過吾門。"
        ],
        "title": "寧海五咏 窗下獨酌",
        "id": "e3dcee69-92cd-443e-b66f-495211dbdc8f"
    },
    {
        "author": "洪擬",
        "paragraphs": [
            "不知月欲落，但覺衣生稜。",
            "夜深誰是伴，相對祇孤燈。"
        ],
        "title": "寧海五咏 書齋夜坐",
        "id": "7747db80-d47e-4073-ac91-51c7577b16d7"
    },
    {
        "author": "王肱",
        "paragraphs": [
            "蓮橋琢石跨松蹊，滿院真香種木樨。",
            "欲得淡軒談寂照，須將明水洗沉迷。",
            "雲峰黯黯巴猿嘯，竹嶺蒼蒼杜宇啼。",
            "從此邦人知勝概，爲師增賁此招提。"
        ],
        "title": "瑞蓮橋",
        "id": "8c51961a-d274-4f05-9c63-9ea361908251"
    },
    {
        "author": "孫漸",
        "paragraphs": [
            "挾策自羽齡，周覽南華書。",
            "茫然訪道志，欲駕將焉如。",
            "朅來南華道，始識其故墟。",
            "塵跡寄委蛻，萬事同蘧廬。",
            "想其爲吏時，傲世樂有餘。",
            "天地等毫末，軒冕同錙銖。",
            "三公禮蓽戶，萬乘尊褐夫。",
            "去古邈已遠，澆風日淪胥。",
            "得喪嚇腐鼠，怒悅紛衆狙。",
            "材否笑鶩雁，斷續傷鶴鳬。",
            "釣臺已湮沒，漆城稱荒蕪。",
            "恨不見斯人，逍遙與之俱。",
            "還淳以反樸，撫俗歸黄虞。",
            "神交付恍惚，日暮猶躊躇。"
        ],
        "title": "過南華",
        "id": "b61436c2-854a-47e0-9bca-2ba8642f8b91"
    },
    {
        "author": "孫漸",
        "paragraphs": [
            "曉促零口征，晚留華清宿。",
            "彌月倦紛埃，晞取碼蓮湯浴。",
            "夜雨鬧庭梧，漏長秋睡足。",
            "平明徑欲西，霽色開林麓。",
            "遂作朝元遊，聊放千里目。",
            "嵯峨北來橫，渭水東轉曲。",
            "坡田散牛羊，沙岸翔鳬鶩。",
            "爽氣襲衣裘，青煙生井屋。",
            "憶昔唐天子，承天溺愛欲。",
            "翠輦拂行雲，鉤陳裹幽谷。",
            "遺址今尚存，繚垣半頹覆。",
            "玉像暗真僊，石槽標飲鹿。",
            "羯鼓寂無聲，連理空餘木。",
            "長生豈難求，有道書丹籙。",
            "淚未忘馬嵬，恨已悲金粟。",
            "往事寄冥冥，芳草依然綠。"
        ],
        "title": "遊驪山",
        "id": "34a92260-6e9b-4a16-ae22-4530afd702d6"
    },
    {
        "author": "王氏",
        "paragraphs": [
            "梁王宴罷下瑤臺，窄窄紅靴步雪來。",
            "恰似陽春三月暮，楊花飛處牡丹開。"
        ],
        "title": "雪中觀妓",
        "id": "110e291d-41d7-4249-a858-5bfb47896d17"
    },
    {
        "author": "葉集之",
        "paragraphs": [
            "桓桓忠愍公，決策動天意。",
            "際會武烈王，乘橋親總轡。",
            "登城建黄屋，戎狄先奪氣。",
            "三軍白光彩，壯士思敵愾。",
            "明星欻墜地，百萬可俱殪。",
            "天王體不殺，指日明大義。",
            "到今犬羊心，之死靡攜貳。"
        ],
        "title": "送李道甫辟大名名司錄  其一",
        "id": "44689552-39ae-4479-9dfb-faf7b67605f3"
    },
    {
        "author": "葉集之",
        "paragraphs": [
            "李侯江南英，身老自藏器。",
            "讀書盡百紙，落筆必千字。",
            "況兼熊豹姿，特負縱橫志。",
            "凄其望高躅，異世猶一致。",
            "大名國北門，自昔雄元帥。",
            "名賢慎柬拔，薦引必同類。",
            "操持紀綱地，實藉循良吏。",
            "要成百鍊剛，小大須歷試。"
        ],
        "title": "送李道甫辟大名名司錄  其二",
        "id": "3c11b5b6-5a8e-4afa-845a-7a5531a8723a"
    },
    {
        "author": "葉集之",
        "paragraphs": [
            "將略兵機斷若神，濟時須仗老成人。",
            "指揮自事囊中智，謀議誰參幕府官。",
            "已喜雄威存楚越，更有餘策取綏銀。",
            "明年此去登黄閣，要使恩霑萬國春。"
        ],
        "title": "次韻王帥彥昭破賊",
        "id": "74a93b19-a908-41b9-9a2d-be6082cd09d6"
    },
    {
        "author": "明不虧",
        "paragraphs": [
            "淋漓戲墨墮毫端，雨濕溪山作小寒。",
            "家在嚴陵灘上住，風煙不是夢中看。"
        ],
        "title": "題畫山水扇",
        "id": "e60778db-7386-4753-ade7-b86307921f22"
    },
    {
        "author": "明不虧",
        "paragraphs": [
            "故鄉深落落霞邊，雁斷魚沉二十年。",
            "寫盡彩牋無寄處，洞庭湖水闊於天。"
        ],
        "tags": [
            "洞庭湖"
        ],
        "title": "絕句",
        "id": "a9efff66-6035-4be5-83c6-03714fd8b8ad"
    },
    {
        "author": "魏鵬",
        "paragraphs": [
            "春閨曉起淚痕多，倦理青絲髪一窩。",
            "十八雲鬟梳掠過，更將鴛鏡照秋波。"
        ],
        "title": "閨情四首  其一",
        "id": "534e2029-30a5-4da8-a705-32d73924ba2d"
    },
    {
        "author": "魏鵬",
        "paragraphs": [
            "侍女新傾盥水湯，輕裝雪腕立牙床。",
            "都將隔宿殘脂粉，洗在金盆徹底香。"
        ],
        "title": "閨情四首  其二",
        "id": "fb92cb43-a1e1-4d8d-8538-ce0c01345a97"
    },
    {
        "author": "魏鵬",
        "paragraphs": [
            "紅綾拭鏡照窗紗，畫就雙眉八字斜。",
            "蓮步輕移何處去，階前笑折石榴花。"
        ],
        "title": "閨情四首  其三",
        "id": "aeb9631f-328e-4f19-976b-9ad40f734d88"
    },
    {
        "author": "魏鵬",
        "paragraphs": [
            "薫風無路入珠簾，三尺冰綃怕汗黏。",
            "低喚小鬟推繡戶，雙彎自濯玉纖纖。"
        ],
        "title": "閨情四首  其四",
        "id": "150d95e6-87b7-4e61-aa64-ccb97a7669dc"
    },
    {
        "author": "袁謙",
        "paragraphs": [
            "時人不識田園樂，只羨相如駟馬車。"
        ],
        "title": "句",
        "id": "26584d01-c8e0-4f16-b8f0-5243a09caaf2"
    },
    {
        "author": "張孜",
        "paragraphs": [
            "天資忠義惡囂華，貴不驕矜富不奢。",
            "憂國焦心誰別馬，愛人忘己特埋蛇。",
            "封潘名易夷齊比，相楚功難禹稷加。",
            "寂寂陰靈何所在，廟門空掩夕陽斜。"
        ],
        "title": "題遺愛廟",
        "id": "32dbdde0-f61d-49bc-8585-e38e517e1865"
    },
    {
        "author": "曾怛",
        "paragraphs": [
            "同寅驚膽落，罵賊風颼颼。",
            "君父綱維重，華彝道不侔。",
            "魂隨金刃遶，血濺越江流。",
            "原隰裒然處，餘杭涕泣求。"
        ],
        "title": "題仲兄死節",
        "id": "09fd24e9-5bfb-4136-a116-1a6835202f62"
    },
    {
        "author": "蘇過",
        "paragraphs": [
            "淡雲曉葱蘢，野水清可揭。",
            "山明草木秀，使里見瑣細。",
            "人閑境愈靜，地暖春先逝。",
            "桃李已青枝，落花空覆砌。",
            "涼風稍可愛，習習來衣袂。",
            "赤日雖未苦，炎炎逼裘毳。",
            "道人疑有道，襟裳弊。",
            "晨齋爨無煙，含糗聊卒歲。",
            "空階指蓽撥，破屋緣薜荔。",
            "拄杖挑筍蕨，折柳樊蘭蕙。",
            "居夷信何陋，即此可遁世。",
            "敢師浴乎沂，不數山陰禊。",
            "人生行樂耳，四海皆兄弟。",
            "何必懷故鄉，吾駕隨所稅。"
        ],
        "title": "正月二十四日侍親遊羅浮道院棲禪山寺",
        "id": "e2a2f97d-f9fa-4bcc-b19f-8ca8e6b0d4c5"
    },
    {
        "author": "蘇過",
        "paragraphs": [
            "草木異所稟，甘苦分炎涼。",
            "人參獨中和，羣藥敢雁行。",
            "雖微瞑眩力，頗著難老方。",
            "譬之古循吏，有益初無傷。",
            "安神補五臟，自使精魄強。",
            "羅浮仙者居，靈質不自藏。",
            "移根植膏壤，椏葉粲以長。",
            "東南雖異產，遼海誰能航。",
            "誓將北歸日，從我涉漢湘。",
            "種之眉山陰，得與伯仲嘗。"
        ],
        "title": "人參",
        "id": "5b72c265-53ee-416e-a862-1b35749d47c4"
    },
    {
        "author": "蘇過",
        "paragraphs": [
            "春槃擷新芽，秋篚得紅實。",
            "霜根醸我醪，色味兩奇絕。",
            "老人鬢已絲，處子何由得。",
            "早佩斯人言，百歲真瞬息。",
            "今我幸未衰，妙藥況咫尺。",
            "食前得珍蔬，新醸掃故疾。",
            "瘴海風土惡，地氣侵腰膝。",
            "玄鬢或傴僂，襁褓顔已墨。",
            "西河安可冀，北歸願如昔。",
            "區區摘蒼耳，麤陋非所敵。"
        ],
        "title": "枸杞",
        "id": "f634aae9-62e6-4db7-8cb1-58825eb1fd4e"
    },
    {
        "author": "蘇過",
        "paragraphs": [
            "黄門昔萬機，下士勤握沐。",
            "今已與世疏，雅志追沂浴。",
            "丹田有宿火，如比陽來復。",
            "轆轤自轉水，離坎俱實腹。",
            "謫居使事乏，惟喜薪水足。",
            "時濯西風塵，一寓歸鴻目。",
            "勿驚髀肉少，衣褐真懷玉。",
            "明鏡雖無垢，新苗良待沃。",
            "雨餘餐巖岫，露重膏松竹。",
            "更觀雲入山，心與境同熟。",
            "珍重耆城言，妙解何須讀。",
            "潔香非外求，清凈常返矚。",
            "物初信可游，儻來非所卜。",
            "益師莊叟言，養生貴緣督。"
        ],
        "title": "次韻叔父俗罷",
        "id": "4368dcbf-3a14-4d8a-8fa3-46ab6ddec8a4"
    },
    {
        "author": "蘇過",
        "paragraphs": [
            "歲豐田野歡，客子亦少休。",
            "糟牀有新注，何事不出游。",
            "春雲翳薄日，磻石俯清流。",
            "心目兩自閑，醉戧不驚鷗。",
            "茅蔣誰氏居，雞鳴隔林丘。",
            "曳杖叩其門，恐是沮溺儔。",
            "但苦鴃舌談，爾汝不相酬。",
            "筑室當爲鄰，往來無憚不。",
            "澄江可寓目，長嘯忘千憂。",
            "儻遂北海志，餘事復何求。"
        ],
        "title": "次陶淵明正月五日游斜川韻",
        "id": "380b15a7-6c33-43a9-9a10-1fc826e2dea2"
    },
    {
        "author": "蘇過",
        "paragraphs": [
            "神雀來何從，飛鳴自爲徒。",
            "尊卑有定分，衆色敢亂朱。",
            "與公作新年，禬禳陋桃符。",
            "南遷不見鵩，屢集升平烏。",
            "翩然自靈物，豈惟眷庭梧。",
            "年來翟公門，寂寞誰與娛。",
            "瓜田豈故侯，環堵真前儒。",
            "雖知非天窮，險阻殆切膚。",
            "海南夷獠窟，安得此異雛。",
            "似爲三足使，仙子儻見呼。",
            "定知隱几人，嗒焉非昔吾。",
            "不願宴西瑤，東華返舊都。"
        ],
        "title": "五色雀和大人韻",
        "id": "f9944652-215c-44d8-941d-ce36b45ad477"
    },
    {
        "author": "蘇過",
        "paragraphs": [
            "霜風連日惡，霜月連夜苦。",
            "青燈寒無光，翳翳昏復吐。",
            "念我手足愛，相望若秦楚。",
            "兩兄寄陽羨，耕稼事農圃。",
            "簞瓢有餘樂，菽水未爲窶。",
            "兩兄客潁川，耿耿懷去魯。",
            "近聞營菟裘，稍亦葺環堵。",
            "有弟雖咫尺，相逢猶齟齬。",
            "黄灣隔小海，孤嶺度大庾。",
            "今年厄陳蔡，夫子嗟兕虎。",
            "惟我二兄弟，頗亦嘗險阻。",
            "憶昔居大梁，共結慈明侶。",
            "晨窗惟六人，夜榻到三鼓。",
            "豈知聚散事，翻手如雲雨。",
            "我今處海南，日與漁樵伍。",
            "黄茅蔽澗谷，白霧昏庭宇。",
            "風高翔鴟梟，月黑號鼯鼠。",
            "舟居雜蠻蜑，卉服半夷虜。",
            "下牀但藥餌，遣瘴煩樽俎。",
            "何須鳶墮時，方念平聯繫語。"
        ],
        "title": "冬夜懷諸兄弟",
        "id": "2f912052-fa37-49ab-ad45-321e913bd634"
    },
    {
        "author": "蘇過",
        "paragraphs": [
            "灘聲已悲秋，澗色猶藏春。",
            "駕言東山游，緬彼千載人。",
            "使君平陽意，客至但飲醇。",
            "風松作鼓吹，迎送長江濱。",
            "爾來乘桴翁，歸路物色新。",
            "高情寓箕潁，絕意登麒麟。",
            "三吳有負郭，𥝧稏秋盈囷。",
            "瘴茅喜欲脫，下澤還當巾。",
            "縹緲九疑行，此生定知津。",
            "故人儻見思，尺書憑素鱗。"
        ],
        "tags": [
            "长江"
        ],
        "title": "次韻大人與藤守游東山",
        "id": "1dffcaee-a536-4f2d-bd0b-63750a2833aa"
    },
    {
        "author": "蘇過",
        "paragraphs": [
            "人皆有離別，我別不忍道。",
            "惟應付夢幻，事已共一笑。",
            "憶昔與仲別，秦淮匯秋潦。",
            "相望一葉舟，目斷飛鴻杳。",
            "伯兄陽羨來，萬里踰煙嶠。",
            "未溫白鶴席，已餞羅浮曉。",
            "江邊空忍淚，我亦肝腸繞。",
            "崎嶇七年中，雲海用浩渺。",
            "豈知羌村晚，驚拜杜陵老。",
            "干戈雖事異，歡喜動夷獠。",
            "山川舊悽慘，雲物今清好。",
            "不似玄都桃，秋風不堪掃。"
        ],
        "title": "將至五羊先寄伯達仲豫二兄",
        "id": "c593a4c1-1d2c-4af6-8e3f-9f550d389ba8"
    },
    {
        "author": "蘇過",
        "paragraphs": [
            "信馬來並州，並州在何許。",
            "太行如登天，憔悴欲誰語。",
            "青衫百僚底，屏氣不敢吐。",
            "謂當哭途窮，何但折腰膂。",
            "忽逢元紫芝，仰視得眉宇。",
            "敢論通家舊，竊欲比文舉。",
            "使君況不凡，高論傾肺腑。",
            "能容丞掾醉，不問車茵污。",
            "念我丘壑人，老矣事簪組。",
            "端如赴縲囚，坐受獄吏侮。",
            "感公懷抱開，一笑忘羈旅。",
            "雖知抱關惡，未忍賦歸去。",
            "相從僅滿歲，公已歌杕杜。",
            "秋風忽零亂，吹盡西山雨。",
            "定應摧行色，不遣車輪阻。",
            "天街早飛鞚，鵷喈喈看接武。",
            "青雲豈難到，少展垂天羽。",
            "區區亦自憐，從此歸農圃。"
        ],
        "title": "送張倅彥政赴闕",
        "id": "59f05578-e454-43d6-aa08-6b01ec4ddba9"
    },
    {
        "author": "蘇過",
        "paragraphs": [
            "秋陽六十日，閔閔歲可懼。",
            "原田龜坼塊，城市塵沒屨。",
            "誰歟悲若人，活彼於旦暮。",
            "精禋發仁惻，誠意輒上訴。",
            "神山閟靈湫，水旱天所付。",
            "潛虬嬾廢職，暴虎往鬬怒。",
            "抑無東海冤，又豈桑羊蠹。",
            "天心自響答，民語酌道路。",
            "嗟予生理拙，饑飽共農圃。",
            "披衣夜不眠，聽此簷間語。",
            "沉疴忽去體，黄壤流膏乳。",
            "少寬縣令責，盡復南畝故。",
            "呼兒酌我酒，欲寫無佳句。",
            "聊同千里謠，非公誰與哺。"
        ],
        "title": "郡守禱雨獲應",
        "id": "49cc7db4-42f4-4655-b81b-3ec69110a05d"
    },
    {
        "author": "蘇過",
        "paragraphs": [
            "吾君如湯仁，常爲無災懼。",
            "一夫恐不獲，貿貿悲輯屨。",
            "二斗東南憂，詔書走晨暮。",
            "陳陳發囷廩，粒食不待訴。",
            "知公經綸手，故以民社付。",
            "汪然叔度陂，不見偉節怒。",
            "德星所臨次，民瘼消朽蠹。",
            "祝祠往無愧，飛雨來半路。",
            "耕犁及二麥，浸灌休老圃。",
            "何人執筆書，爲瑞非虛語。",
            "應言潁川鳳，未要貓相乳。",
            "益欣獄訟少，三尺略細故。",
            "丞掾從歌呼，謳謠入章句。",
            "謝公未賦歸，赤子猶待哺。"
        ],
        "title": "再和",
        "id": "392837f2-36d9-4f36-affb-5fc41b425a6b"
    },
    {
        "author": "蘇過",
        "paragraphs": [
            "江湖半此生，老去徒見畫。",
            "看山眼已足，涉險夢猶怕。",
            "老燕久黄壤，遺墨獨未化。",
            "胸中有丘壑，故遣意匠寫。",
            "會逢知音人，契此筆端話。",
            "故山當早歸，誰是知津者。"
        ],
        "title": "題劉均國所藏燕公山水圖",
        "id": "43521992-b294-4365-b75c-25aebefc4fa0"
    },
    {
        "author": "蘇過",
        "paragraphs": [
            "恨無阿堵君，一區今尚欠。",
            "且謀蔽風雨，拔草聊自苫。",
            "低深人易安，儉陋鬼不瞰。",
            "寧辭力少勞，還視家無甔。",
            "從來生理拙，況此歲屢歉。",
            "故將簞瓢心，聊作粱肉砭。",
            "堂前有甘井，汲取良未厭。",
            "堂後有藥苗，一飽亦可暫。",
            "胡爲不歡樂，何事貧憂諂。",
            "作詩置座右，勿使斯言玷。"
        ],
        "title": "顔樂堂",
        "id": "63eb3da2-f536-49bc-9773-ffdfcf313392"
    },
    {
        "author": "蘇過",
        "paragraphs": [
            "快哉楚王風，庶人安得共。",
            "西陂浩無價，不計吾儕用。",
            "永日不可暮，窮居厭塵鬨。",
            "出門有佳詣，咫尺窺潭洞。",
            "危樓俯木杪，大廈森高棟。",
            "戶牖交梧楸，蒲荷接蘋葑。",
            "閑持枕簟往，遽起江湖夢。",
            "醒然涼肺肝，習習吹衣動。",
            "世間賤易得，清風誰與重。",
            "勞生不自覺，至樂那容衆。",
            "北窗與君享，世網念少縱。",
            "肉食固肥甘，輕塵沒飛鞚。"
        ],
        "tags": [
            "西湖"
        ],
        "title": "與范箕叟避暑西湖",
        "id": "e80a8df0-fe81-4c6b-a27f-87a1c7224120"
    },
    {
        "author": "蘇過",
        "paragraphs": [
            "謝公志東山，杖屨未冠蓋。",
            "興成江湖遊，意落軒冕外。",
            "陰陰聳百木，瀏瀏鳴溪瀨。",
            "拏舟破菰荷，尋徑穿蕭艾。",
            "新亭水心見，倒影飛虹背。",
            "青山忽入坐，境與今意會。",
            "公詩如干將，游刃天宇大。",
            "西湖真小鮮，殊未供刀鱠。",
            "雲煙日相劘，媚嫵分晴靄。",
            "妙語瀉瓊瑰，化工應有待。"
        ],
        "tags": [
            "西湖"
        ],
        "title": "陪郡守遊西湖泛舟曲水分韻得會字",
        "id": "e0e1c1d9-d9b9-4711-85b2-5ede9cfeb90f"
    },
    {
        "author": "蘇過",
        "paragraphs": [
            "三春失行樂，風雨與病惱。",
            "忽驚節物改，樹密鶯聲老。",
            "濫陪閑中客，載酒尋芳草。",
            "東郊縱適，蒼莽事幽討。",
            "誰歟有隱居，谿谷相鬰繚。",
            "疏籬映脩竹，叩門許徑造。",
            "主人雖鋤耰，好客自酒掃。",
            "結茅□□年，種木今合抱。",
            "飄然佳公子，忽弄松風操。",
            "絲桐豈能爾，妙意超物表。",
            "歸途踐危橋，月上千林縞。",
            "茲游非人寰，俗耳不可道。"
        ],
        "title": "同趙伯充遊曲水趙氏莊分韻得抱字",
        "id": "bf76dc06-52a3-4eec-ab19-3047cb868167"
    },
    {
        "author": "蘇過",
        "paragraphs": [
            "去鄉三十年，夢寐猶西土。",
            "阨窮未能歸，諒亦君子固。",
            "結廬箕潁間，絕意爲霖雨。",
            "聊清一室地，僅作跏趺處。",
            "邇來又謝客，不待羹轢金。",
            "西齋舊翳密，日宴窗先暮。",
            "東軒得爽嵦，真作禪侶住。",
            "陶潛採菊時，尚復有真趣。",
            "公今觀此心，湛然忘客主。",
            "坐了一大緣，固已遺能所。"
        ],
        "title": "和叔父移居東齋",
        "id": "a7329e2d-87c0-4360-8a15-346b73ea052b"
    },
    {
        "author": "蘇過",
        "paragraphs": [
            "二豪以詩鳴，優劣孰敢分。",
            "縱橫閱萬卷，何憂備三鄰。",
            "終年發揣摩，秀句吐陽春。",
            "誰云不菑畬，安取三百囷。",
            "汝潁素多奇，世不乏孫陳。",
            "著書效潛夫，奏賦嗤陵雲。",
            "哀時無祁奚，丹書誰爲焚。",
            "儻令試一割，晉盜當奔秦。",
            "德業閟不耀，天欲昌其身。",
            "定交乃余求，不貴白髮新。",
            "從此杖屨數，爲子掃榻塵。",
            "高談看亹亹，揮麈落紛紛。"
        ],
        "title": "次韻岑彥高史強本春日書懷二首  其一",
        "id": "f63675b0-a58d-4e04-b3f7-866370267cb5"
    },
    {
        "author": "蘇過",
        "paragraphs": [
            "逝水不可復，百年行中分。",
            "自嗟齒髪故，晚境桑榆鄰。",
            "節物謾消長，枯荄不知春。",
            "軒裳嘆雞肋，雀鼠盜廩囷。",
            "學藝晚愈拙，彈冠力難陳。",
            "澹然忘出處，任此無心雲。",
            "世路羊腸險，恐遭象齒焚。",
            "何如老山澤，憔悴非逃秦。",
            "嵩少幸咫尺，雲泉許容身。",
            "平生餘嗜好，舍舊當謀新。",
            "安心本無法，妙理契析塵。",
            "優哉真卒歲，豈復悅華紛。"
        ],
        "title": "次韻岑彥高史強本春日書懷二首  其二",
        "id": "a2e5fb52-7a6f-478b-9023-4289b3f9006a"
    },
    {
        "author": "蘇過",
        "paragraphs": [
            "胸中朝市遠，何必擇所居。",
            "門無結駟客，山林入吾廬。",
            "西洛有君子，筑室城之隅。",
            "種松在庭戶，志與淵明俱。",
            "朝挹西山爽，暮尋南澗娛。",
            "霜中鶴骨瘦，雨夜龍髯疏。",
            "主人應相似，節抱陵雲孤。",
            "不知寒暑遷，肯徇世俗趨。",
            "昔稱水南北，去曳侯門裾。",
            "能伴松菊老，固知涇渭殊。",
            "我恨營口腹，斂板慚妻孥。",
            "三逕未能歸，高臥子不如。",
            "青衫滿塵土，何時返樵漁。",
            "未用北山移，我來只須臾。"
        ],
        "title": "寄題撫松堂",
        "id": "cdfcaabe-26c5-4e7c-845c-6f8352f7478d"
    },
    {
        "author": "蘇過",
        "paragraphs": [
            "巨君竊漢璽，如取鴻毛輕。",
            "孟德老且死，不見姦業成。",
            "乃知朝無人，誰憚百公卿。",
            "一夫能仗節，介然屹長城。",
            "忠義國所託，安危與之並。",
            "吾於文舉見，坐折姦邪萌。",
            "誰能搏猛虎，乃用尺箠嬰。",
            "義氣橫宇宙，不煩尺寸兵。",
            "悲哉天所壞，一木難扶傾。",
            "梟鸞不兩立，夫子安得生。",
            "中原竟分裂，三姓鼎足爭。",
            "當知千載後，高名獨崢嶸。",
            "使君定不凡，論友古豪英。",
            "作堂追餘烈，豈祇求空名。",
            "廢卷屢嘆息，孤忠誰發明。",
            "玉石痛俱燼，鯨鯢脫誅烹。",
            "嗟余志謬懦，怒髪猶衝纓。",
            "九原不可作，涕淚徒縱橫。"
        ],
        "title": "寄題北海文舉堂",
        "id": "08a14ab3-409e-488a-8f67-54e07dfdc6b5"
    },
    {
        "author": "蘇過",
        "paragraphs": [
            "出門無所之，懷刺名欲滅。",
            "要求我輩人，庶緩禮法設。",
            "城南有勝士，塊坐方禪悅。",
            "不嫌來往頻，相對餐氈雪。"
        ],
        "title": "和王仲弓雪中懷友之什  其一",
        "id": "23fb69aa-0e27-4d7e-80f2-e1168705069e"
    },
    {
        "author": "蘇過",
        "paragraphs": [
            "我非淳于狂，君勿怖燭滅。",
            "時能啜少醴，誰爲穆生設。",
            "明窗坐弈棋，聊以寄怡悅。",
            "勝固無所爭，敗亦何足雪。"
        ],
        "title": "和王仲弓雪中懷友之什  其二",
        "id": "32f36dfc-d2ce-492d-8129-ce5d4d24dac1"
    },
    {
        "author": "蘇過",
        "paragraphs": [
            "猗歟丞相園，中有歲寒根。",
            "千夫屹冠劍，坐閱雲來孫。",
            "當年擁節旄，雅志在淇園。",
            "瑯玕映城郭，琴筑鳴潺湲。",
            "春筍半出林，橫鞭爭觸藩。",
            "坐陵霜雪氣，高壓桃李繁。",
            "年來王子猷，來乘刺史軒。",
            "請分一畝陰，自訪三家村。",
            "賦詩屬公考，益遣交情敦。",
            "一雨飽生意，莫嫌池水渾。"
        ],
        "title": "次韻少藴移竹於賈文元園二首  其一",
        "id": "cc12319a-f909-4c12-9fea-f9638d4d8d17"
    },
    {
        "author": "蘇過",
        "paragraphs": [
            "我公經綸手，胡爲試盤根。",
            "忠言與嘉績，有後期臧孫。",
            "胸中五千卷，三歲不窺園。",
            "種德如川增，源深自潺湲。",
            "遽辭承明廬，出備諸侯藩。",
            "仁風被草木，已覺棠陰繁。",
            "此君況手植，伴公讀書軒。",
            "未須勞越吟，寓目聊江村。",
            "羣豪爭吐奇，和詩相勸敦。",
            "愧無崢嶸句，往繼火陸渾。"
        ],
        "title": "次韻少藴移竹於賈文元園二首  其二",
        "id": "b0ae4a15-b4ac-4f32-9d51-a027f3955c1b"
    },
    {
        "author": "蘇過",
        "paragraphs": [
            "伯祖昔爲郎，出乘使者轓。",
            "德星照東蜀，遺愛及後昆。",
            "登車問民瘼，手拊創痍痕。",
            "遂使吾蜀人，不知獄吏尊。",
            "迢迢六十年，乃復見曾孫。",
            "曾孫早讀書，待詔金馬門。",
            "一選文昌省，駸駸西掖垣。",
            "凜然七尺軀，雲夢不足吞。",
            "乃居嚴徐間，臿齒吐吻脣。",
            "青雲豈不願，局促畏短轅。",
            "收拾五車書，歸掃西山墳。",
            "平生有家學，舍魚取熊蹯。",
            "況茲甘棠俗，尚懷挾纊恩。",
            "上以慰慈母，一笑請平反。",
            "下以慰父老，俯不怍九原。",
            "更酌老翁水，我爲歃此言。"
        ],
        "title": "送在庭姪頷漕歸蜀",
        "id": "832653fe-88c5-4627-89d7-ed315a3da31a"
    },
    {
        "author": "蘇過",
        "paragraphs": [
            "柴門似郊居，煙草碧萋蒨。",
            "君能慰幽獨，數面情已眷。",
            "山雨洗茅屋，耳目清如浣。",
            "憑君發妙語，筆有書萬卷。"
        ],
        "title": "和毋仲山雨後  其一",
        "id": "b5902e77-4e59-4900-b899-1442dcf60621"
    },
    {
        "author": "蘇過",
        "paragraphs": [
            "杜陵有佳句，久旱雨亦好。",
            "從教怨行旅，頗覺慰父老。",
            "我似廣文貧，飽食平生少。",
            "忍饑山澤儒，未易窺三島。"
        ],
        "title": "和毋仲山雨後  其二",
        "id": "fd1f79cf-b5f5-4edf-963c-992d45f7644d"
    },
    {
        "author": "蘇過",
        "paragraphs": [
            "西湖跬可至，不畏城闉阻。",
            "芒鞋與竹杖，穿泥未爲苦。",
            "清波暗萍藻，中無芙蕖吐。",
            "驟雨真可人，新荷亦掀舞。"
        ],
        "tags": [
            "西湖"
        ],
        "title": "和毋仲山雨後  其三",
        "id": "b1a5f03a-2e91-4566-8b98-0ba476e3a1f9"
    },
    {
        "author": "蘇過",
        "paragraphs": [
            "能琴何必弦，便曉琴中趣。",
            "學道何所得，知迷即真悟。",
            "嘗觀指非月，要似足忘屨。",
            "歸吾無所歸，茲焉定歸處。"
        ],
        "title": "和毋仲山雨後  其四",
        "id": "dba1c4b1-772e-4208-b219-0f0d2042bd30"
    },
    {
        "author": "蘇過",
        "paragraphs": [
            "吾廬不知暑，心閑自清涼。",
            "醉鄉豈難入，不假陶令觴。",
            "白髮我摧朽，青雲子軒昂。",
            "溪山會先往，簪組未汝忘。"
        ],
        "title": "和毋仲山雨後  其五",
        "id": "39bf35fd-0d97-473f-ace8-de64124eb0ef"
    },
    {
        "author": "蘇過",
        "paragraphs": [
            "春事已稍稍，雪泥阻遊觀。",
            "壯心本無多，老境嗟易闌。",
            "念子功名士，早嫌懷與安。",
            "棄繻事遠遊，肯待齒髪殘。",
            "世事屬饜耳，□□□□餐。",
            "急流成一快，勇退人獨難。",
            "慎守林泉幽，莫辭松桂寒。",
            "餘齡付空寂，粗免非意干。",
            "願同王翰鄰，未暇貢禹彈。",
            "粃糠身外物，況復子所嘆。"
        ],
        "title": "和范信中雪詩二首  其一",
        "id": "3b2efe7a-82ef-49d3-ac3b-68991ca56ef5"
    },
    {
        "author": "蘇過",
        "paragraphs": [
            "君家寓城市，乃有山林觀。",
            "高高復下下，卜筑殊未闌。",
            "昨夜三尺雪，閉門學袁安。",
            "且欣麥隴足，未怕紅梅殘。",
            "誰憐屬國蘇，取氈臥自餐。",
            "欲尋鳥道往，反畏屐齒難。",
            "凜凜谿邊竹，倚空爭歲寒。",
            "儼如十九夫，玉山方總干。",
            "悲風動騷屑，伴我長鋏彈。",
            "布衾冷如水，敢效無魚嘆。"
        ],
        "title": "和范信中雪詩二首  其二",
        "id": "7abe2a92-eeb8-4fea-98eb-9423a09b2ec8"
    },
    {
        "author": "蘇過",
        "paragraphs": [
            "小雪不盈寸，陰風何凜冽。",
            "那堪平地尺，奈此衣百結。",
            "天以固念念民，已兆豐年悅。",
            "不知貧與富，苦樂相懸絕。",
            "沈沈五侯居，碧瓦題目華棁。",
            "獸炭麒麟紅，銀瓶黄封揭。",
            "春風遶幄帳，醉面生綺纈。",
            "賜宴明光宮，玉色迷金闕。",
            "誰憐蓽門士，破壁穿飛屑。",
            "捉襟肘常見，納履指屢決。",
            "夜長不可度，薪濕何由爇。",
            "饑吟數更鼓，坐嘆生理拙。",
            "寒暑有代謝，俁須怨窮達。",
            "猶勝臥穹廬，破氈空自齧。"
        ],
        "title": "小雪",
        "id": "07d62e93-9213-4ab0-968d-df169b3f56a3"
    },
    {
        "author": "蘇過",
        "paragraphs": [
            "吾聞顔氏子，簞瓢歡有餘。",
            "不知外慕樂，服膺在詩書。",
            "君看軒冕榮，其辱與之俱。",
            "斯由豈不遂，上蔡曾弗如。",
            "倚伏無已時，循環共一塗。",
            "賢愚但相笑，莫知改前車。",
            "嗟我晚聞道，一官真蘧廬。",
            "得之不爲喜，失之分所無。",
            "塵垢未忘掃，冰炭久已除。",
            "蕭然百憂釋，夢覺兩于于。",
            "江南有高士，以樂名其居。",
            "嗜不同衆好，德則良不孤。",
            "磨鉛事簡策，校讎獨勤劬。",
            "持此返退藏，不願拾紫朱。",
            "黄卷有晤語，捨茲無與娛。",
            "安得乘扁舟，訪君在五湖。"
        ],
        "title": "湖陰有隱君子作軒曰獨樂鄉人常希古爲賦詩屬予同作寄之",
        "id": "d65db52f-8336-4865-a851-152f801030e2"
    },
    {
        "author": "蘇過",
        "paragraphs": [
            "達人無畛畦，從仕聊爾耳。",
            "言辭將軍幕，去作倉庾氏。",
            "君懷著雲夢，尚有恢恢地。",
            "眷此亦鴻毛，何足爲軒輊。",
            "相君澤未遠，風流王謝比。",
            "滿牀簪笏閒，乃見山林士。",
            "嗟余南畝人，投老坐關市。",
            "蕭然見眉宇，真足忘漿餽。",
            "平生南陽館，市駿得千里。",
            "帳中三千客，不數曳珠履。",
            "要知磊落人，臭味同蘭茝。",
            "翻然若鴻鵠，飛去今無幾。",
            "我行抽手板，亦復還耒耜。",
            "安能久俛首，自困刀筆吏。"
        ],
        "title": "送梁與可赴中山倉門",
        "id": "5127b5a2-50b8-452e-baba-9bdcd6dfcc54"
    },
    {
        "author": "蘇過",
        "paragraphs": [
            "帝子閔下士，狩臨千柱宮。",
            "來如月照夜，去若電掃空。",
            "馨香薦明德，降嘏初無窮。",
            "靈光每下燭，陋彼齋房中。",
            "大道含一氣，地天本相通。",
            "精誠貫白日，閶闔來清風。",
            "俾爾仁壽域，不宰造物功。",
            "眷言蘋藻微，報施良已豐。"
        ],
        "title": "葉守奉詔祠神霄二首  其一",
        "id": "62f14cb6-ec87-488d-8f6f-4338c54d5386"
    },
    {
        "author": "蘇過",
        "paragraphs": [
            "正直神所予，誠存邪自閑。",
            "齋壇夜寂寞，天風吹佩環。",
            "想像鸞鶴駕，雲霞隘空山。",
            "翩躚款帝闉，羣馭相追攀。",
            "屏息百慮空，凜然夜氣還。",
            "心灰塵埃境，跡寓沖虛間。",
            "益守清凈化，俗情開昧頑。",
            "無聲頌文德，庶幾窺一班。"
        ],
        "title": "葉守奉詔祠神霄二首  其二",
        "id": "9bfb3f7c-b28f-47a9-a25d-5f21ca6e9b3d"
    },
    {
        "author": "蘇過",
        "paragraphs": [
            "慟哭悲素秋，言登北山脚。",
            "昏埃迷滬嶺，疲馬戰犖確。",
            "歲月苦易得，俯仰成今昨。",
            "山雨壞古道，耕舂演示變谿壑。",
            "飛妖雖已息，空穟那堪穫。",
            "農夫抱耒嘆，四顧淚雨落。"
        ],
        "title": "北山雜詩十首  其一",
        "id": "5e1727ad-7a8e-4e4d-bee8-290881905693"
    },
    {
        "author": "蘇過",
        "paragraphs": [
            "空山寂無聞，獨擁寒鑪火。",
            "時時黄犬吠，知有行人過。",
            "扣門但樵叟，束薪求售我。",
            "辛勤易一飯，空腹安能果。",
            "我困亦無幾，僮僕行憂餓。",
            "明朝且食粥，彈鋏悲楚些。"
        ],
        "title": "北山雜詩十首  其二",
        "id": "0d094997-5355-4fc4-b846-8eb8b130a5e2"
    },
    {
        "author": "蘇過",
        "paragraphs": [
            "霜餘木葉脫，浩蕩風千里。",
            "簸搖茅屋下，布被冷如水。",
            "吾儕貧亦巧，紙帳陋紈綺。",
            "柴門任軒吼，曉夢方清美。",
            "牆東新鑿牖，朝陽催我起。",
            "安眠愧耕者，隴月射牛耳。"
        ],
        "title": "北山雜詩十首  其三",
        "id": "c1bdc2fc-af41-4b4e-817a-ee42aaefa45d"
    },
    {
        "author": "蘇過",
        "paragraphs": [
            "午椀不能寐，牀頭井百尺。",
            "轆轤下長綆，鏗響鳴山骨。",
            "分甘遍鄰社，甚旱猶湍碧。",
            "烹茶沸小鼎，自撥寒灰白。",
            "默默誰與語，扣門惟木客。",
            "坐念魯兩生，壁間有陳迹。"
        ],
        "title": "北山雜詩十首  其四",
        "id": "aa53f166-58c9-450c-a31d-bff67f58551f"
    },
    {
        "author": "蘇過",
        "paragraphs": [
            "默李吾所畏，文字班馬流。",
            "空齋鎖長夜，尺瀆橫吞舟。",
            "誰令效方朔，顧盼侏儒羞。",
            "不如談天李，高論隘九州。",
            "能爲齊諧語，自許監河侯。",
            "浮沈閭里間，與世真無求。"
        ],
        "title": "北山雜詩十首  其五",
        "id": "9b45db68-0498-4cad-8bfc-1279eab47a95"
    },
    {
        "author": "蘇過",
        "paragraphs": [
            "西南望平原，汝水稻千頃。",
            "黄雲卷𥝧稏，懷我江湖境。",
            "扁舟五月時，潑眼菱荷凈。",
            "歸來逢歲惡，半臂換湯餅。",
            "悵望雲子白，悲辛殘炙冷。",
            "采薇聊卒歲，雅志在箕潁。"
        ],
        "title": "北山雜詩十首  其六",
        "id": "db28f6c0-0ada-4d47-ad35-9ad4a7943515"
    },
    {
        "author": "蘇過",
        "paragraphs": [
            "居閑本可樂，閑久復難度。",
            "此心苟無著，永日未易暮。",
            "平生有習氣，但對黄卷語。",
            "詩書與博弈，等是忘閑具。",
            "不如觀此心，安用徒勞苦。",
            "湛然返靈源，當求無所住。"
        ],
        "title": "北山雜詩十首  其七",
        "id": "1b083cdc-f9b4-4f7d-a344-894240b28fb7"
    },
    {
        "author": "蘇過",
        "paragraphs": [
            "濛澒山頂雲，欲雨晝昏黑。",
            "似聞田父喜，茅舍有點滴。",
            "今年秋有蜚，不敢藝兩麥。",
            "天公猶見憐，一犁應不惜。",
            "我雖厭泥濘，與爾同休戚。",
            "詵詵有遺種，更望雪三尺。"
        ],
        "title": "北山雜詩十首  其八",
        "id": "a28fa3fa-9dcc-403a-9a38-98db8e4ed8aa"
    },
    {
        "author": "蘇過",
        "paragraphs": [
            "氈裘禦霜風，從人笑胡服。",
            "長齋似浮屠，逾月不知肉。",
            "東鄰有病媼，髪白垂鸛鵠。",
            "擁竈坐無衣，何曾飽脫粟。",
            "哀哉天民窮，壽考非其福。",
            "同此覆載間，我生良已足。"
        ],
        "title": "北山雜詩十首  其九",
        "id": "e9614551-d629-4d0b-bba1-ea0214449cb0"
    },
    {
        "author": "蘇過",
        "paragraphs": [
            "山月半輪出，寒光射天明。",
            "微雲掃何處，萬籟沉無聲。",
            "褰衣步東嶺，仿佛游化城。",
            "下視寰宇間，醯雞等營營。",
            "余幼好奇服，簪組鴻毛輕。",
            "羽人儻招我，攜手雲間行。"
        ],
        "title": "北山雜詩十首  其一○",
        "id": "ea6b907b-137b-4be3-b7dd-5fe14d4c2716"
    },
    {
        "author": "蘇過",
        "paragraphs": [
            "我如支離人，自負百鈞趨。",
            "羊腸路九折，傴僂纔半途。",
            "道逢任夫子，忽焉巾柴車。",
            "問君當何之，駕言返舊廬。",
            "息肩子有日，我愧今不如。",
            "嗟哉妻孥累，口腹亦見驅。",
            "一墮世網中，局促轅下駒。",
            "秋風送鴻鵠，萬里翔天衢。",
            "蓬瀛豈難到，定笑山澤癯。",
            "那知羈旅懷，扁舟夢江湖。",
            "行當投劾去，暮景收桑榆。",
            "願回結駟駕，時過原生居。"
        ],
        "title": "餞任況之",
        "id": "3c8d87fd-6f13-4c27-be03-a26276f43cae"
    },
    {
        "author": "蘇過",
        "paragraphs": [
            "何人潰溪流，忽作瓴建屋。",
            "不知幾魚蝦，生斃此枯瀆。",
            "纖纖躍泥沙，濡沫曾不足。",
            "雖求升斗活，終困螻蟻毒。",
            "眷余二三子，行春訪脩行。",
            "危橋得小憩，涸鮒哀窮蹙。",
            "汲井叩鄰里，捐金勸僮僕。",
            "好生人所欣，稚子助擥掬。",
            "要令徙窟宅，終免愧口腹。",
            "瓶罌得千尾，不滿百錢贖。",
            "勿輕其微細，有如異草木。",
            "蟻蜂雜君臣，蝸角載蠻觸。",
            "君看長平戰，一舉百萬覆。",
            "擾擾大塊中，鉅細同倚伏。",
            "達人齊萬物，愚士蔽一曲。",
            "慎勿廢此言，小惠何足錄。"
        ],
        "title": "三月十九日同仲豫兄長率崔遐紹趙漢英游朱園放魚",
        "id": "7181bac2-0a76-48a0-8335-add0831a2e11"
    },
    {
        "author": "蘇過",
        "paragraphs": [
            "所願非富貴，甘苦同友于。",
            "長衾與大枕，共寢從懸弧。",
            "爾來萬里別，南北如囚拘。",
            "一夫苟不獲，仁聖惟予辜。",
            "而我三兄弟，飄泊海與湖。"
        ],
        "title": "歲暮見懷  其一",
        "id": "e7356057-f216-471d-b902-d0fc8db22526"
    },
    {
        "author": "蘇過",
        "paragraphs": [
            "紛紛月掛樹，征人念行路。",
            "行路何茫茫，誰爲供屝屨。",
            "努力治蕪穢，公歸定非暮。",
            "東門會祖道，嘆息兩疏傅。",
            "滌器當自今，歸歟不愆素。"
        ],
        "title": "歲暮見懷  其二",
        "id": "a384bfac-29a3-49ac-b1c2-071ecc407d3c"
    },
    {
        "author": "蘇過",
        "paragraphs": [
            "碌碌抱關好，孰爲賢與愚。",
            "休歌紫芝曲，且和南郭竽。",
            "達人齊萬物，軒冕等塊蘇。"
        ],
        "title": "次韻孫海見贈  其一",
        "id": "9dc965e6-f2f8-414a-9dea-f997024911da"
    },
    {
        "author": "蘇過",
        "paragraphs": [
            "神仙何渺茫，羽人想丹丘。",
            "讀書悼無成，賣劍行買牛。",
            "眷此三萬軸，傳家無鄴侯。"
        ],
        "title": "次韻孫海見贈  其二",
        "id": "eb135a63-e0c7-41dc-8de6-ab17c288e416"
    },
    {
        "author": "蘇過",
        "paragraphs": [
            "折腰爲五斗，強言筦庫職。",
            "譬如彈隨珠，徒喪竟何得。",
            "坐詠淵明篇，令人有愧色。"
        ],
        "title": "次韻孫海見贈  其三",
        "id": "42504f5e-9384-43a1-b8c0-a5d8d94f7dd7"
    },
    {
        "author": "蘇過",
        "paragraphs": [
            "論交逮蓬蓽，此道久寥邈。",
            "君侯廊廟人，顧我何數數。",
            "夜光忽暗投，按劍驚卓犖。"
        ],
        "title": "次韻孫海見贈  其四",
        "id": "d7211e72-8ca7-4b5c-8c2d-a7da795eec5c"
    },
    {
        "author": "蘇過",
        "paragraphs": [
            "自分麋鹿姿，食薇山之阿。",
            "不意設羅門，屢辱結駟過。",
            "清談脫麈尾，奈此落月何。"
        ],
        "title": "次韻孫海見贈  其五",
        "id": "9b992217-6334-4ed4-9d1b-23e1b2157814"
    },
    {
        "author": "蘇過",
        "paragraphs": [
            "仕宦纔百日，邴公有餘懽。",
            "君今吏一邑，蕭然懷抱安。",
            "回翔雲間翮，退學鴻在磐。"
        ],
        "title": "次韻孫海見贈  其六",
        "id": "7e0f96ec-b3e9-44a8-99ef-c674b3dda782"
    },
    {
        "author": "蘇過",
        "paragraphs": [
            "簪組實外物，去來無慍喜。",
            "君看失馬翁，倚伏寄妙理。",
            "顧我不亡存，斯言定非綺。"
        ],
        "title": "次韻孫海見贈  其七",
        "id": "9f561762-85b8-476b-adad-ac679168ccd8"
    },
    {
        "author": "蘇過",
        "paragraphs": [
            "嗟余幼好奇，乘桴蹈南海。",
            "遠游信雖美，驚夢今猶每。",
            "一飽類邯鄲，苦樂何足駭。"
        ],
        "title": "次韻孫海見贈  其八",
        "id": "f28fa856-e302-4ed2-9d51-04a3bcb0ebbf"
    },
    {
        "author": "蘇過",
        "paragraphs": [
            "居閑得三益，詩社畢此生。",
            "君才浩無際，可畏銀河傾。",
            "孤軍犯大敵，半夜壁屢驚。"
        ],
        "title": "次韻孫海見贈  其九",
        "id": "3f55ef51-629d-4b50-a305-45a43231e61c"
    },
    {
        "author": "蘇過",
        "paragraphs": [
            "君有中山好，嚴風彫塞草。",
            "日月遽如許，相從恨不早。",
            "當呼伯雅君，看子玉山倒。"
        ],
        "title": "次韻孫海見贈  其一○",
        "id": "37965d61-1295-483d-8a13-b7dcaadfd4e2"
    },
    {
        "author": "蘇過",
        "paragraphs": [
            "谿山豈遠人，吏縛苦難到。",
            "豈惟畏簡書，誰與同嗜好。",
            "我作汝潁行，蹉跎春事老。",
            "況逢懷抱惡，千里風霜冒。",
            "故人知我歸，尺書遠見勞。",
            "似尋西溪約，故遣一介報。",
            "何時脫韁鎖，著我林泉帽。",
            "願言絕臧否，安用分瞭眊。",
            "世故定可憎，覆車寧復蹈。",
            "且共醉山翁，同看接䍦倒。"
        ],
        "title": "次韻任況之",
        "id": "7661f130-9f3d-4fe4-bc9a-4bbdc97947f8"
    },
    {
        "author": "蘇過",
        "paragraphs": [
            "春風回東皋，春雨濕田舍。",
            "芒鞋問脩竹，小圃條疏柘。",
            "史侯得此趣，十年官早謝。",
            "定知猿鶴怨，衣繡空行夜。",
            "世無摩詰手，誰見輞川畫。",
            "且復浮沉遊，款段聊叱咤。"
        ],
        "title": "次韻王仲弓贈史得之",
        "id": "2c1bf4d2-9e4c-40cc-8774-833efeaf4ddd"
    },
    {
        "author": "蘇過",
        "paragraphs": [
            "一生拙自謀，老去復誰諫。",
            "二年此流落，汝豈宜仕宦。",
            "三黜固不辭，難堪妻妾訕。",
            "四海將安歸，面垢風裂骨骭。",
            "五鼎不願食，誠言豈容贋。",
            "六韜素無奇，破敵未有間。",
            "七十古所稀，田園當早辦。",
            "八駿方並驅，瑤池朝與宴。",
            "九牛亡一毛，安用蓬蒿鷃。",
            "十室請老焉，佩弦吾敢慢。"
        ],
        "title": "次韻趙承之數詩",
        "id": "df37dec3-d5c6-4836-bf96-cd2968fbebc0"
    },
    {
        "author": "蘇過",
        "paragraphs": [
            "我生三十餘，憂患恰半生。",
            "飄零萬里外，偶存三弟兄。",
            "去去復遠別，朔風催客征。",
            "相看各華髪，豈免兒女情。",
            "五載臥箕潁，分甘一廛氓。",
            "嗟哉生理拙，口腹不解營。",
            "各逐升斗仕，彈冠愧淵明。",
            "誰知三徑荒，聊代十畝耕。",
            "我政牛馬走，君乃簿書嬰。",
            "壯心已灰槁，焦芽不復萌。",
            "莊舄偶懷越，嗣宗求步兵。",
            "行藏本無意，簪組鴻毛輕。",
            "脫去西風塵，江山照人清。",
            "扁舟五湖月，千里爲蒓羹。",
            "行著下下考，願辭赫赫名。",
            "青衫旁吏，時哉那可爭。"
        ],
        "title": "送伯達兄赴嘉禾",
        "id": "cd4131ab-f4d3-40ab-9d0a-a2d958f7db50"
    },
    {
        "author": "蘇過",
        "paragraphs": [
            "君詩如芝蘭，君操如松竹。",
            "寧當食舍魚，坐待熊蹯熟。",
            "申商掩仁義，已作高閣束。",
            "長吟失憔悴，短綴謝煩促。",
            "自然四壁空，惟有三冬足。",
            "我懷嵩少游，已辦巾一幅。",
            "願言山中友，先登惟子獨。",
            "須煩懸河辯，令我千兔禿。",
            "歸來詩滿囊，大勝富潤屋。",
            "窮通有定分，鳬脛悲所續。",
            "一醉盤溪堂，自取君詩讀。"
        ],
        "title": "和呂居仁宿盤溪",
        "id": "36182905-fd5a-4e4b-a16b-637c14bb177c"
    },
    {
        "author": "蘇過",
        "paragraphs": [
            "揚雄無儋石，而有宅一區。",
            "陶令官可棄，未免愛吾廬。",
            "古來賢達士，忘世未忘軀。",
            "豈知美惡間，共盡同籧篨。",
            "平生李居士，挈攜四壁無。",
            "常有好顔色，直緣身世疏。",
            "前年家城東，一椽爲有餘。",
            "今年家城西，隱几猶昔吾。",
            "此生正如此，夢覺兩徐徐。",
            "曾何置欣戚，舍舊新是圖。",
            "吾儕真小人，問訊填里閭。",
            "聊爲盤溪喜，德鄰良不孤。",
            "益知水竹深，中有山澤癯。",
            "雖非三宿桑，且學壺公壺。"
        ],
        "title": "駕李行父遷居盤溪",
        "id": "605d8b89-290b-4791-88d8-9555d15fb5ed"
    },
    {
        "author": "蘇過",
        "paragraphs": [
            "飛流半山來，忽作長劍倚。",
            "吾知有奇境，何畏虎尾履。",
            "郎官初得名，山川雖信美。",
            "誰能此巖居，暫寓非終止。",
            "吾儕世外緣，壯心殊不已。",
            "每譏懷與安，同是非夫恥。",
            "忍饑啖藜藿，且博一笑喜。",
            "更尋雲外人，安得助薪水。",
            "伶俜穿鳥道，窈窕下澗底。",
            "路述煙草合，欲往不得跬。",
            "登樓亡其梯，航海失一葦。",
            "仰觀二三子，脚下雲埃起。",
            "山靈若相戲，危石折屐齒。",
            "憂我不再來，遺恨丘壑裏。",
            "借君談天口，駭我未聞耳。",
            "秋高山更奇，後會志益偉。",
            "捫蘿貴先登，噬臍無效此。",
            "與君控扶搖，赤腳踏清泚。"
        ],
        "title": "次韻信中郎官庵",
        "id": "9c6ab1f2-cb19-4199-8dd0-1b3600ed8207"
    },
    {
        "author": "蘇過",
        "paragraphs": [
            "崢嶸兩山門，共挹一水秀。",
            "灘聲千鼓鼙，石壁萬龕寶。",
            "何人植翠柏，幽徑出塵囿。",
            "金銀佛寺古，夜籟笙竽奏。",
            "僧稀梵唄少，石險松竹瘦。",
            "惟當效樂天，早晚棄冠綬。"
        ],
        "title": "僕以事至洛言還過龍門少留一宿自藥寮度廣化潛溪入寶應翼日過水東謁白傅祠游皇龕看經兩寺登八節尤愛之復至奉先作此詩以示同行僧超暉",
        "id": "67377cf9-182e-41c6-97f7-982f1126755c"
    },
    {
        "author": "蘇過",
        "paragraphs": [
            "我生江海上，性與魚鳥逸。",
            "端來入世網，竟坐形骸役。",
            "此心本洞然，六月遭怵迫。",
            "常恐忘迹熟，主人不勝客。",
            "道人偶相逢，宿契類疇昔。",
            "巉巖秀眉目，灰槁心木石。",
            "語我學道難，吾徒猶不力。",
            "紛華久風靡，外慕失閫域。",
            "卑之毋高論，遣去身外物。",
            "未能忘饑寒，衣布飯疏糲。",
            "此語君自味，至道在咫尺。",
            "閱人吾雖多，子獨無荆棘。",
            "送行聊過谿，共躡登山屐。"
        ],
        "title": "予寓洛陽寶壇有僧悟超類有道者與語論事能援古證今蓋未祝髪時讀孔氏之史書涉獵大義爲浮屠猶不廢今老矣不復讀也形骸枯槁真能遺世故而玩死生者送予至龍門陪予游東西兩山作此詩別之",
        "id": "8fd433fc-92ad-4f7e-a10c-936998add89c"
    },
    {
        "author": "蘇過",
        "paragraphs": [
            "將軍山林士，本無軒冕意。",
            "乘流亦悠悠，得坎便止止。",
            "平生劇孟徒，作詩建安似。",
            "曹劉或爭先，沈謝何足擬。",
            "人窮語益工，天或相夫子。",
            "念君綠髪初，四海一身耳。",
            "要見元魯山，萬里立自致。",
            "許君窺藩籬，竟以身後委。",
            "翩然復躡蹻，便非昔隱几。",
            "功名頗見迫，終欲老雲水。",
            "豈料小卜筑，一谿城市裏。",
            "從茲儻來物，不足置慍喜。",
            "用尋巢許遊，無愧汝潁士。",
            "我有𥝧稏田，君多櫻筍美。",
            "杖屨日往來，風流豈不偉。"
        ],
        "title": "次韻范信中",
        "id": "3f213021-0617-496f-a667-e49f74b2f8a3"
    },
    {
        "author": "蘇過",
        "paragraphs": [
            "出處事莫並，昔諳今則疏。",
            "一從畏車冕，意遂甘泥塗。",
            "種髪日就白，衰顔寧再朱。",
            "壯心空萬里，老病寄一區。",
            "故人來蓬海，過門問樵蘇。",
            "平生詩酒豪，醉倒扶吳姝。",
            "憶昨試京兆，笑談鼠盜無。",
            "雞牛本同割，刀几無精粗。",
            "去去南陽野，何以爲君娛。",
            "三年方赤地，政成少踟躕。",
            "古爲賢守多，方略想可圖。",
            "民言或有酌，近數崔大夫。",
            "惜哉事大謬，誰爲焚丹書。"
        ],
        "title": "次韻趙承之留別",
        "id": "4127180d-4ad6-4bc1-98db-58b43c869c38"
    },
    {
        "author": "蘇過",
        "paragraphs": [
            "我老不自愛，幾時真罷休。",
            "浮沈閭里間，漫效馬少游。",
            "年來五十化，逝水無停流。",
            "胸中粗已了，浩蕩欲沒鷗。",
            "淵明我同生，共盡當一丘。",
            "試筑小斜川，佳名偶相儔。",
            "亦稱辛丑歲，與公更倡酬。",
            "當時二三友，得如友不。",
            "賦詩俱不地，疑有湛輩憂。",
            "聊將桃李句，瓊瑰副吾求。"
        ],
        "title": "小斜川",
        "id": "46174743-04b1-40a9-b40f-1e20d7cd38f6"
    },
    {
        "author": "蘇過",
        "paragraphs": [
            "太倉失紅陳，狡鼠得餘腐。",
            "既興丞相嘆，又發廷尉怒。",
            "磔肉餧餓貓，紛髯雜霜兔。",
            "插架刀矟健，落紙龍蛇騖。",
            "物理未易詰，時來即所遇。",
            "穿墉何卑微，託託此得佳譽。"
        ],
        "title": "賦鼠鬚筆",
        "id": "aed41d52-be94-40e3-8dc1-df122607d9f3"
    },
    {
        "author": "蘇過",
        "paragraphs": [
            "邊城無一娛，孰云從軍樂。",
            "惟有退食間，柴門可羅雀。",
            "念我江湖人，久不負漁樵約。",
            "安得漫浪遊，時解冠带縛。",
            "令尹我輩人，孤標寡然諾。",
            "晚逢任參軍，詩思湧泉落。",
            "裹飯從子來，隱几訪南郭。",
            "庶結三友懽，一笑忘杯酌。",
            "西溪淥已漲，渚柳風交錯。",
            "目斷君不來，孤鴻沒山脚。"
        ],
        "title": "子莊約況之遊西溪不至任有詩次其韻",
        "id": "161f7e09-5a71-44bc-9825-258d612fb1a7"
    },
    {
        "author": "蘇過",
        "paragraphs": [
            "羣芳爭春風，百態工嫵媚。",
            "毛嬙與西施，未易笑倚市。",
            "豈如空山蘭，靜默羞自致。",
            "幽香不可尋，獨秀繁露墜。",
            "高情謝簪組，遁世漢綺季。",
            "端來從子遊，定覺同伏味。",
            "岑衛星絕俗，厭貧聊試吏。",
            "官曹冷如水，終日學奇字。",
            "未能三徑歸，故作九畹藝。",
            "後來當勿剪，伴我司庾氏。"
        ],
        "title": "寄題岑彥明猗蘭軒詩",
        "id": "160b6769-66e4-43fd-b9ae-410641c80eda"
    },
    {
        "author": "蘇過",
        "paragraphs": [
            "莫將不貲身，玩此有限年。",
            "心待三逕足，何時賦歸田。",
            "陶令甑無粟，阮公不言錢。",
            "可憐六尺軀，坐受衆目憐。",
            "我正犯此戒，隱憂浩無邊。",
            "幽懷祇自知，攪佩悲芳荃。",
            "聞君昔種竹，妙意誠超然。",
            "欲伴歲寒老，此計將終焉。",
            "鬰鬰環堵中，清風自招延。",
            "林泉有餘樂，簪組未易牽。",
            "早知文章累，不願銘燕然。",
            "一爲世所羈，遂與昔志捐。",
            "富貴豈不欲，孤高易隮顛。",
            "翻然回吾駕，造物報爾天。",
            "辛苦自纏縛，老蠶迷再眠。",
            "邯鄲一夢破，懷抱良蹁躚。",
            "寄語山中友，信歸在言前。",
            "耘治秋水凈，掃灑春風妍。",
            "君言誠起余，肺腑不待鐫。",
            "強顔爲升斗，情態等市廛。",
            "投紱亦從此，過君請擊鮮。",
            "中止微鹿門隱，不愧竹林賢。",
            "放懷繩墨外，俱作平地仙。"
        ],
        "title": "和趙承之竹隱軒詩",
        "id": "89575431-ca69-4090-8638-c8016f97074e"
    },
    {
        "author": "蘇過",
        "paragraphs": [
            "豫章生而奇，蔚有千尋志。",
            "柯爲直見伐，根中萬乘器。",
            "自貽斧斤厄，信坐文章累。",
            "不如樗與櫟，生理默自遂。",
            "榮枯同蒿艾，老死徒棄置。",
            "我願處不材，一官隱官市。",
            "豈知夏畦勞，乃負淵明愧。",
            "卻羨任公子，蕭然居畏壘。",
            "彈冠聊爾爾，頗似漆園吏。",
            "官居接農舍，稼穡雲靡靡。",
            "放衙日亭午，吏散飽春睡。",
            "此語慎勿出，請爲倉庾氏。"
        ],
        "title": "寄題任況之樗翁軒詩",
        "id": "40d06f13-7040-46ac-bbb1-fe62a7acf2e0"
    },
    {
        "author": "蘇過",
        "paragraphs": [
            "早歲厭華屋，曲肱慕飲水。",
            "躬耕二頃田，僅可畢祭祀。",
            "長懷饘粥憂，每抱瓶罍恥。",
            "雖知學稼拙，豈不賢乎已。",
            "衰才謝嚴徐，吐吻上插齒。",
            "各從我爾好，勿問誰慍喜。"
        ],
        "title": "和叔寬田園六首  其一",
        "id": "b028324d-9678-4250-ac3a-56f77937f25d"
    },
    {
        "author": "蘇過",
        "paragraphs": [
            "平生粗知田，疆理南復東。",
            "常祈五日雨，未厭十日風。",
            "紛紛秀莨莠，恐害嘉穀叢。",
            "芟夷絕根本，肅殺先秋冬。",
            "坐獲箱筥收，庶幾粢盛供。",
            "一飯食我力，願與農夫同。"
        ],
        "title": "和叔寬田園六首  其二",
        "id": "47259876-b9e4-4982-bcfb-9cd83ad213b3"
    },
    {
        "author": "蘇過",
        "paragraphs": [
            "芃芃稼連雲，老少紛在場。",
            "禾稼已困雨，秔稌亦沒秧。",
            "計窮走羣望，敢愛牛與羊。",
            "可憐拾麥人，不憚道路長。",
            "號呼泥水中，滯穗收殘黄。",
            "對之懷抱惡，寧忍自舉觴。"
        ],
        "title": "和叔寬田園六首  其三",
        "id": "e12bcf04-e276-4bf8-9cfe-a126525bdf9f"
    },
    {
        "author": "蘇過",
        "paragraphs": [
            "重陰自凝結，雨脚方四羅。",
            "懸知茅屋下，寧有襦袴歌。",
            "終年望一麥，此地心今蹉跎。",
            "平疇亂蛙蛤，原隰長薜莎。",
            "哀哉南畝人，休戚均爾多。",
            "朝陽何時出，赫赫散滯疴。"
        ],
        "title": "和叔寬田園六首  其四",
        "id": "704552fb-46b2-462e-a6f5-9f07b3662925"
    },
    {
        "author": "蘇過",
        "paragraphs": [
            "縣官真愛民，使者交農徑。",
            "課吏有殿最，期使田野凈。",
            "蒼蒼豈遠人，禍福依民聽。",
            "欲知豐年報，常鑒德業盛。",
            "近聞河湟復，羽書獲萬姓。",
            "吾無矢石功，甘此夏畦病。"
        ],
        "title": "和叔寬田園六首  其五",
        "id": "b12113e3-d46b-49cc-8800-a7ce5b244426"
    },
    {
        "author": "蘇過",
        "paragraphs": [
            "十年資章甫，人棄我亦閑。",
            "得從長沮遊，時把嚴陵竿。",
            "本非厭作吏，未忍違故山。",
            "朝來行西疇，果腹惟三餐。",
            "信哉負郭美，五斗何足干。",
            "長爲田舍翁，所樂非所嘆。"
        ],
        "title": "和叔寬田園六首  其六",
        "id": "75447849-1538-4a9b-b942-7846e44cec0c"
    },
    {
        "author": "蘇過",
        "paragraphs": [
            "元戎度量大，六二坤直方。",
            "好士常仄席，疾惡如探湯。",
            "威名在夷虜，功烈紀太常。",
            "臧孫自有後，何必諫如棠。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其一",
        "id": "56a36770-8da8-41eb-974b-000c7d0d05ef"
    },
    {
        "author": "蘇過",
        "paragraphs": [
            "承明用儒將，那知有程李。",
            "坐制犬羊羣，泥封一丸耳。",
            "平生晉公子，從者皆國士。",
            "誰爲彀中游，狐趙何難擬。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其二",
        "id": "e9816464-5390-4070-b0db-851b5c3ea3f8"
    },
    {
        "author": "蘇過",
        "paragraphs": [
            "聞公卜菟裘，欲訪有魚稻。",
            "綵衣歸林下，池塘共春草。",
            "賢者享三樂，世俗未易道。",
            "但恐東山心，上意還不報。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其三",
        "id": "ddb75c0f-d959-48ca-b092-2ab6d250a169"
    },
    {
        "author": "蘇過",
        "paragraphs": [
            "我生良多難，已安懸磬室。",
            "端來強斂板，詭詞學造膝。",
            "枯荄那復春，羸兵敢借一。",
            "振履獨商歌，知音賴師乙。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其四",
        "id": "a2ce4402-f232-4350-9915-d0a42bc30aec"
    },
    {
        "author": "蘇過",
        "paragraphs": [
            "君從河朔來，言尋子桑飯。",
            "蹉𨇤自忘形，請交不敢憚。",
            "念君青雲士，我是江湖散。",
            "共爲逍遙游，未用相推挽。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其五",
        "id": "9eaf7bcb-f3ff-4b42-b13d-62e61e8a400c"
    },
    {
        "author": "蘇過",
        "paragraphs": [
            "與君期歲寒，窮堅老當壯。",
            "相從茅茨下，不羨凌煙上。",
            "仲由志亦陋，傷哉生無養。",
            "豈知衆所憂，簞瓢有佳況。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其六",
        "id": "fb9b4971-6910-40f7-8736-b88399a66670"
    },
    {
        "author": "蘇過",
        "paragraphs": [
            "三士從公歸，浩然志已諧。",
            "嗟余哭窮途，命也與時乖。",
            "落日慘關樹，凄風生庭槐。",
            "杖藜空徙倚，抱此難吐懷。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其七",
        "id": "8cb37fe6-4803-487a-a8e8-d4d1d17fb2f6"
    },
    {
        "author": "蘇過",
        "paragraphs": [
            "士貴得所託，結根悲兔絲。",
            "長松在萬仞，豈爲寒暑移。",
            "道義倘可棄，投歸吾不辭。",
            "區區寡所合，知我殆非私。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其八",
        "id": "1bc15f1a-475c-42a9-bb78-116cc9306270"
    },
    {
        "author": "蘇過",
        "paragraphs": [
            "我營潩水居，晏子近市隘。",
            "聞公欲卜鄰，會筑于門大。",
            "暫爲蒼生留，行作歸途戒。",
            "從此敢言交，紵衣仍縞带。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其九",
        "id": "49a05a97-93cb-47ed-8318-521e83e464c5"
    },
    {
        "author": "蘇過",
        "paragraphs": [
            "並門逢惡歲，寂寞如在陳。",
            "況我官獨冷，對客寒無茵。",
            "謀生求二頃，蓽門安賤貧。",
            "明時非自棄，願作畎畝臣。"
        ],
        "title": "張幾仲被召還朝其幕府趙承之送行至漳水用杜子美詩爲韻作詩十篇既還孫志康亦取其韻追送過方官並門因幾仲之來遂得諸公相遇今幕府例罷不能無離索之意故亦用此韻見意  其一○",
        "id": "a7135d19-8941-4462-8e26-3c21d5fba692"
    },
    {
        "author": "蘇過",
        "paragraphs": [
            "先君昔論交，士爲天下服。",
            "同升顧周行，歲晚逢吏部。",
            "俱懷丘明恥，共棄夫子惡。",
            "君方汗血駒，早就凌夢鄉賦。",
            "千里不難到，乃願伯樂顧。",
            "懷謁來中山，自許相如慕。",
            "荆州一得見，意已輕萬戶。",
            "我時望膺門，通達愧文舉。",
            "顧茲豪傑人，驥尾失早附。",
            "蹉跎二十年，塵滿幷州路。",
            "班荆話疇昔，墮淚髪垂素。",
            "中郎真有子，盡以功名付。",
            "文章蓋餘事，剛茹柔不吐。",
            "聊從兩油幕，謾借將軍筯。",
            "笑談出羽檄，橫槊縱奇句。",
            "吾聞明天子，赫赫張治具。",
            "網羅到巖穴，況子籍其譽。",
            "鐫功燕然山，行有千載遇。",
            "豈宜山谷中，尚使騏驥騖。",
            "請緩三逕歸，執筆太史柱。"
        ],
        "title": "送趙承之官滿還朝",
        "id": "511d77a1-66f7-4727-9ead-e0f6510f5b8f"
    },
    {
        "author": "蘇過",
        "paragraphs": [
            "承平絕羽書，盛德戢武威。",
            "將臣歸宿衛，禮樂班王畿。",
            "君侯褒鄂裔，汗血餘光輝。",
            "馬上談詩筆，笑學孫吳非。",
            "往年綴內朝，緩带臨戎機。",
            "駕言樽俎間，已覺枹鼓稀。",
            "我卜潁水居，里社得所依。",
            "方懲赤丸俗，遽賦杕杜歸。",
            "歸朝侍玉輦，絡馬黄金羈。",
            "封侯自有骨，坐看擇肉飛。"
        ],
        "title": "送王晉之還朝",
        "id": "ee91948a-9881-466d-a518-6f413bf8f9ad"
    },
    {
        "author": "蘇過",
        "paragraphs": [
            "予昔少年日，氣蓋閭里俠。",
            "自言似劇孟，扣門知緩急。",
            "千金已散盡，白首空四壁。",
            "烈士嘆暮年，老驥悲伏櫪。",
            "富貴比浮雲，妻孥真敝屣。",
            "世事如余何，禪心久空寂。",
            "世間出世間，此道無兩得。",
            "故應入枯槁，習氣要除拂。",
            "丈夫生死易，趨舍志匪石。",
            "當爲師子吼，佛法無南北。"
        ],
        "title": "聞潮陽吳子野出家",
        "id": "41d6e5b8-707a-47a1-9a6b-56a8a871ad2e"
    },
    {
        "author": "蘇過",
        "paragraphs": [
            "是身如傳舍，富貴同過客。",
            "齒髪日夜衰，職業道德哉卵投石。",
            "幽人臥林下，沆瀣餐竟夕。",
            "應笑蘭亭游，回頭已陳迹。"
        ],
        "title": "用韋蘇州寄全椒道士韻贈羅浮道士三首  其一",
        "id": "39efd03a-939d-4ed8-8a9d-bfcc0e38f984"
    },
    {
        "author": "蘇過",
        "paragraphs": [
            "神仙豈無路，試訪武陵客。",
            "天河尚可到，歸驗支機石。",
            "世人耳目隘，露槿那知夕。",
            "同趨桃李蹊，肯踐商顔迹。"
        ],
        "title": "用韋蘇州寄全椒道士韻贈羅浮道士三首  其二",
        "id": "3060dd54-e6bd-4f11-804e-65a1c33b47af"
    },
    {
        "author": "蘇過",
        "paragraphs": [
            "異時公子貴，珠履三千客。",
            "人生一飯飽，安用家萬石。",
            "百年過隙爾，朝不及謀夕。",
            "吾駕當早回，覆車豈無迹。"
        ],
        "title": "用韋蘇州寄全椒道士韻贈羅浮道士三首  其三",
        "id": "3c639b45-7185-4907-8f1a-65df11d272b7"
    },
    {
        "author": "蘇過",
        "paragraphs": [
            "彈冠初爲米，掛冠不待稔。",
            "人言學陶生，此舉安能盡。",
            "陶生物表人，世網那得窘。",
            "邈如孤鳳凰，翱翔天際嶺。",
            "聊應寓詩酒，不在朱絃韻。",
            "曾韓輕軒冕，雅意妙無畛。",
            "遠尋柴桑游，時遣醉帽隕。",
            "陟世憎儻來，歸耕猶有準。",
            "糟床得佳友，麴糵粗可信。",
            "攝衣請從之，嗟我獨後警。"
        ],
        "title": "次韻和韓君表讀淵明餽曾存之酒唱酬之什",
        "id": "9951f830-9759-4c10-b10c-f69b4c0c2e7c"
    },
    {
        "author": "蘇過",
        "paragraphs": [
            "先師詔後人，學優仕有餘。",
            "治身猶農功，勤惰報亦如。",
            "公子生華屋，翛然山澤癯。",
            "胸中一丘壑，結髪談詩書。",
            "閑平風流在，自與常人殊。",
            "清華通帝籍，簪受輝里閭。",
            "我獨求試吏，十室聊卷舒。",
            "未起青雲心，且與黄卷娛。",
            "淮壖留薦饑，待子活焦枯。",
            "前賢迹相踵，詠歌載西湖。",
            "麥秋未可期，往哺當勤劬。",
            "作詩聊祖道，請以書鄰虛。"
        ],
        "tags": [
            "西湖"
        ],
        "title": "送趙儀之丞汝陰",
        "id": "faf268f7-d1f0-48e0-b1c7-370418f11502"
    },
    {
        "author": "蘇過",
        "paragraphs": [
            "昔直承明廬，誰似先生早。",
            "前無雒洛人，後笑馮唐老。",
            "機雲謾聲價，班馬空詞藻。",
            "豈知淵源來，尚覺河漢小。",
            "斯文嘆未墜，妙意付幽討。",
            "言乘刺史藩，曾視金鑾草。",
            "飄然香案仙，宜著蓬萊島。",
            "未忘經濟心，甘爲窮鬼笑。",
            "手援溝壑危，自上蠲賦表。",
            "不知古襦袴，能活幾枯槁。",
            "端如德星臨，民瘼一驅掃。",
            "方安龔遂政，遠賦陽城考。",
            "越吟念莊舄，贈策嗟秦繞。",
            "江湖計不疏，經史心未了。",
            "但收王車歸，三徑不足道。",
            "平生林泉志，久矣軒裳藐。",
            "遠同謝安石，樂比東山好。",
            "蒼生獨未買，政坐功名擾。",
            "漢庭求諸儒，慨想前輩少。",
            "不用嘆周南，亟聞宣室召。"
        ],
        "title": "送葉藴歸縉雲",
        "id": "dfd6f39a-d1e7-4b2f-9d34-f2d06e9694f0"
    },
    {
        "author": "蘇過",
        "paragraphs": [
            "丈夫志四方，彈冠苦不早。",
            "終童來請纓，賈誼試三表。",
            "二子俱弱冠，功名滿懷抱。",
            "要非江湖士，未易語枯槁。",
            "君年逾三十，閉門事幽討。",
            "父兄逼從仕，攬轡方稍稍。",
            "久安田舍樂，寧坐元龍笑。",
            "白髪始爲郎，定似馮唐老。",
            "效官麴糵間，區區營一飽。",
            "雖知漿饋薄，要使人無保。",
            "淮蔡山川類，民淳足魚稻。",
            "作詩慰所思，夢繞池塘草。"
        ],
        "title": "送八弟赴官汝南",
        "id": "6df5218f-b33b-4c09-9dc7-24f16a94bbdb"
    },
    {
        "author": "蘇過",
        "paragraphs": [
            "言登嵩高峰，結束兩芒屩。",
            "攝衣上天梯，股栗戰犖確。",
            "不知幾流汗，躍出萬仞壑。",
            "剛風被太虛，塵世俯下濁。",
            "依稀兩仙童，遺我一丸藥。",
            "平生井底蛙，未見宇宙廓。",
            "四維忽騫舉，小知爲磅礴。",
            "得窮恢譎眼，賴有騰趠脚。",
            "東觀扶桑升，北瞰天河落。",
            "兏須議雄尊，培塿眇廬霍。"
        ],
        "title": "登峻極頂",
        "id": "e33faf6a-6d7c-406e-8f5f-d2fa609962d5"
    },
    {
        "author": "蘇過",
        "paragraphs": [
            "岑崟蔽日月，左右信艱哉。",
            "萬壑共馳騖，百谷爭往來。",
            "鷹隼既厲翼，蛟龍亦曝腮。",
            "崩壁迭枕臥，嶄石屢盤迴。",
            "伏波未能鑿，樓船不敢開。",
            "百年積流水，千歲生青苔。",
            "行行詎半景，余馬以長懷。",
            "南方天炎火，魂兮可歸來。"
        ],
        "title": "渡泉嶠出諸山之頂",
        "id": "69bb3f2b-c406-4ed7-8207-7121c0e7d54c"
    },
    {
        "author": "蘇過",
        "paragraphs": [
            "百川赴東海，如走萬國朝。",
            "橫岫列嵩岱，衆山失岧嶢。",
            "吾道豈不尊，凜然干雲霄。",
            "斯文有盟主，坐制狂瀾漂。",
            "天實相我公，高臥不知招。",
            "手持文章柄，爛若北斗標。",
            "末學病多歧，寢令世俗澆。",
            "申商日充塞，仁義愈寂寥。",
            "造物真有意，俾公以後凋。",
            "羣邪終放鄭，正始會聞韻。",
            "過也匪私祝，彼蒼自昭昭。",
            "後生方有託，未用憂簞瓢。"
        ],
        "title": "叔父生日  其一",
        "id": "51910522-6101-4839-99e5-d60dc5cd5f23"
    },
    {
        "author": "蘇過",
        "paragraphs": [
            "溝瀆嗟尋常，固爲吞舟厄。",
            "風無九萬里，焉載垂天翼。",
            "老人臥箕潁，初非厭簪紱。",
            "時哉莫吾容，道大俗隘迫。",
            "虎兕歌曠野，鸞鳳棲枳棘。",
            "蒼生謾悵望，吾道何欣戚。",
            "卜筑殆將隱，門無翟公客。",
            "高蹤躡巢由，援手謝卨稷。",
            "我觀造物意，申甫爲時出。",
            "未應茲偉人，獨不裨衮職。",
            "功名世所趨，富貴亦過隙。",
            "豈知難老福，天以壽有德。",
            "亭亭南澗松，不羨棟梁索。",
            "方茲閱寒暑，寧欲顧匠石。",
            "世間出世間，此得無兩得。",
            "回首承明廬，摩挲看銅狄。"
        ],
        "title": "叔父生日  其二",
        "id": "63ea7dc9-c427-4829-ae3f-2b9d347edf55"
    },
    {
        "author": "蘇過",
        "paragraphs": [
            "鬰鬰澗底松，千年養奇幹。",
            "盤根入窈窕，翠蓋摩霄漢。",
            "巖深飽霜雪，路絕窺輪奐。",
            "空回牛刀手，屢發匠石嘆。",
            "物生非不逢，得天地所贊。",
            "雖微棟梁求，幸免斤斧難。",
            "我公廟堂人，端委四夷憚。",
            "豈惟福蒼生，高風激貪懦。",
            "云何臥箕潁，當寧方宵旰。",
            "吾道久寂寥，賢愚良未判。",
            "汗顔一如既往血指，袖手寧坐看。",
            "卷懷霖雨心，警策露電觀。",
            "形神妙自契，眉目光璀璨。",
            "長松信可倚，柯葉四時貫。",
            "東風漫滋榮，寒雨徒零亂。",
            "何異楚靈椿，春秋安可算。"
        ],
        "title": "叔父生日  其三",
        "id": "111a2250-23c4-49f2-aa81-eb219ab7c84d"
    },
    {
        "author": "蘇過",
        "paragraphs": [
            "物居覆載間，陰陽爲盛衰。",
            "我觀衆草木，春風不相遺。",
            "春風暫能榮，還有搖落時。",
            "區區諉消長，歲月胡能支。",
            "世人如草木，世態豈異茲。",
            "擾擾方寸中，坐受寵辱移。",
            "晝錦方自眩，飲水誰汝知。",
            "可憐千金軀，坐困毫與釐。",
            "大哉孔孟志，夫子真能師。",
            "浩然剛在氣，直養充四維。",
            "貧富未易動，寒暑何從窺。",
            "塞馬無倚伏，昭琴謝成虧。",
            "還觀儻來物，造物戲小兒。",
            "臞仙事吐納，閱世猶有之。",
            "至人不導引，眉壽何復疑。",
            "惟應廣成子，當與此心期。"
        ],
        "title": "叔父生日  其四",
        "id": "bf8929c3-ccbb-4e89-87a5-91fd6e259000"
    },
    {
        "author": "蘇過",
        "paragraphs": [
            "吳山翠如藍，越水碧如銅。",
            "山川吐奇秀，儒釋俱爭鋒。",
            "接跡有禪老，提綱古宗風。",
            "其餘將詩律，島可不足攻。",
            "我久客塵土，雖窮詩未工。",
            "要知筆硯廢，似缺山水供。",
            "上人三吳來，句法乃有從。",
            "老潛已黄壤，弟子傳清雄。",
            "益復訪雲水，高情謝樊籠。",
            "試草北山移，爲我招琴聰。"
        ],
        "title": "贈詩僧從信",
        "id": "042da01a-d878-4892-b5d2-a79b1d066776"
    },
    {
        "author": "蘇過",
        "paragraphs": [
            "吾蜀士尚氣，憑陵以相高。",
            "儻無勝己友，便絕平生交。",
            "詩書將吾軍，道藝恃所操。",
            "寧甘斃百戰，詎肯挫一毫。",
            "氣俗未易改，波瀾到方袍。",
            "世鵬此其流，何止事風騷。",
            "我觀浮屠法，成佛須我曹。",
            "榮枯寄夢幻，生死真鴻毛。",
            "恨子太孤直，嶄然出蓬蒿。",
            "須防斤斧厄，且爲聲名逃。",
            "空山人迹少，晏坐狐貍嗥。",
            "三年再見子，庶其免風濤。"
        ],
        "title": "送鄉僧世鵬遊嵩少",
        "id": "76258c13-9c65-4df6-a9b4-36362a425961"
    },
    {
        "author": "蘇過",
        "paragraphs": [
            "微雨止復作，柴門蓬蒿積。",
            "城隅得幽逕，違淖洷躡屐。",
            "吾邑有君子，官居似禪寂。",
            "惟聞弦歌聲，不見慍喜色。",
            "公庭絕笞箠，東閣亂書帙。",
            "蕭然拂塵榻，容我不速客。",
            "清風掃煩溽，淺沼弄寒碧。",
            "小飲起縱棹，荷翻珠的皪。",
            "我本江湖人，久負雲役。",
            "釣竿未入手，越吟同莊舄。",
            "君行賦杕杜，我分安蓬蓽。",
            "他時剡溪船，永謝言游室。"
        ],
        "title": "訪江令德脩置酒泛舟",
        "id": "64e1c5dc-fff0-4304-8802-e0b111764985"
    },
    {
        "author": "蘇過",
        "paragraphs": [
            "節物自催迫，意閑歡有餘。",
            "駕言二三子，往尋隱者居。",
            "城隅有喬木，人言于公閭。",
            "當時乞身歸，買田將結廬。",
            "悲哉絲竹地，今爲狐兔墟。",
            "野色映脩竹，清溪數游魚。",
            "驚風下木葉，策策紛填渠。",
            "俯仰成今昔，嘆此卜筑初。"
        ],
        "title": "次韻曲水泛舟四首  其一",
        "id": "b9fe7cfc-cc55-4905-b0e7-47d43e4bc91f"
    },
    {
        "author": "蘇過",
        "paragraphs": [
            "謫仙來人間，風流占名城。",
            "時將琬琰句，自和鈞天聲。",
            "好語一題拂，羣趨耳爭傾。",
            "溶溶此溪水，似契高人情。",
            "未許五湖去，聊爲一舟橫。",
            "我意正浩渺，酒觴且徐行。",
            "仍呼明月來，孤光與簷平。",
            "邈焉想塵寰，萬類方營營。"
        ],
        "title": "次韻曲水泛舟四首  其二",
        "id": "63ef057e-9ab1-454d-b423-4ecabca91f70"
    },
    {
        "author": "蘇過",
        "paragraphs": [
            "歲晚得膏澤，蕎花香滿村。",
            "稍令催科帖，迤邐不到門。",
            "我有賢太守，手撫瘡痍痕。",
            "未遽捨我去，壽公福祉繁。",
            "一飽誠難得，敢忘肉骨恩。",
            "爭看刺史天，扶攜上牆垣。",
            "忽驚麋鹿姿，中有誠意存。",
            "顧予一廛氓，聊誦野老言。"
        ],
        "title": "次韻曲水泛舟四首  其三",
        "id": "655e2fb7-02f8-4d5a-a70b-2f40c35218e0"
    },
    {
        "author": "蘇過",
        "paragraphs": [
            "性不事軒冕，敢從公卿遊。",
            "田歌扣牛角，誰意樂府求。",
            "公有三島客，凜然氣橫秋。",
            "賦詩兩未厭，卒歲當優悠。",
            "越吟何太早，言尋丘壑幽。",
            "但恐元龍笑，汲汲謀田疇。",
            "寄語玉澗友，達人遺乘流。",
            "拄笏看西山，不妨茲唱酬。"
        ],
        "title": "次韻曲水泛舟四首  其四",
        "id": "9bc6b9df-b626-47f1-b067-605ce3bb9a23"
    },
    {
        "author": "蘇過",
        "paragraphs": [
            "天胡久不雨，我欲訟之天。",
            "二麥槁欲死，驕陽猶熾然。",
            "重陰數布野，雨意來無邊。",
            "未許一濡地，輒遇四風顛。",
            "擺搖澗谷響，寧復留雲煙。",
            "雨師良已勤，風伯殆未悛。",
            "天公縱此爲，忍使暴我田。",
            "默訴若有答，不待巫史傳。",
            "昨者六七月，屋溜如繩懸。",
            "淋漓逮十日，奔突潰百川。",
            "行旅已斷道，閭閻欲通船。",
            "不藉屏翳功，日星幾變遷。",
            "我請酌民情，血誠通帝淵。",
            "風雨要有時，乃不爲咎愆。",
            "赤子仰粒食，云何絕其煙。",
            "徒閔負販勞，不憂稼穡先。",
            "怨讟滿南畝，懽忻爲市廛。",
            "謾說昏墊害，欲誇掃除賢。",
            "何曾補日月，空祇留饑年。",
            "區區訟風伯，聊賡退之篇。"
        ],
        "title": "訟風伯",
        "id": "7ec97570-48ab-47cf-9c72-83e7a67e20a0"
    },
    {
        "author": "蘇過",
        "paragraphs": [
            "薰風轉亭午，流汗浹絺綌。",
            "隆隆空山雷，跨海飛雨黑。",
            "芭蕉集亂響，風竹瀉暗滴。",
            "懸知歲有待，已喜瘴先滌。",
            "沈沈璧月上，稍稍星河出。",
            "枕簟延清光，草木沍寒碧。",
            "幽人夢未回，良夜誰與惜。",
            "隔籬喚西家，倒榼共餘瀝。",
            "西家長苦貧，而有好顔色。",
            "終年飯半菽，愛酒無從得。",
            "嗟余不解飲，看爾時舉白。",
            "豈不賢老兵，聊慰羈旅夕。"
        ],
        "title": "雨後見月",
        "id": "11c99c70-f306-4c86-a8ba-49dd4dc90ed6"
    },
    {
        "author": "蘇過",
        "paragraphs": [
            "一更山吐月，鑑影搖空瀾。",
            "懸知今夕遊，不減蓬瀛看。",
            "凈霧掃餘瘴，清飈戒初寒。",
            "行樂不可遲，乃此桂未殘。"
        ],
        "title": "次韻大人五更山吐月  其一",
        "id": "04a6295c-811b-4ae3-a9d4-6ff42e792faf"
    },
    {
        "author": "蘇過",
        "paragraphs": [
            "二更山吐月，玉杯側清夜。",
            "誰知蜑子船，獨釣澄潭下。",
            "幽人酌桂醑，冰碗白玉藉。",
            "他時羅浮錄，父老成佳話。"
        ],
        "title": "次韻大人五更山吐月  其二",
        "id": "e3e5d9e4-b44b-4982-85d1-7abb24c717fb"
    },
    {
        "author": "蘇過",
        "paragraphs": [
            "三更山吐月，半璧沈沈起。",
            "無言三友歡，夜夜仍會此。",
            "羽毛見秋蟲，鮮甲動沙水。",
            "此味世莫知，勿言驚俗耳。"
        ],
        "title": "次韻大人五更山吐月  其三",
        "id": "78e60dd1-696a-4165-8c99-077dea1461ff"
    },
    {
        "author": "蘇過",
        "paragraphs": [
            "四更山吐月，紙帳驚虛明。",
            "披衣訪黄冠，野渡孤舟橫。",
            "束緼旋乞火，犬號驚夜行。",
            "歸休勿久娛，霜露滿山城。"
        ],
        "title": "次韻大人五更山吐月  其四",
        "id": "cd907e9f-0a32-438c-a8ae-88d6972c7096"
    },
    {
        "author": "蘇過",
        "paragraphs": [
            "五更山吐月，纖纖猶燭幽。",
            "寸陰惟此夜，敢辭數登樓。",
            "寒砧遠隨風，鳴蛩亦悲秋。",
            "憑欄獨搔首，微吟和漁謳。"
        ],
        "title": "次韻大人五更山吐月  其五",
        "id": "43b8ff06-4c16-4611-8cac-ae74e84d2819"
    },
    {
        "author": "蘇過",
        "paragraphs": [
            "南行幾萬里，親舊書亦缺。",
            "誰知傾蓋交，乃勝白頭節。",
            "去國日已遠，凄涼瘴煙窟。",
            "未著絕交書，已嘆交遊絕。",
            "門前空雀羅，巷語紛鴃舌。",
            "怪君一事無，訪我此窮髪。",
            "自憐甑生塵，每愧羹屢頡。",
            "何以爲子娛，江水清可啜。",
            "男兒重志氣，勿使變窮達。",
            "寧甘一瓢樂，恥爲五斗折。",
            "火急數相聚，回頭君欲別。",
            "一榻當再懸，重來爲君設。"
        ],
        "title": "贈王子直",
        "id": "56168eed-ee32-44da-b16b-c239b3961a19"
    },
    {
        "author": "蘇過",
        "paragraphs": [
            "管鮑死已久，交情雲雨翻。",
            "平生我知子，窺見牆及肩。",
            "老驥嘆伏櫪，壯士悲暮年。",
            "百金空鬻技，未分齒髪殫。",
            "哀哉兔絲蔓，生理寄所纏。",
            "君看秋風至，掃蕩何時安。",
            "誰令三徑荒，投老食屢艱。",
            "短綆謾自持，欲引百尺泉。",
            "造物不我私，同彼草木繁。",
            "不求桑榆暖，乃慕松桂寒。",
            "學稼雖可賤，樂志良獨難。",
            "當觀五鼎食，不異瓢與簞。",
            "卜筑願俱棲，勿學雞相連。",
            "作詩置坐右，勉視後者鞭。"
        ],
        "title": "和叔寬贈李方叔",
        "id": "ad63ef8e-1c3f-480d-bcff-01e7577d472e"
    },
    {
        "author": "蘇過",
        "paragraphs": [
            "朱顔染黄茅，自意嶺表人。",
            "長恬服世俗，敢愧歠菽貧。",
            "送車反自厓，異獠紛來賓。",
            "蛙蝝與蚔醢，敬我如族姻。",
            "海風吹余舟，夜渡徐聞垠。",
            "往來一漚間，勞生竟非真。",
            "重尋江南遊，再款空同闉。",
            "山中有異士，束書來卜鄰。",
            "胸中出虹霓，雷袂勇且仁。",
            "索居□枯槁，賴此意少春。",
            "當年老于公，硬語本爲民。",
            "終身雖坎壈，誰得疏而親。",
            "臧孫固有後，仲子先離倫。",
            "不憂廊廟遲，綠髪未肯銀。",
            "季子又一奇，武庫戈矛新。",
            "片言折鹿角，不許枝詞諄。",
            "近聞獲麟書，還許登成均。",
            "歸歟汶上兄，器新人惟陳。"
        ],
        "title": "用伯充韻贈孫志舉",
        "id": "099afd85-5c98-40b7-98c6-b2592348248f"
    },
    {
        "author": "蘇過",
        "paragraphs": [
            "至人寓迹塵凡中，杖頭掛壺來何從。",
            "長房俗眼偶澄澈，一笑市井得此翁。",
            "試窺壺中子無物，何處著此千柱宮。",
            "毘耶華藏皆已有，不獨海上棲瀛蓬。",
            "我聞須彌納芥子，況此空洞孰不容。",
            "何人誤持一嶂出，恍是九華巉絕峰。",
            "令人卻信劉郎語，當年霹靂化九龍。",
            "誰將真形寫此石，太華女几分清雄。",
            "終當作亭號秋浦，刻公妙句傳無窮。"
        ],
        "title": "湖口人李正臣蓄異石廣袤尺餘而九峰玲瓏老人名之曰壺中九華且以詩紀之命過繼作",
        "id": "c526e235-7500-43f2-9ea8-8495d553225c"
    },
    {
        "author": "蘇過",
        "paragraphs": [
            "我公陰德誰與京，學道豈厭遲蜚鳴。",
            "世間出世無兩得，先使此路荒承明。",
            "謫官羅浮定天意，不涉憂患那長生。",
            "海涯莫驚萬里遠，山下幸足五畝耕。",
            "人生露電非虛語，在椿固已悲老彭。",
            "蓬萊方丈今咫尺，富貴敝屣孰重輕。",
            "結茅願爲麋鹿友，無心坐伏豺虎獰。",
            "況公方瞳已照座，奕奕神光在天庭。",
            "出青入玄二氣換，妙理默契黄庭經。",
            "但願他時仇池主，不願更勒燕然銘。",
            "稚川刀圭儻可得，簪組永謝漢公卿。",
            "腹中梨棗晚自成，本無荆棘何所平。"
        ],
        "title": "和大人遊羅浮山",
        "id": "f0558de7-e51c-4077-a0e2-f01eac39a6bb"
    },
    {
        "author": "蘇過",
        "paragraphs": [
            "世間詭異那可詰，地中火出連岡脈。",
            "只知驪山天子浴，未信窮海湯泉出。",
            "方池不須綠石甃，小沸自與澄沙白。",
            "涓涓微溜架巖谷，鬰鬰佳氣烝石室。",
            "滿山松柏香自送，何用椒蘭熏四壁。",
            "從來佳境與人遠，野老山僧那解說。",
            "雖云得地古招提，未遇賞音同汩沒。",
            "一篇今得謫仙詩，當與繡嶺爭雄雌。"
        ],
        "title": "白水巖湯泉",
        "id": "3d6b9d54-e449-491b-9b66-79274746ff0f"
    },
    {
        "author": "蘇過",
        "paragraphs": [
            "霜風肅肅陵寒柯，海月灧灧翻秋河。",
            "空山無人柴徑熟，豨肥鹿飽眠長坡。",
            "山夷野獠喜射獵，腰下長鋏森相摩。",
            "平沙仿佛見遺跡，踴躍不待張虞羅。",
            "均呼夜起山谷應，披抉草木窮株窼。",
            "何人得雋喜叫絕，脟割未羨青丘多。",
            "今年歲惡不可度，竹間有米田無禾。",
            "耕牛日欲登鼎俎，野獸脫命理則那。",
            "朝來剝啄誰有饋，愧爾父老勤弓戈。",
            "一言願子不我忽，暴殄天物神所呵。"
        ],
        "title": "海南多鹿豨土人捕取率以夜分月出度其要寢則合圍而周阹之獸無軼者余寓城南戶外即山林夜聞獵聲旦有饋肉者作夜獵行以紀之",
        "id": "2e2933b8-4321-45bf-b601-31e618b43198"
    },
    {
        "author": "蘇過",
        "paragraphs": [
            "冥冥天水吞爲一，夜依北斗占南北。",
            "危樓時吐蛟蜃氣，半山忽隱長鯨脊。",
            "起看檣頭雉尾轉，一帆千里日未足。",
            "此身何止輕鴻毛，到家始覺是真肉。",
            "怪君胡爲冒此險，象犀珠玉非所役。",
            "凜然風義照古人，尺書爲我通消息。",
            "我似當時常校尉，掘鼠餐氈從屬國。",
            "茫茫海闊雁不到，長欲繫書空憫默。",
            "憑君爲語諸季孟，耐事忍慚真子職。",
            "面唾勿嫌解自乾，盜金卻償安用詰。",
            "杜門只作田舍子，地往江鄉乘下澤。",
            "三吳想見稻如雲，舶還時救陳蔡厄。"
        ],
        "title": "送人泛海北歸兼寄諸兄弟",
        "id": "573e3a7c-c20c-43ac-8665-84da7dbc4bb7"
    },
    {
        "author": "蘇過",
        "paragraphs": [
            "老鶴過海仍將雛，澹然如將沒齒疏。",
            "人生如寄何足道，富貴貧賤隙白駒。",
            "飄流僅以虞夫子，饑坐弦歌古儋耳。",
            "不堪秦嶺望家山，敢有玉關生入理。",
            "廣文才名三十年，困窮直到寒無氈。",
            "將軍夜行遭醉尉，曲逆解衣嘗刺船。",
            "豈知雷雨來說渥，歸路江山宛如昨。",
            "饑人但覺粃糠美，憂患始知田舍樂。",
            "夢中猶記魚相濡，莊叟屢困監河枯。",
            "聊因競病歌歸歟，寧復燦爛悲窮途。",
            "知君篤學真爲己，不從世好惟耽此。",
            "作詩頗似建安風，取友更同鮑叔義。",
            "我聞得士朝廷尊，搢紳所寄惟斯文。",
            "象犀珠玉本安用，猶使四海爭趨奔。",
            "高人處世誠難矣，絕俗驚愚空目瞇。",
            "坐令瑚璉廢清廟，澗毛何由薦天子。",
            "我羨平生馬少游，不願溝瀆容吞舟。",
            "夜光明月請自閟，按劍或恐疑輕投。"
        ],
        "title": "次韻謝民師",
        "id": "e5e8c4a5-58b1-4a96-b766-dd73d0c0f63e"
    },
    {
        "author": "蘇過",
        "paragraphs": [
            "陰功若以物假人，酬而不酢非所聞。",
            "丙吉于公德在民，皇天有善初無親。",
            "自我高曾逮公身，奕世載德一於仁。",
            "遇苦即救志劬辛，豈擇富貴與賤貧。",
            "久推是心誠而均，可貫白日照蒼旻。",
            "譬如農夫耘耔勤，自有豐年穫千囷。",
            "公何屢困蠅與蚊，身雖厄窮道益信。",
            "天不俾之爵祿新，琢磨功行真人鄰。",
            "直言便觸天子嗔，萬里遠謫南海濱。",
            "朝夕異引存吾神，兩儀入腹如車輪。",
            "羅浮至今餘怪珍，稚川藥竈隱荆榛。",
            "飛騰澗谷不可馴，月道或肯來相賓。",
            "區區功名安足云，幸此不爲世俗醺。",
            "丹砂儻結道力純，泠然御風歸峨岷。"
        ],
        "title": "次大人生日",
        "id": "1c64ba32-fb2b-4774-bff8-ff1941fce462"
    },
    {
        "author": "蘇過",
        "paragraphs": [
            "遼人猖蹶敗紀綱，鳥獸驚駭自取亡。",
            "歸我五季舊土疆，有如宣宗復河湟。",
            "彼酋假息不自量，網開三面猶跳梁。",
            "爝火乃欲犯太陽，怒臂當車學螳螂。",
            "支天所壞仍鴟張，含沙射影出復藏。",
            "將軍義勇冠三光，願以部曲除螟蝗。",
            "戶有三丁一我將，遣汝積憤當少償。",
            "上馬亟持十日糧，長矛短戟舂其吭。",
            "前者披靡後者戕，係累妻子涕泗滂。",
            "將軍折北昔未嘗，以巧服人尤所長。",
            "勿追窮寇非深防，會遣生致如探囊。",
            "匈奴自古夸豪強，三表五餌稱前王。",
            "竟無一日笞中行，昭君遠嫁令人傷。",
            "豈知天兵自鷹揚，郅支援首須陳湯。",
            "頭顱萬里行朔方，遣示藁街聽徜徉。",
            "偃兵息民令有常，昔居鋒鏑今農桑。",
            "百年版籍淪要荒，一日冠蓋欣相望。",
            "李白長歌漢道昌，兩階羽舞垂衣裳。"
        ],
        "title": "聞郭太尉發師大捷奚人擒契丹酋領四軍者來獻作長句古調一首",
        "id": "25de2097-199b-46e5-82fd-aeac6940b99c"
    },
    {
        "author": "蘇過",
        "paragraphs": [
            "范侯作園湖之隅，繚以脩竹千芙蕖。",
            "鴨陂下浸波瀾闊，箕山西指峰巒孤。",
            "有堂翼然照通衢，路人尚憶華嚴居。",
            "華嚴初來理荒廢，布衣小艇披茭蒲。",
            "蛙鳴不知官與私，莫來亂我夜讀書。",
            "人懷忠直及其子，遺愛何止屋上烏。",
            "小范更無膏粱氣，閉門一味如蠹魚。",
            "肯爲山林獨往計，且隱市朝行坦途。",
            "嗟我與君涉世疏，短綆汲深爾自愚。",
            "行歌道上慚妻孥，坐令家無甔石儲。",
            "欲將大隱欺誰歟，人不吾以曷早圖。",
            "未須直學西山夫，槁項終爲山澤臞。"
        ],
        "title": "大隱堂爲范氏西田題",
        "id": "4dd2229e-1301-4a3a-9eb0-c05ddc0602b1"
    },
    {
        "author": "蘇過",
        "paragraphs": [
            "讀書當讀孔孟書，我飽尚可推其餘。",
            "莫求捷徑拾青紫，口但瀾翻腹空虛。",
            "孔孟之功如藥石，洗濯肝胃充肌膚。",
            "如農去莠植嘉穀，如行九折遇坦途。",
            "我憐赤子在遠域，疾痛不聞其叫呼。",
            "何當攘臂問民瘼，古之循吏誰爲儒。",
            "我觀李侯少英特，閉門不曳侯王裾。",
            "詩書已誤半世事，一割未信雞牛殊。",
            "彈冠小縣何所爲，長養善類惡者誅。",
            "作堂之名固有在，要使膏澤流海隅。",
            "不願力田頻賜爵，不願校讎歸石渠。",
            "使我三年飯脫粟，活此千人爲親娛。"
        ],
        "title": "愛人堂爲李幾仲賦",
        "id": "2581e8e8-2994-4e92-bcb8-e45ae4692668"
    },
    {
        "author": "蘇過",
        "paragraphs": [
            "野人勸我鑿地鑪，纔能容膝便有餘。",
            "土牀屈曲方六尺，墐塗何必髹丹朱。",
            "廣文無氈與客設，蒲團但學僧跏趺。",
            "破鐺折脚自然煮，中有至樂人所無。",
            "我游東南古佛剎，潭潭大屋干浮屠。",
            "環牀接席如坐井，白灰蓋火深模糊。",
            "貴人盡臥紅氍毹，春風習習生四隅。",
            "牽衣留客長夜飲，一石屢醉狂淳于。",
            "我家環堵真癯儒，鷃鵬無羨安枋榆。",
            "勞生養此夢幻軀，誰能華睆慕大夫。",
            "時從村叟交蹠語，炔焰爬搔味醍醐。",
            "牀頭一榼自取飲，醉後耳熟時歌呼。",
            "坐想潁川十日雨，尺薪如桂求里閭。",
            "此時無人知我樂，惜哉不與二仲俱。",
            "我兄何時結茅廬，小窗請試新規模。"
        ],
        "title": "地鑪歌寄伯仲",
        "id": "76c5ba26-6929-4907-a477-4bfebbc86c3f"
    },
    {
        "author": "蘇過",
        "paragraphs": [
            "帝有虎臣司北門，虛弦坐落天驕魂。",
            "百年不敢南牧馬，草木尚有威名存。",
            "平生忠義身許國，不以金玉遺子孫。",
            "承平弓劍空在韣，惟有簡編遺後昆。",
            "不知所活幾千人，一門何止十朱輪。",
            "滿牀簪笏不足道，萬石家風今復聞。",
            "明窗小閣臥晏溫，不讀孫吳看典墳。",
            "坐銷殺氣邊風春，記取大馮小馮君。"
        ],
        "title": "寄題折嗣益襲慶閣",
        "id": "cce41656-14b5-445a-966c-1af857af68c6"
    },
    {
        "author": "蘇過",
        "paragraphs": [
            "綠槐染衣蘆作鞭，朝騎駿馬下九天。",
            "人爲君榮君未喜，我家劍南親萬里。",
            "四歲兒啼母不知，肺肝欲裂悲語誰。",
            "不如讀書期有立，可以藉手榮吾慈。",
            "白雲悵望天一方，潁水之北嵩之陽。",
            "君王一日親試策，阿蘭不願尚書郎。",
            "里門下馬人爭看，對泣相持行路嘆。",
            "版輿歸侍錦江頭，戲彩重償齓與丱。"
        ],
        "title": "蜀人宋衍蚤孤母去力學取科第遂獲見母蓋自蜀至許六千餘里聲跡不至逾二十年感嘆茲事以送其歸",
        "id": "7b92d902-bfe4-41b2-bbc9-3c803bab999e"
    },
    {
        "author": "蘇過",
        "paragraphs": [
            "急流勇退真難事，要取榮枯君自味。",
            "世間軒冕如嚼蠟，自覺山川天下貴。",
            "君如八駿方服辀，帝閑正欲求千里。",
            "刷燕秣越非所願，放浪煙霞躡雲水。",
            "蕭然筑室在人境，身與此心俱欲止。",
            "倦飛偶學陶彭澤，示疾還同老居士。",
            "政憂功名來未免，吾駕不回誰與柅。",
            "古來索價累高人，少室終南應所鄙。"
        ],
        "title": "范季遠作止齋求詩以此寄之",
        "id": "b925c90f-bdde-4ffa-9a4b-8e8d973a3f63"
    },
    {
        "author": "蘇過",
        "paragraphs": [
            "三士高談常絕席，不數漢庭人九尺。",
            "雪中忽到剡溪行，狂飲學髠俱一石。",
            "不教彭宣到後堂，只供爽氣干陵岡。",
            "忍寒排闥計大誤，夫子莫悔不得將。",
            "夜歸過我天正黑，燈影照坐如僧房。",
            "峨冠切雲服亦奇，勝遊何不早遣知。",
            "風花瞥眼同一霎，欲追此歡將奈若。",
            "人間何往不自適，陵生且復爲陵舄。"
        ],
        "title": "大雪日趙承之梁與可訪賈子莊飲爽亭孫志康不得預故有詩怨之亦次韻和一首",
        "id": "d5a3cc9b-9d9e-4c73-88fb-aa298c816841"
    },
    {
        "author": "蘇過",
        "paragraphs": [
            "朔風吹雪填廬屋，一味饑寒尋范叔。",
            "綈袍安敢望故人，藜莧從來誑空腹。",
            "近聞陶令並無儲，不獨魯公新食粥。",
            "波稜登俎稱八珍，公子未應譏世祿。",
            "山僧一食不過午，忍饑學道忘辛苦。",
            "書生事業乃爾勤，夜然膏火窮今古。",
            "要將五鼎同釜鐺，簞瓢未可輕原生。",
            "肉食紛紛固多鄙，吾寧且啜小人羹。"
        ],
        "title": "和吳子駿食波稜粥",
        "id": "9f4e5636-d727-4575-a857-70a8fb55ab30"
    },
    {
        "author": "蘇過",
        "paragraphs": [
            "亂山窮處聞魚鼓，梵宇潭潭不知暑。",
            "當時麻衣此卜居，自啟山林著藍縷。",
            "飛空樓觀驚造化，縹緲雲間如帝所。",
            "道人疑是有道者，己不求人人自許。",
            "富兒爭致千金多，貧者不辭筋力苦。",
            "若非足指按大地，荒山坐變琉璃宇。",
            "南陽持節奉詔歸，夜上崢嶸攜幕府。",
            "是時六月火令熾，千騎解鞍人按堵。",
            "登臨豈爲謝公賞，七子賦詩歌趙武。",
            "長廊月出清風生，古殿無人鈴獨語。",
            "公留三日看溪漲，白晝魚蝦落飛雨。",
            "我昔千里上太行，身世飄零悲逆旅。",
            "莫投紫巖稍自慰，欲扣僧房無可侶。",
            "有來野餉苜蓿飯，主人對客羞貧窶。",
            "何似元戎從掾吏，落日紅旗照洲渚。",
            "椎牛釃酒勞還役，號令三更傳部伍。",
            "君能筆力記其事，句法更如山峻阻。",
            "一時豪放豈易得，況有幻怪供詩取。",
            "歸來尚可詫朋友，雲夢青丘俱不數。",
            "山川雖是風物殊，樂哉信美非吾土。"
        ],
        "title": "次韻承之紫巖長句",
        "id": "5e71e28c-2a21-4728-bdef-5cf056dad917"
    },
    {
        "author": "蘇過",
        "paragraphs": [
            "篳門生竇百不宜，大紅艷紫無所施。",
            "主人愛竹尤成癖，獨勿此物渴饑。",
            "君家十畝等茨束，羅生川谷壤藩籬。",
            "揀林許我恣所愛，有力夜負竹不知。",
            "朝來窗影忽散亂，起看簷角風離披。",
            "總干山立屹不動，高節白首貫四時。",
            "我方病臥呼不醒，一篇忽得陳琳詞。",
            "頭風去體未足道，歲寒非子當誰期。",
            "明朝戢戢迸犀玉，請看籜龍頭角奇。",
            "千竿共戰風雨夕，記取苗裔來葛陂。"
        ],
        "title": "信中惠竹以詩謝之",
        "id": "8625adbf-91b0-435d-ba2f-928a4736af89"
    },
    {
        "author": "蘇過",
        "paragraphs": [
            "庾郎自誑誇重九，北海常類客無酒。",
            "肯教白髮負黄花，不爲虛名留峴首。",
            "人生能換幾星霜，我非石心與木腸。",
            "乾愁漫解祇自慰，消長只繫吾行藏。",
            "棄書學劍猶有得，西斬樓蘭北疏勒。",
            "從軍直到單于臺，封侯萬戶何人哉。",
            "圖形未許凌圖上，草檄觀君試豪放。",
            "山陰回時迹已陳，高陽大醉情何暢。",
            "爲君悲歌和哀箏，請君更草麗人行。",
            "吳姬趙女兩愁絕，一笑當時空目成。",
            "行行且作歸裝束，子雲校書入天祿。",
            "一杯且復中聖賢，周南留滯誰我憐。",
            "買田早約鴟夷子，相與躬耕不計年。"
        ],
        "title": "次韻承之重九",
        "id": "67cbc80c-e3f2-4c5f-915d-426797bffc7a"
    },
    {
        "author": "蘇過",
        "paragraphs": [
            "四鄰悄悄鼾殷牀，惟有客夢不得長。",
            "柴門獨掩燈有暈，欹枕未熟背已芒。",
            "四更山月來洞房，炯炯孤影射屋梁。",
            "茅簷窸窣鼠自齧，煙樹蒼莽梟爲祥。",
            "海風蕭蕭振槁葉，谿聲涖涖決廢塘。",
            "二三黄冠真可憫，空祠夜禱寒欲僵。",
            "步虛聲斷翠微遠，鐘磬時款幽人堂。",
            "山城寂寞消殘漏，鼓角凄悲吟曉霜。",
            "懸知此時我獨覺，胡爲百想懸肺腸。",
            "雞鳴世務紛如織，曷此頃刻聊坐忘。"
        ],
        "title": "不睡",
        "id": "60ac304e-a5f4-4062-9bb3-7eb3a53700f6"
    },
    {
        "author": "蘇過",
        "paragraphs": [
            "王謝風流要有種，誰比君家俱得鳳。",
            "慈明兄弟稱八龍，未易賢愚推伯仲。",
            "應機短小精吏治，千里名駒方試鞚。",
            "皎然若谷冰雪姿，彫琢肺肝嫌未痛。",
            "英標颯爽吾知止，割雞今欲牛刀用。",
            "胡爲從事筦庫役，無乃漢陰工抱甕。",
            "嗟余飄泊同閭里，一味窮愁惟子共。",
            "詔恩雖脫鐘儀囚，未敢彈冠效王貢。",
            "平生世味似嚼蠟，丘壑暮年尤自縱。",
            "爲君懸榻待歸來，故人早破邯鄲夢。"
        ],
        "title": "送呂知止",
        "id": "234d6940-ed1f-4cfc-8c7d-d995f676b560"
    },
    {
        "author": "蘇過",
        "paragraphs": [
            "季孫愛我如美疢，孟孫惡我如藥石。",
            "平生願得逢若士，庶幾愛我非姑息。",
            "先生少抱王佐才，早以聲名馳上國。",
            "白頭猶著從事衫，正坐不爲俗子屈。",
            "剛風由來有家學，不信直前能缺折。",
            "世無子期誰賞音，伯牙太息弦應絕。",
            "晚從南陽客塞上，豈爲文章工草檄。",
            "厭聞可否梁丘據，磨礪正須煩子革。",
            "先生持此雖暫合，鴻鵠要是雲間翮。",
            "夜光明月遭抋劍，未肯碌碌同沙礫。",
            "翻然賦歸一何速，越吟久自同莊舄。",
            "世間軒冕豈不欲，鑿枘兩窮安所得。",
            "不如乞身向嵩少，問舍求田乃良策。",
            "祖生從此須著鞭，我當繼蠟登山屐。"
        ],
        "title": "送孫志康",
        "id": "1e56d06c-8b7b-4232-99c8-e481aaa34de1"
    },
    {
        "author": "蘇過",
        "paragraphs": [
            "姚侯不學蘇季子，佩取六印誇閭里。",
            "又不斬取樓蘭王，立功萬里還故鄉。",
            "兩俱茫茫空白首，車輪馬跡環四方。",
            "忽焉投劾賦陶令，亦復近市師韓康。",
            "結髪少來遭物役，不在功名在刀筆。",
            "不如一覺獲安眠，收拾散亡歸此室。"
        ],
        "title": "戲題姚美叔睡軒",
        "id": "2328cb24-efeb-4ce8-8a76-8740f57975f5"
    },
    {
        "author": "蘇過",
        "paragraphs": [
            "我先大夫東南遊，六年雲水窮抉搜。",
            "吹噓人物到方外，伯樂未忍輕驊騮。",
            "老師一見心相投，氣味要是同薰蕕。",
            "塵埃豈解埋珠玉，自有寶氣干斗牛。",
            "作詩爲文盡餘事，勁節凜凜橫九秋。",
            "俗子欲交輒掉頭，我友天下第一流。",
            "雖遭謗罵不少避，年世久已同浮漚。",
            "我昨南來自炎州，師亦方解鍾儀囚。",
            "握手流涕古汴溝，生死骨肉我未瘳。",
            "衆人見棄誰相休，纍然獨處空山幽。",
            "忽聞剝啄師喚我，灑掃茅堂三日留。",
            "行行吳越有舊隱，明年當泛西湖舟。",
            "贈言乃是朋友義，敢效兒女空綢繆。",
            "夜光明月宜自收，虎文豹纈非身謀。"
        ],
        "tags": [
            "西湖"
        ],
        "title": "送參寥師歸錢塘",
        "id": "f25f3616-f5a0-48b9-a52a-86cc521fd7bb"
    },
    {
        "author": "蘇過",
        "paragraphs": [
            "君不見鄭崇門前鬧如市，此心不礙如秋水。",
            "又不見翟公之門空設羅，翻爲交情生慍喜。",
            "豈知靖節棄官歸，五斗難堪折腰恥。",
            "結廬何必在山澤，方寸湛然遺遠邇。",
            "君家小園纔數畝，竹柏蕭森間桃李。",
            "幽亭容膝審易安，不羨華堂失梓杞。",
            "平生少游真吾師，自欲浮沈老閭里。",
            "故應從事三逕樂，更效子綦今隱几。",
            "君看六鑿無天游，婦姑攘奪無窮已。",
            "遠人無累超物表，雲夢胸中吞芥子。",
            "紛紛朝市我無與，轂擊肩摩同一軌。",
            "高情縹緲謝塵寰，悵望雲山友黄綺。"
        ],
        "title": "題岑氏心遠亭",
        "id": "5258e6ee-f715-4cd9-a899-9c739422fd35"
    },
    {
        "author": "蘇過",
        "paragraphs": [
            "秋風中人如劍芒，飛蠅側翼何處藏。",
            "晨憂霜露避暗壁，晚集戶牖依斜陽。",
            "斜陽寂寂能幾許，股翼未溫寒日暮。",
            "縱饞不敢近華筵，屏跡何須待揮麈。",
            "我方六月流汗時，營營聒耳緣目眉。",
            "盤餐旨潔未下筯，聚嘬弄吻不少遲。",
            "微物盛衰還有數，得意何曾念寒暑。",
            "帳中相弔定饑蚊，窗外巧尋惟蝎虎。",
            "糜身槁死不足憐，耳目所慻欣且去。",
            "嗟哉時節那可爭，造物於汝何好惡。"
        ],
        "title": "秋蠅篇",
        "id": "9438cd99-1546-4990-8ed9-40a47f134da3"
    },
    {
        "author": "蘇過",
        "paragraphs": [
            "憶君結髪讀書日，肯學呻吟事刀筆。",
            "功名直欲高古人，議論從來氣橫臆。",
            "咄嗟歲晚事大繆，翻然自許林泉役。",
            "躬耕二頃羞甘旨，櫛風沐雨忘晨夕。",
            "十年不知簪組味，萬里能舒陳蔡厄。",
            "丈夫升沈何足道，竭身養志真奇特。",
            "閉門卻求文史樂，勁氣豈爲窮居屈。",
            "信哉自有絕人處，坐使懦夫聞有立。",
            "邇來彈冠本非好，黽俛聊從父兄迫。",
            "區區試吏倉庚間，定知蠟屐何曾得。",
            "嗟余白髮亦自笑，眷眷一官乃雞肋。",
            "明年驅車走太行，政坐相如空四壁。",
            "秋風潩水各相送，未覺軒裳勝蓬蓽。",
            "鷦鷯儻獲一枝安，此外所憂非我力。"
        ],
        "title": "送仲南兄赴南倉",
        "id": "557f74b3-f8ad-4caf-85c4-0e012d6d51f8"
    },
    {
        "author": "蘇過",
        "paragraphs": [
            "骨冷能詩庾開府，妙句天成醉翁許。",
            "醉翁已作神清游，伯牙絕弦空千古。",
            "謝翁家無甔石儲，獨富牙籤收繭楮。",
            "詩豪遺墨宛在世，不與□□俱化土。",
            "後生無復見老師，句法凜然猶可度。",
            "幼孫風流自一種，疑是江東王謝伍。",
            "君不見西京柱下太史公，留滯周南嘆無補。",
            "傳家有子能續業，執手潸然只虛語。",
            "子孫他日繼文翁，太史家風爾乎取。"
        ],
        "title": "謝公定以所藏文與可詩示其孫驥有詩次韻",
        "id": "c15f748a-0f38-4ed4-9552-6bd04c81c6b3"
    },
    {
        "author": "蘇過",
        "paragraphs": [
            "谿魚有如緣木求，縱有瑣細不受鉤。",
            "我居恨不如江頭，長江巨浪一葦游。",
            "得魚滿船魴鯉鯈，暮歸獻俘烹魁酋。",
            "邇來越吟思命騶，齋廚空無萍藻羞。",
            "披抉泥沙窮澗陬，掇拾小各類饌糗餱。",
            "三咽井上或可侔，先生道眼無全牛。",
            "虛心觸物如虛舟，獨未辟穀師留侯。",
            "手持巨餌安所投，彈鋏時有馮驩憂。",
            "南音不變鍾儀囚，朝虀暮鹽意則悠。",
            "渠肯嗜殺對血流，欲引西江蓋無由。",
            "升斗小惠不知賙，吾言非夸亦非媮。",
            "一飽等是充饑喉，暴殄天物神所不，杜陵有詩請君謳。"
        ],
        "tags": [
            "长江"
        ],
        "title": "志康得魚或勸捨之諸公有詩議未判吾誰適從亦賦一篇",
        "id": "59a5fd18-0d74-438c-bb84-2c7a221b5193"
    },
    {
        "author": "蘇過",
        "paragraphs": [
            "羅浮插天猿晝號，飛步包頂觀雲濤。",
            "庶幾神藥兩童賜，日暮空嘆西山高。",
            "道人航海曾何勞，久將身世輕鴻毛。",
            "只恐西湖六橋月，無人主此詩與騷。"
        ],
        "tags": [
            "西湖"
        ],
        "title": "次韻伯達仲豫二兄和參寥子",
        "id": "f03b4a21-b5e1-470b-b51d-c183b41a03df"
    },
    {
        "author": "蘇過",
        "paragraphs": [
            "主人愛竹真成癖，門階戶席俱寒碧。",
            "小軒故爲剪重闌，舍下從教筍穿壁。",
            "欣然遠致數君子，相對青青好顔色。",
            "公庭無事白日長，寒影參差亂書帙。",
            "君家將相山西種，世世剖符門列戟。",
            "圖形未肯上凌煙，卻掃何爲清一室。",
            "胸中定有不凡處，對客何妨仍蠟屐。",
            "明年新筍拂雲長，夏簟瑯玕足留客。"
        ],
        "title": "題王進之綠蔭軒",
        "id": "1c80acbb-cdaa-4745-a436-fcccb93af77b"
    },
    {
        "author": "蘇過",
        "paragraphs": [
            "君不見相如昔隱臨邛市，文君當壚身滌器。",
            "未逢給札賦凌雲，豈免辛勤穿犢鼻。",
            "又不見蘇秦大困還家時，失計頗遭妻子詈。",
            "誰令奔走事口舌，不學周人營什二。",
            "李侯平生無一廛，只有便便五經笥。",
            "儒冠半世已誤身，老欲歸耕無耒耜。",
            "近聞潁川有瀑布，碓磨能窮谿谷利。",
            "釃渠鑿石激清流，機動輪旋人力易。",
            "今年麥熟春雨足，車載斗量應有備。",
            "勿嫌巾袂縞紛紛，飽看谿渠鳴涖涖。",
            "堆盤坐想雪如山，夢中已覺錢流地。",
            "特君結廬秋風初，我欲叩門來上瑞。",
            "起搜湯餅掃飛羅，轢釜操刀定中饋。",
            "千金何必羨鴟夷，少有屬饜而已矣。",
            "嵇康好鍛季主卜，達人未免茲游戲。"
        ],
        "title": "李方叔治潁川水磨作詩戲之",
        "id": "cc4ea3b2-6e6a-41b9-a6b0-a79dc0c6b1a7"
    },
    {
        "author": "蘇過",
        "paragraphs": [
            "與君相見古並門，眉目炯炯清而溫。",
            "天涯流落十年事，但指白髮俱忘言。",
            "當時射策探月窟，想騎八駿超崑崙。",
            "我時蹇步謾追逐，一蹶不復驂車輪。",
            "豈期末路肯相顧，漂母頗亦哀王孫。",
            "青衫塵土百僚底，忍饑不解安田園。",
            "壯心消盡憂患在，乞憐何異從丘墦。",
            "君才雅爲清廟器，未肯碌碌爭乘軒。",
            "聊從州縣事下考，要爲慈母時平反。",
            "吾庸多矣願自愛，舍魚不取從熊蹯。"
        ],
        "title": "送粹公保德通守還朝",
        "id": "ec5bf2bb-c3d6-4a6f-a6de-ee6975191fff"
    },
    {
        "author": "蘇過",
        "paragraphs": [
            "老人出鄉不得歸，西山潁水含清悲。",
            "脂車獨辦入蜀計，欒城季子真男兒。",
            "凌雲棧道三千里，屈指渡瀘五月時。",
            "想歡里門下父老，寒食上冢先蟆頤。",
            "吾弟平生得詩禮，大吾門戶惟子期。",
            "巴川僰道人鄙遠，誰肯仁義變蠻夷。",
            "蜀筇蒟醤亦安用，唐蒙已死仍瘡痍。",
            "請君攜泥一丸去，持此關塞安黔黎。"
        ],
        "title": "送叔寬弟通判瀘南",
        "id": "11207336-484d-49ed-82ae-9ebb871a87af"
    },
    {
        "author": "蘇過",
        "paragraphs": [
            "孤雲去來無常蹤，流水曲折無定容。",
            "紆餘散漫隨天風，流行坎止忘西東。",
            "南嶽道人曰普融，壁立萬仞疑少通。",
            "山林市朝能兩空，未覺芥蔕於其胸。",
            "脫身塵埃寓高峰，澹然遺世無冥鴻。",
            "豈知絕物非中庸，忍饑學仙噉柏松。",
            "住山出山偶然中，人不吾舍吾其從。",
            "漿饋未足爲汙隆，要與後學開盲聾。",
            "我方處世知鉛舂，自知冠冕久不工。",
            "願言香火他日同，二老會當林下逢。"
        ],
        "tags": [
            "衡山"
        ],
        "title": "送普融老",
        "id": "508c4136-d54e-4737-a8ca-134cc35f17bf"
    },
    {
        "author": "蘇過",
        "paragraphs": [
            "先生腹有五車書，宜著天祿與石渠。",
            "一日不可食無魚，何不置之於江湖。",
            "邇來得邑古塞隅，飲酪披毳如羌胡。",
            "汾水濁惡山童枯，不知先生何爲娛。",
            "忽然寄詩遣長鬚，報我縣圃開榛蕪。",
            "昔爲沮洳今可潴，下灌秔稻池之餘。",
            "清流題目带紅芙蕖，炯然不染先生如。",
            "簿書擾擾徒喧呼，不妨行吟學三閭。",
            "吏民已化愚溪愚，能和紫芝于蔿于。",
            "教條自簡俗自紓，三尺不犯鞭與蒲。",
            "願君越吟小踟躕，晉楚未覺肝膽殊。",
            "長短莫較鶴與鳬，彈鋏且緩歸來乎。"
        ],
        "title": "清源大夫吳人到官之數月鑿池引泉植芙蕖大變晉俗遂忘江湖之想作詩寄題芙蓉亭",
        "id": "f56dd002-2d5f-43d4-8431-4634c282206d"
    },
    {
        "author": "蘇過",
        "paragraphs": [
            "老人萬事無心雲，年來道眼等臥輪。",
            "西軒坐閱車馬奔，垂天不展空鵬蹲。",
            "屏間怪石千年根，端爲先生來結鄰。",
            "豪端雖愧蜀兩孫，要非丹青閱世人。",
            "空山老幹不效珍，荆人異璞埋埃塵。",
            "幸此不遭世俗昏，棟梁圭瓚徒勞神。"
        ],
        "title": "次韻叔父題畫木石屏風",
        "id": "0b64b7bb-53e0-4d48-9c43-779b3de4ad9f"
    },
    {
        "author": "蘇過",
        "paragraphs": [
            "句芒司春懦不職，縱使玄冥氧凌轢。",
            "三冬肅殺歸爾時，長物豈容長凜慄。",
            "北風吹水冰成梁，急雷蓋地雲翻墨。",
            "坐令貧士高掩扃，安得重裘代絺綌。",
            "春泥漫漫薪不屬，破竈無煙愁四壁。",
            "饑吟擁鼻涕流澌，皸指結衣僵欲直。",
            "水南水北多高士，去作達官金馬客。",
            "朱門碧瓦照通都，恥著麻衣羨狐白。",
            "問余何爲不錄錄，反老抱關守甔石。",
            "十日春寒何所覬，坐想朝陽生屋隙。",
            "願將挾纊同斯人，杜陵大廈無由得。",
            "南榮炙背直萬錢，燠燠此衣安且吉。"
        ],
        "title": "苦寒行",
        "id": "4762e67e-f9a9-422d-8cb2-fa68202777a1"
    },
    {
        "author": "蘇過",
        "paragraphs": [
            "亂一水兮清泠，絕塵市兮郊垌。",
            "鬰松風之參差，忽飛構兮危亭。",
            "悲風來兮號滄溟，寒月出兮款戶庭。",
            "聽萬籟兮發無形，感窮歲兮物彫零。",
            "簾舒卷兮度飛螢，白露下兮靄疏星。",
            "二江東來兮勢建瓴，千山右繞兮環翠屏。",
            "彼柴門兮晝常扃，屏外物兮返視聽。",
            "嗟世故之迫隘兮，夫何異於圄囹。",
            "幸此身之日遠兮，□可逃於天刑。",
            "望神仙其咫尺兮，想羽人於杳冥。",
            "或命駕以遨遊兮，茲弭節而少停。",
            "友羣仙兮役萬靈，驂鸞鶴兮駕鳳軿。",
            "願執鞭兮展軨，愧凡骨兮羶腥。",
            "余師首陽之清德兮，超千古而猶馨。",
            "偉三閭之諒直兮，高衆人而獨醒。",
            "慕子房這明哲兮，學辟穀以引齡。",
            "嗚呼雖九原之不可作兮，庶斯人以發硎。"
        ],
        "title": "松風亭詞",
        "id": "15b9b632-f2de-4575-91e4-cc1d517cce61"
    },
    {
        "author": "蘇過",
        "paragraphs": [
            "肩輿歷盡黄茆岡，青山壁立聳大行。",
            "忽驚雷轉山石裂，濤頭千尺分錢塘。",
            "飛空雨雹寒崖碧，倒影垂虹射晴日。",
            "高巖俯瞰先目眩，杖策縱觀森股慄。",
            "只疑天河瀉地上，又恐灧澦飛山脊。",
            "猿猱悲鳴霜樹折，虎豹震動山月黑。",
            "千年水石自成寶，下有蛟龍深莫測。",
            "明年歲旱當汝求，暴雨一聲飛霹靂。"
        ],
        "title": "山行",
        "id": "4edb28d1-ec25-45e0-98b3-1af29bb4b2b1"
    },
    {
        "author": "蘇過",
        "paragraphs": [
            "澤國風煙惡，平居念少游。",
            "三冬霜樹少，八月火雲流。",
            "旅館那堪暑，危臺獨覺秋。",
            "遠林藏小寺，虛市隔孤洲。",
            "日落山銜碧，江昏蜃吐樓。",
            "雲峰連北斗，鳥道絕南州。",
            "丘壑從茲逝，軒裳豈足留。",
            "終當思范蠡，歸泛五湖舟。"
        ],
        "title": "題鬰孤臺",
        "id": "cc9d5a7e-0097-4bcd-b2ed-c08656a87b88"
    },
    {
        "author": "蘇過",
        "paragraphs": [
            "旅寓仍艱歲，谿毛入饋盤。",
            "泥芹洗簡單白，露菊擷朝寒。",
            "未覺江湖遠，空驚歲月闌。",
            "諸兒還自喜，頗亦試艱難。"
        ],
        "title": "次韻叔父所居六首  其一",
        "id": "297f16d2-e33e-463b-bf5c-dc6538d6cad1"
    },
    {
        "author": "蘇過",
        "paragraphs": [
            "湫隘黄門宅，喧囂半雉牆。",
            "此君時掩苒，小屋自清涼。",
            "月落寒梢靜，春回穉筍猖。",
            "兒童護雞犬，更看引鞭長。"
        ],
        "title": "次韻叔父所居六首  其二",
        "id": "f218fc08-4b58-4034-87fc-1cb26f99fcb0"
    },
    {
        "author": "蘇過",
        "paragraphs": [
            "榴實江南少，依稀綴樹叉。",
            "稍存後彫質，能吐欲然花。",
            "西蜀雖吾里，東軒似故家。",
            "田園隨處是，何必買生涯。"
        ],
        "title": "次韻叔父所居六首  其三",
        "id": "ec27dab4-8f82-4190-9ad2-a19706d5f8e6"
    },
    {
        "author": "蘇過",
        "paragraphs": [
            "戶外從羅雀，空階放草長。",
            "大雞俄獨立，衆卉已難藏。",
            "意氣矜全盛，萎蕤憫欲僵。",
            "伶俜蜂與蝶，未免嘆脣亡。"
        ],
        "title": "次韻叔父所居六首  其四",
        "id": "2911ad27-2a28-450d-bb77-5b62d96829d4"
    },
    {
        "author": "蘇過",
        "paragraphs": [
            "江湖猶在眼，水竹角幽尋。",
            "故買比鄰宅，期分數畝陰。",
            "影侵書帙亂，色映綠苔侵。",
            "肅殺秋將至，霜餘出茂林。"
        ],
        "title": "次韻叔父詠竹二首  其一",
        "id": "b4b109ce-3f68-476a-ac81-ec7a4207e8eb"
    },
    {
        "author": "蘇過",
        "paragraphs": [
            "此君非草木，勁節凜佳賓。",
            "相對山陰禊，曾陪南阮貧。",
            "琳瑯風葉響，水墨月窗勻。",
            "何必籃輿出，敲門問主人。"
        ],
        "title": "次韻叔父詠竹二首  其二",
        "id": "5bf4bfbe-35fb-4469-ba8a-b61dac79a8e9"
    },
    {
        "author": "蘇過",
        "paragraphs": [
            "寂寞三冬至，飄然瘴海中。",
            "不嫌羈寓遠，屢感歲華窮。",
            "父老憐匏繫，肴蔬盛簋饛。",
            "一歡爲子壽，百福與君同。",
            "已慣鳶飛墮，真忘馬首東。",
            "南間行自變，重譯不須通。",
            "椰酒醍醐白，銀皮琥珀紅。",
            "傖獰醉野獠，絕倒共鄰翁。",
            "藷芋人人送，囷庖日日豐。",
            "瘴收黎母谷，露入菊花叢。",
            "海蜑羞蚶蛤，園奴饋韭菘。",
            "檳榔代茗飲，吉內禦霜風。",
            "悵望懷諸阮，遙知憶小馮。",
            "客身雖嶺嶠，逸想在瀛蓬。",
            "介階惟偕母，龐團獨侍公。",
            "故山千萬里，此意託飛鴻。"
        ],
        "title": "己卯冬至儋人雋具見飲既罷有懷惠許兄弟",
        "id": "52b31ced-3bd8-4940-8d17-4c1b57a48a12"
    },
    {
        "author": "蘇過",
        "paragraphs": [
            "秋入郊墟早，霜高宇宙寬。",
            "頭風思檄手，髀肉怯征鞍。",
            "俯傴非吾事，歌呼強覓歡。",
            "自知毛羽短，松桂不禁寒。"
        ],
        "title": "秋思",
        "id": "b66a8238-f790-4056-a6c8-f98dd448aca0"
    },
    {
        "author": "蘇過",
        "paragraphs": [
            "一飽真難得，凶豐特未分。",
            "連綿窗外滴，惆悵隴頭耘。",
            "雀啅饑謀食，蛙鳴夜作羣。",
            "誰能補天漏，我欲跨重雲。"
        ],
        "title": "次韻楊良卿秋雨有感二首  其一",
        "id": "cb8f0c67-cf3f-4375-84ee-0d166b0bb80d"
    },
    {
        "author": "蘇過",
        "paragraphs": [
            "電驅瓴建屋，溪漲浪翻查。",
            "身作三年客，愁隨萬點鴉。",
            "家書空繫雁，燈信未占花。",
            "夢裏尋歸計，柴桑似有涯。"
        ],
        "title": "次韻楊良卿秋雨有感二首  其二",
        "id": "f9347dd3-4531-4ca3-8597-f916549d3f10"
    },
    {
        "author": "蘇過",
        "paragraphs": [
            "旅枕何曾睡，恓恓到夜分。",
            "崎嶇世路走，辛苦夏畦耘。",
            "老棄林泉樂，來居戎馬羣。",
            "登高一悲咤，杳杳是燕雲。"
        ],
        "title": "王謹常再和前詩復次其韻  其一",
        "id": "00f2e889-3e24-41e3-a205-54d4aba52ec5"
    },
    {
        "author": "蘇過",
        "paragraphs": [
            "王子可人處，壁間留短槎。",
            "自雖疑刻鵠，初不得黔鴉。",
            "世味真嚼蠟，塵心不染花。",
            "相逢定相契，一笑共生涯。"
        ],
        "title": "王謹常再和前詩復次其韻  其二",
        "id": "127b6625-e9a8-4da6-9ece-1ddbd1d8da47"
    },
    {
        "author": "蘇過",
        "paragraphs": [
            "午枕睡方濃，雷車殷地雄。",
            "彈丸屋瓦墜，雲散馬牛風。",
            "神物聊相戲，驚心未解空。",
            "似催詩句急，添得錦囊豐。"
        ],
        "title": "次韻孫志康書事",
        "id": "fe49609c-6f4a-4a0b-947e-669b850159f9"
    },
    {
        "author": "蘇過",
        "paragraphs": [
            "宿草論交舊，佳亭榜字新。",
            "平疇煙漠漠，野水碧粼粼。",
            "掛劍嗟吾晚，懸車嘆汝伸。",
            "西州不忍過，朱戶鎖埃塵。"
        ],
        "title": "和趙朝議追詠其亡友園亭三首  其一",
        "id": "25c96c0f-d7a3-4ce0-8040-d51cb1f88fbc"
    },
    {
        "author": "蘇過",
        "paragraphs": [
            "軒冕真餘事，林泉獨我親。",
            "揚雄雖有宅，王翰孰爲鄰。",
            "披句空遺恨，沾衣想自頻。",
            "睹公憐友作，擬德定其倫。"
        ],
        "title": "和趙朝議追詠其亡友園亭三首  其二",
        "id": "66c0e718-1355-42fc-9ff0-62cd98ced236"
    },
    {
        "author": "蘇過",
        "paragraphs": [
            "引退元非病，歸田卻患貧。",
            "躬耕聊自給，知命敢言屯。",
            "好客還師鄭，多金不羨秦。",
            "猶能化鄰里，殆類葛天民。"
        ],
        "title": "和趙朝議追詠其亡友園亭三首  其三",
        "id": "1c75d58f-b23d-4383-909e-21c61d326862"
    },
    {
        "author": "蘇過",
        "paragraphs": [
            "千尺瑯玕翠入動，神仙已去洞仍存。",
            "寒崖但見懸鍾乳，流水無窮瀉石門。",
            "未到朱明真洞府，先看峽口小崑崙。",
            "捨舟欲問桃源路，安得漁人與共論。"
        ],
        "title": "遊英州碧落洞",
        "id": "e776a083-bfd5-41c1-a8bf-c7f1ad7f9efa"
    },
    {
        "author": "蘇過",
        "paragraphs": [
            "三年避地少經過，十日論詩喜琢磨。",
            "自欲灰心老南岳，猶能繭足慰東坡。",
            "來時野寺無魚鼓，去後閑門有雀羅。",
            "從此期師真似月，斷雲時復掛星河。"
        ],
        "title": "送曇秀",
        "id": "4add8577-6e85-420c-830d-a0cc9fdba27f"
    },
    {
        "author": "蘇過",
        "paragraphs": [
            "閉眼黄庭萬想歸，此心久已息紛馳。",
            "幽居正喜門羅雀，晨起何妨笏拄頤。",
            "自信丹田足梨棗，不憂瘴雨滯茅茨。",
            "三山咫尺承明遠，世路榛蕪誰與披。"
        ],
        "title": "東亭",
        "id": "1e0fb255-50c1-4f54-a2fe-a000c08abbb7"
    },
    {
        "author": "蘇過",
        "paragraphs": [
            "玉佩犀簪暗網絲，黄冠今習野人儀。",
            "著書豈獨窮周叟，說偈還應見祖師。",
            "棕子偶從遺物得，竹皮同使後人知。",
            "平生冠冕非吾意，不爲飛鳶跕墮時。"
        ],
        "title": "椰子冠",
        "id": "fb599b4f-8e92-464d-ba75-e8e3940b8644"
    },
    {
        "author": "蘇過",
        "paragraphs": [
            "七年野鶴困雞羣，匪虎真同子在陳。",
            "四海澄清待今日，五朝光輔屬何人。",
            "從來令尹元無慍，豈獨原生不病貧。",
            "天欲斯民躋仁壽，臥龍寧許久謀身。"
        ],
        "title": "大人生日  其一",
        "id": "d5995281-4d0d-4fb9-8b86-f0eba6aed053"
    },
    {
        "author": "蘇過",
        "paragraphs": [
            "未試陵雲白日仙，此聲固已速郵傳。",
            "陰功何止千人活，法眼要求一大緣。",
            "枕上軒裳真昨夢，腹中梨棗是歸田。",
            "他時漢殿觀遺鼎，猶記曾陳柏寢年。"
        ],
        "title": "大人生日  其二",
        "id": "a29add27-8129-4b19-bbe8-d1840db70d8a"
    },
    {
        "author": "蘇過",
        "paragraphs": [
            "昔將直道破羣纖，出走寧逃此日讒。",
            "塞馬未還非叟病，莫邪偶棄豈鉛銛。",
            "長生有道因辭寵，造物無私獨與謙。",
            "從此軒裳真敝屣，世間出世固難兼。"
        ],
        "title": "大人生日  其三",
        "id": "afd428b2-2304-4905-9a3e-30eac928dea4"
    },
    {
        "author": "蘇過",
        "paragraphs": [
            "一封已責被敷天，十萬饑民粥與饘。",
            "不待丹砂錫難老，自憑陰德享長年。",
            "壽絛固已占黄髪，珠火還應養寸田。",
            "況是玉皇香案吏，御風騎氣本泠然。"
        ],
        "title": "大人生日  其四",
        "id": "c3324567-1774-4e92-b99d-994f446bd7b6"
    },
    {
        "author": "蘇過",
        "paragraphs": [
            "勿驚髀減带圍带，壽骨巉然正隱顴。",
            "不待期頤祝難老，固知穮蔉自豐年。",
            "僵松再蔚千齡葉，眢井新飛百尺泉。",
            "坐想山神無伎倆，卻應造物報其天。"
        ],
        "title": "大人生日  其五",
        "id": "552b7984-262b-40f4-922d-5ba609c2a67a"
    },
    {
        "author": "蘇過",
        "paragraphs": [
            "疇昔華典祕藏，於今晻曖水雲鄉。",
            "欲知萬里雷霆譴，要與三山咫尺望。",
            "世上功名那復記，洞中仙籍已難量。",
            "仇池何用追仙馭，香案仍歸侍玉皇。"
        ],
        "title": "大人生日  其六",
        "id": "39d5d38e-24bf-4bdf-af09-79ddfb59719f"
    },
    {
        "author": "蘇過",
        "paragraphs": [
            "窮寓三年瘴海賓，簞瓢陋巷與誰鄰。",
            "維摩示疾原非疾，原憲雖貧豈是貧。",
            "紡嫗固嘗占異夢，肉芝還已獻畸人。",
            "世間出世何由並，一笑榮枯等幻塵。"
        ],
        "title": "大人生日  其七",
        "id": "2410112f-a4b3-405f-8e52-dda7f5a757a6"
    },
    {
        "author": "蘇過",
        "paragraphs": [
            "屏帷夜久灰殘獸，紙帳寒驚月在窗。",
            "似聽竹聲知有雪，便添酒興欲傾缸。",
            "西鄰正想蒲團穩，古殿遙瞻老柏雙。",
            "自笑窮愁拙生理，不謀升斗待西江。"
        ],
        "title": "次韻叔父小雪二首  其一",
        "id": "6a9d7aee-1cbf-4b64-85d9-485a51343003"
    },
    {
        "author": "蘇過",
        "paragraphs": [
            "夜來小雪猶凝地，睡起扶桑已著窗。",
            "卻喜少陵時炙背，不憂北海屢空缸。",
            "豐年何時豚蹄祝，薄淖聊煩蠟屐雙。",
            "試走湖邊望嵩少，殆如疊嶂在煙江。"
        ],
        "title": "次韻叔父小雪二首  其二",
        "id": "14e26294-be0b-45da-befd-cf4064c715ca"
    },
    {
        "author": "蘇過",
        "paragraphs": [
            "日晏幽人未下床，春風暗度百花香。",
            "掩關頗得禪家味，卻掃從教世路荒。",
            "絕口誰能論夢幻，逢人聊祇話耕桑。",
            "翟公門外常羅雀，要放空階草木長。"
        ],
        "title": "次韻叔父上巳二首  其一",
        "id": "af7add12-bb55-4fd1-abbf-8c987e48cbe4"
    },
    {
        "author": "蘇過",
        "paragraphs": [
            "幾年零落臥江湖，樂事何人與我俱。",
            "上巳偶尋流水禊，泛觴聊爲小兒娛。",
            "殘杯冷炙慚佳節，草服黄冠慕野夫。",
            "永謝輕肥追世好，窺園已愧下帷儒。"
        ],
        "title": "次韻叔父上巳二首  其二",
        "id": "16f2a07b-020e-4abc-976b-3c3887762c0a"
    },
    {
        "author": "蘇過",
        "paragraphs": [
            "坐閱星周幾變遷，恒河見性但依然。",
            "求田問舍追三徑，面壁灰心過九年。",
            "早退得閑真玩歲，跏趺數息是安眠。",
            "從今甲子當須記，異日應無史趙賢。"
        ],
        "title": "次韻叔父黄門己丑歲除二首  其一",
        "id": "4d7f5174-16d6-4bc1-961b-d6c2408400c2"
    },
    {
        "author": "蘇過",
        "paragraphs": [
            "卒歲優哉樂事全，家庭瑞氣鬰葱然。",
            "椒花頌酒祈新福，臘雪飛空作有年。",
            "塞馬未歸人勿嘆，黄粱已熟客猶眠。",
            "潁濱遺老非虛語，萬古巢由不獨賢。"
        ],
        "title": "次韻叔父黄門己丑歲除二首  其二",
        "id": "7eaf85f2-92ac-4fe7-b99e-adcbc8a18666"
    },
    {
        "author": "蘇過",
        "paragraphs": [
            "重耳飄流十九年，我公涉世屢艱難。",
            "笑看禮至爭銘鼎，便學陶宏欲掛冠。",
            "枕上軒裳何足夢，壺中天地本來寬。",
            "幅巾從此追巢許，永愧蒼生起謝安。"
        ],
        "title": "叔父生日  其一",
        "id": "ef34593b-9dcd-45be-9008-449a9b5623fd"
    },
    {
        "author": "蘇過",
        "paragraphs": [
            "山澤癯仙事渺茫，武陵之說亦荒唐。",
            "老聃及見東周晚，季子幾同魯史長。",
            "直以至仁符靜壽，固非吉卜予康強。",
            "漢庭已致商顔叟，寧似初平老牧羊。"
        ],
        "title": "叔父生日  其二",
        "id": "fda6c816-b0db-4d01-b2de-1099e13940c8"
    },
    {
        "author": "蘇過",
        "paragraphs": [
            "平生種德在斯民，物理循環付大鈞。",
            "今日里閭驚萬石，異時廊廟活千人。",
            "退藏欲遂箕山志，談笑歸來潁水濱。",
            "漫效兒童祝難老，楚南靈木不知春。"
        ],
        "title": "叔父生日  其三",
        "id": "8efdb9bb-1611-45a3-a0b9-4e41984e989c"
    },
    {
        "author": "蘇過",
        "paragraphs": [
            "圖形未肯上凌煙，欲了人間一大緣。",
            "心法已傳黄蘗要，形神自契赤松仙。",
            "爾來卜筑安懸罄，空使蒼生望濟川。",
            "不用丹砂留齒髪，見恒河性本依然。"
        ],
        "title": "叔父生日  其四",
        "id": "b48b65fc-c12d-4704-a79e-24387dfedc57"
    },
    {
        "author": "蘇過",
        "paragraphs": [
            "已矣君休問十年，相逢定怪兩華顛。",
            "長卿猶作文園令，蘇晉長齋繡佛前。",
            "隱几不堪居士病，在家空學小乘禪。",
            "隙駒安用徒勞苦，爲我西來數擊鮮。"
        ],
        "title": "與王子敏相別十年今在汝見招以書往從之聞其齋素臥病以詩勸之肉食",
        "id": "7b90f879-9248-456c-93e2-86ed56a1b74c"
    },
    {
        "author": "蘇過",
        "paragraphs": [
            "王謝風浪不愧前，碧梧翠竹總森然。",
            "好歸禁瑣持簪櫜，卻臥關河閱歲年。",
            "目送秋鴻凌絕漠，坐傳烽火到甘泉。",
            "笑君坐嘯空齋冷，庭下蒲鞭無可鞭。"
        ],
        "title": "次韻趙承之寄保德倅王粹公",
        "id": "9f2a2173-bb54-4ec1-9b5f-930cb62b83ae"
    },
    {
        "author": "蘇過",
        "paragraphs": [
            "謬玷英髦齒故鄉，西溪雲日曉蒼涼。",
            "樽傾北海佳辰至，樂入熏風晝漏長。",
            "未放巾車陶令去，且容拓戟少陵狂。",
            "他時儻與安昌客，還許門生到後堂。"
        ],
        "title": "次韻葉守端陽日湖上宴集",
        "id": "82927a3f-ef99-452a-9cf5-819b8dc88442"
    },
    {
        "author": "蘇過",
        "paragraphs": [
            "將軍懶著鵔鸃冠，買得林丘小洞天。",
            "十畝瑯玕寒照座，一谿羅带恰通船。",
            "行當雪夜尋安道，先欲松風借玉川。",
            "雨洗娟娟君會否，乞分半畝慰垂涎。"
        ],
        "title": "從范信中覓竹",
        "id": "ef70815a-42b0-469f-bd5c-4e77432afcc3"
    },
    {
        "author": "蘇過",
        "paragraphs": [
            "年來短髪不勝冠，終老茅茨敢怨天。",
            "小筑強追三徑樂，遠游未遂五湖船。",
            "竹林詩友欣同社，花塢春風共一川。",
            "待我西窗蔭寒碧，妙香與子試龍涎。"
        ],
        "title": "信中見和復以前韻答之",
        "id": "760387dc-1d3b-40fc-a89a-7b6694c0be2e"
    },
    {
        "author": "蘇過",
        "paragraphs": [
            "耕糧已辦登山計，積淖車輪四角生。",
            "勇健無人先接淅，滯留愧我說重盟。",
            "風回遠壑雲歸岫，雨洗蒼苔屐有聲。",
            "刻石題名須絕巘，蓬萊頂上記曾行。"
        ],
        "title": "次韻韓華國相約遊嵩少",
        "id": "1f7bd747-803a-4cdb-8090-4a1c47d20595"
    },
    {
        "author": "蘇過",
        "paragraphs": [
            "青山真似有情人，百里相迎列萬屯。",
            "積翠已堪供爽氣，羣趨如欲避雄尊。",
            "少寬眼界塵埃外，卻視醯雞井陌喧。",
            "方信胸中有餘地，青丘雲夢不勞吞。"
        ],
        "title": "後旬日雨止遂行至大成岡初見嵩少",
        "id": "7d3263ea-2d91-4c98-a19b-94753c0cd411"
    },
    {
        "author": "蘇過",
        "paragraphs": [
            "廣文流落坐才名，世爲長沙惜賈生。",
            "明主愛才非忍棄，大鈞播物豈能爭。",
            "空嗟抱藝頻三黜，不待驚人試一鳴。",
            "賴有遺編照千古，賢於萬戶寫銘旌。"
        ],
        "title": "李方叔挽詞二首  其一",
        "id": "fb4ef40d-549e-4e7c-aae8-d1393127e8c2"
    },
    {
        "author": "蘇過",
        "paragraphs": [
            "豪氣崢嶸老不除，求田未分賦歸歟。",
            "功名日暮空彈鋏，鬚髪霜彫爲著書。",
            "想像柴門延履舄，凄涼滍水但丘墟。",
            "從今忍過西州路，暮樹悲風擁素車。"
        ],
        "title": "李方叔挽詞二首  其二",
        "id": "768fcdb2-7983-4aad-a422-61ddc4e8eeba"
    },
    {
        "author": "蘇過",
        "paragraphs": [
            "早歲聲名聳搢紳，晚途端合付經綸。",
            "繡衣曾是先朝舊，郎省空驚白髮新。",
            "不羨得車誇貴仕，但令遺愛在斯民。",
            "德星臨處陰功滿，高大門閭畀後人。"
        ],
        "title": "劉晦叔挽詞二首  其一",
        "id": "04552e55-98bb-451c-9381-34877ac2658f"
    },
    {
        "author": "蘇過",
        "paragraphs": [
            "泗濱初獲拜荆州，潁水欣從杖屨游。",
            "華髪歸來慰平昔，邦人共喜見風流。",
            "里門尚想諸郎下，薤露俄驚素旐秋。",
            "清德傳家無所遺，鹿門真爲子孫謀。"
        ],
        "title": "劉晦叔挽詞二首  其二",
        "id": "e99cf7c9-234e-4829-b00b-296c5e2d12af"
    },
    {
        "author": "蘇過",
        "paragraphs": [
            "果爲才名困廣文，天涯從仕老仍貧。",
            "一廛未有歸耘處，五斗聊爲束带人。",
            "衆棄已甘棲廣莫，先容那復慕輪囷。",
            "幅巾他日衡茅去，紈袴儒冠總誤身。"
        ],
        "title": "樗隱堂",
        "id": "15e45621-906f-49fc-af2d-43ff9fe5dfef"
    },
    {
        "author": "蘇過",
        "paragraphs": [
            "鑿開北渚漲痕收，倚杖波吞立鷺洲。",
            "稍覺蒹葭相與永，直疑汴泗看交流。",
            "壽公且吸杯中月，清夜頻移鑑裏舟。",
            "雖走蓬萊通帝籍，邦人且欲寇公留。"
        ],
        "tags": [
            "西湖"
        ],
        "title": "次韻晁無斁與葉少藴重開西湖唱酬之詩  其一",
        "id": "fb54e297-81f7-4bbc-82b7-905dd58d872c"
    },
    {
        "author": "蘇過",
        "paragraphs": [
            "危構飛空舊奐輪，澄光爽氣壓城闉。",
            "下臨曲水山陰禊，不障西風庾亮塵。",
            "謾擬江南入圖畫，只憑詩匠掃蕪堙。",
            "少陵有句真堪詠，翠竹江村月色新。"
        ],
        "tags": [
            "西湖"
        ],
        "title": "次韻晁無斁與葉少藴重開西湖唱酬之詩  其二",
        "id": "a2828a5c-79f8-480d-ab98-6a48856dbfc2"
    },
    {
        "author": "蘇過",
        "paragraphs": [
            "自分鉏耰畢此生，不須窮達問君平。",
            "黄粱正與夢俱熟，環堵典無爨欲清。",
            "晚客強陪金谷侶，小詩聊學候蟲鳴。",
            "空懷老驥心千里，憔悴窮途敢請纓。"
        ],
        "tags": [
            "西湖"
        ],
        "title": "次韻晁無斁與葉少藴重開西湖唱酬之詩  其三",
        "id": "3f749036-cb43-429e-9e48-0c6942989c3b"
    },
    {
        "author": "蘇過",
        "paragraphs": [
            "厭看塵土暗春晴，喜見池塘翠浪生。",
            "曲水會當追逸少，斜川終擬學淵明。",
            "歌呼且盡杯中物，寂寞何憂身後名。",
            "況有岑參好奇怪，爲君試草渼陂行。"
        ],
        "title": "次韻姚美叔約尋春之什",
        "id": "851abf3e-18df-4617-bd50-a3b87ec93c73"
    },
    {
        "author": "蘇過",
        "paragraphs": [
            "萬古溪流去不回，舂撞澗谷石門開。",
            "尋源不必武陵客，過眼驚看灧澦堆。",
            "寒碧照人無底寶，鏗轟殷地半空雷。",
            "結茅安得從僧住，自把鋤耰闢草萊。"
        ],
        "title": "次信中韻",
        "id": "8baf3ef0-cbc1-47b2-8d99-6d296e27dbed"
    },
    {
        "author": "蘇過",
        "paragraphs": [
            "信道東君有化工，翦裁花雨落春風。",
            "忽驚區脫無餘地，變作瑤池第一宮。",
            "南畝麥秋先作瑞，西山玉粒未教融。",
            "旅人共助田夫喜，一飽遙知餅餌豐。"
        ],
        "title": "次韻張子先喜雪",
        "id": "218e1fd3-c465-4652-8f47-e06cff21b7e7"
    },
    {
        "author": "蘇過",
        "paragraphs": [
            "斗酒豚蹄語未終，飛花弄態作沖融。",
            "寒威尚带嘉平臘，和氣爭先養物風。",
            "爽入西山千仞色，潤添南畝一犂工。",
            "先生休道催科拙，趁著河東歲屢豐。"
        ],
        "title": "和清源陳觀性喜雪",
        "id": "02a1dad9-75a1-4ecb-b77c-3e23edfbe69e"
    },
    {
        "author": "蘇過",
        "paragraphs": [
            "勝游喜今六人閑，說有談空許肆言。",
            "欲學顰眉追世好，自知捩手觸羹翻。",
            "雄夸頗快平生願，笑語欣陪十日溫。",
            "卻返邯鄲尋故步，兒童童態覺卑喧。"
        ],
        "title": "歸途次呂居二韻",
        "id": "6aa88280-4bb7-41eb-bd39-02f32b3a5aa7"
    },
    {
        "author": "蘇過",
        "paragraphs": [
            "西風卷雨出羣山，曉色朦朧未散煙。",
            "雉堞橫空雲半隱，旌旂改色日爭鮮。",
            "承平不在山河險，臥護何須鐵石堅。",
            "賣劍決牛從此始，陪公千騎看秋田。"
        ],
        "title": "詔中山帥登城口號",
        "id": "cd13f740-ae72-48ae-bab4-cd6cc1927fec"
    },
    {
        "author": "蘇過",
        "paragraphs": [
            "電掃天驕到海邊，長城千里靜無煙。",
            "虛弦固自落驚羽，大手何勞試小鮮。",
            "收拾風浪開幕府，從容談笑臥中堅。",
            "願觀橫槊詩千首，鋒鏑消磨變力田。"
        ],
        "title": "再次韻答陳帥和詩",
        "id": "242379b3-bb4f-433b-8cd6-7cb2591fd334"
    },
    {
        "author": "蘇過",
        "paragraphs": [
            "道眼年來等色空，塊蘇不羨化人宮。",
            "敢嫌仲蔚蓬蒿陋，久悟邯鄲夢幻中。",
            "甕牖繩樞知達觀，兔葵燕麥任春風。",
            "箕山咫尺行當隱，巢許高蹤躡二公。"
        ],
        "title": "和新葺南園",
        "id": "2865d5dc-4e6b-4ad5-b5f2-79b63863fd1a"
    },
    {
        "author": "蘇過",
        "paragraphs": [
            "欲載揚雄老一區，清名不耀力難摹。",
            "但知穮蔉勤吾事，要以凶豐畀後圖。",
            "有子人人壯門戶，新詩句句琢珉瑜。",
            "夜光明月毋輕付，誤認空空叩鄙夫。"
        ],
        "title": "次韻程秀才求作其先人埋銘",
        "id": "2ebebd1e-520d-400c-ac51-0de2ad80ee0b"
    },
    {
        "author": "蘇過",
        "paragraphs": [
            "路入銅鞮草木幽，不堪隴水斷腸流。",
            "稍逢煙火人家住，似有桑麻場圃秋。",
            "生理艱難何所樂，石田辛苦若爲收。",
            "天公長與豐年好，安得仁人每問牛。"
        ],
        "title": "田家書事",
        "id": "9173eb01-cab8-43e3-a004-06e1e32094dd"
    },
    {
        "author": "蘇過",
        "paragraphs": [
            "客愁何處不相尋，節物年年又見侵。",
            "不爲黄花思故國，羞堪白髮負初心。",
            "臨風有句空悲咤，獨酌無人訴淺深。",
            "卻羨楊卿橫槊後，從嘲落帽吐衣襟。"
        ],
        "title": "和楊良卿",
        "id": "1e545ffa-f6b8-4972-a661-4321936b3281"
    },
    {
        "author": "蘇過",
        "paragraphs": [
            "倦客難堪走世塵，空嗟林下見何人。",
            "坐令歲月徂清夜，夢想田園趁食新。",
            "老境已侵無幾髪，垂堂共愛不貲身。",
            "一官聊爲家山往，要看明年濯錦春。"
        ],
        "title": "和伯充兄唱酬二首一贈伯充一寄高仲貽  其一",
        "id": "96a73610-b4f8-430e-bd2d-5882f7464746"
    },
    {
        "author": "蘇過",
        "paragraphs": [
            "家風凜凜嗣前塵，元祐庵中老道人。",
            "形似子綦獨枯槁，詩如開府日清新。",
            "功名軒冕真餘事，富貴籧篨誤此身。",
            "不有胸中陂萬頃，肯教白髮負青春。"
        ],
        "title": "和伯充兄唱酬二首一贈伯充一寄高仲貽  其二",
        "id": "3c1ca7db-8121-4500-9d37-ae76f971878a"
    },
    {
        "author": "蘇過",
        "paragraphs": [
            "濁流盡處見淮山，水作清羅擁髻鬟。",
            "頓覺山川無與並，固知人物亦相關。",
            "妙年肯作小坡客，瓢飲來同陋巷顔。",
            "不爲蒓鱸起鄉思，重親方在白雲間。"
        ],
        "title": "送李稙秀才歸盱眙",
        "id": "0d657031-a50e-4758-94ac-b2aea33b7fcf"
    },
    {
        "author": "蘇過",
        "paragraphs": [
            "脫我芒鞋與杖藜，強隨車蓋著荷衣。",
            "青山綠水苦相喚，細雨斜風不忍歸。",
            "幸有琉璃傾琥珀，何妨粉黛濕珠璣。",
            "瀟湘起我江湖興，只恐扁舟明日非。"
        ],
        "title": "雨中遊柳溪呈志康諸公",
        "id": "398e5705-1354-432f-ad51-90b2c5d97423"
    },
    {
        "author": "蘇過",
        "paragraphs": [
            "強辭南畝服儒冠，敢意青雲便可干。",
            "似是馬曹宜懶病，卻慚雞肋眷微官。",
            "眼前簿領成何用，夢裏雲山得暫歡。",
            "爲問崎嶇緣底事，鬢毛蕭颯带圍寬。"
        ],
        "title": "次韻任況之見贈  其一",
        "id": "ef4a1eff-ca1a-4d3a-bfb6-509605efda72"
    },
    {
        "author": "蘇過",
        "paragraphs": [
            "知君幼好切雲冠，肯爲浮名俛首干。",
            "應笑嚴徐吐脣吻，欲呼屈宋作衙官。",
            "地偏心遠人知少，酒熟詩成我自歡。",
            "詩誦髯劉枯槁句，粃糠萬事百憂寬。"
        ],
        "title": "次韻任況之見贈  其二",
        "id": "79b1a46d-e24c-4a78-a734-5b12fd9aa9d6"
    },
    {
        "author": "蘇過",
        "paragraphs": [
            "暫拋彭澤故園歸，趁見春山筍蕨齊。",
            "不謂簡書誠可畏，便尋漁釣欲重攜。",
            "故人念我勤車馬，走筆題詩寄象犀。",
            "欲遣長鬚無以報，太牢滋味愧羹藜。"
        ],
        "title": "自潁昌歸任況之有詩次其韻",
        "id": "592463d4-5f87-4611-ae53-68163db94efe"
    },
    {
        "author": "蘇過",
        "paragraphs": [
            "自信儒冠不誤身，從教塵土滿衣巾。",
            "安能學稼與學圃，已得異書逢異人。",
            "隻影自隨空四海，歲寒相伴有孤筠。",
            "揚雄何日一區老，問字應當載酒頻。"
        ],
        "title": "次韻徐正夫見贈",
        "id": "eece1c53-17ad-48fd-a400-791428ccc508"
    },
    {
        "author": "蘇過",
        "paragraphs": [
            "畫師安得老龍眠，寫此西湖李郭船。",
            "談麈生風看落屑，詩壇餘勇戰空弮。",
            "拍隄春漲雲空闊，夾岸桃蹊錦接連。",
            "到處聚觀千萬目，要公膏雨作豐年。"
        ],
        "tags": [
            "西湖"
        ],
        "title": "次韻少藴二首  其一",
        "id": "bf24ea41-3f60-452c-aae6-ff0b1e6f537b"
    },
    {
        "author": "蘇過",
        "paragraphs": [
            "雲間笑語雜鵷行，山意波光兩浩茫。",
            "老大讀書真伯業，歌呼狎客類平陽。",
            "丹青遺構風流在，尊酒題詩草木芳。",
            "湛輩不須悲歲月，羊公名與峴山長。"
        ],
        "title": "次韻少藴二首  其二",
        "id": "5fb82bd6-0a17-4132-9246-9c0043d054ad"
    },
    {
        "author": "蘇過",
        "paragraphs": [
            "珍重誰移洛下根，玉盤徑尺露花新。",
            "不勞鉛粉強爲色，自是肌膚淑且真。",
            "美惡本非春有意，栽培直恐伎凝神。",
            "空齋獨嗅無人賞，鼻送幽香息息勻。"
        ],
        "title": "次韻伯元詠牡丹二首  其一",
        "id": "b3991ae8-a81f-46bc-a278-5fcfcea60970"
    },
    {
        "author": "蘇過",
        "paragraphs": [
            "草木無情解悅人，徒因見少得名新。",
            "翦裁羅綺空爭似，研合丹青太逼真。",
            "尤物端能耗地力，癡兒竟欲費精神。",
            "願回春色歸南畝，變作秋成玉粒勻。"
        ],
        "title": "次韻伯元詠牡丹二首  其二",
        "id": "6eed7ff2-09ef-4b92-b065-434acd237409"
    },
    {
        "author": "蘇過",
        "paragraphs": [
            "青春過隙不多時，佳會應須日日期。",
            "羨子多情勤秉燭，尋芳問柳每題詩。",
            "洛花名字爭新見，尤物東君翦刻遲。",
            "安得韓湘寫奇句，世間鉛粉謾勞施。"
        ],
        "title": "次韻歐陽誠發牡丹",
        "id": "0d28faaf-c663-40ba-92f5-9be162fa70b1"
    },
    {
        "author": "蘇過",
        "paragraphs": [
            "春事依稀見一班，山花灼灼強施丹。",
            "能容丞掾歌呼處，信是平陽度量寬。",
            "溪上有人歸獨晚，夜闌秉燭若爲歡。",
            "但筽草檄催詩債，何必重尋落蘂看。"
        ],
        "title": "次韻孫志康牡丹  其一",
        "id": "b1fc5347-e8df-45e9-9ddb-413876b5d0cf"
    },
    {
        "author": "蘇過",
        "paragraphs": [
            "樽餘舊壓蒲萄綠，盤有南珍荔子丹。",
            "草草春光雖未稱，人人酒令暫須寬。",
            "興來勿廢無何飲，老去難尋特地歡。",
            "慰我窮愁真待子，憑詩寄與故人看。"
        ],
        "title": "次韻孫志康牡丹  其二",
        "id": "6d580845-17cf-47f8-91a5-4037e8d8c285"
    },
    {
        "author": "蘇過",
        "paragraphs": [
            "蕭蕭素髪插人頭，世上功名得汝求。",
            "神馬尻輿安所稅，寸田尺宅早歸休。",
            "結茅但使纔容膝，解劍還須便買牛。",
            "更慕少游乘下澤，不妨閭里自沈浮。"
        ],
        "title": "卜居城南二首酬兄弟甥姪  其一",
        "id": "5b202cc5-00aa-47e3-9219-fb2445589b57"
    },
    {
        "author": "蘇過",
        "paragraphs": [
            "采椽竹屋亦天真，但喜相望北阮鄰。",
            "等是南柯遊此世，聊將傳舍誑吾身。",
            "高門恐負于公志，近市空慚晏子仁。",
            "定枕不聞尨也吠，蓽門圭竇固應貧。"
        ],
        "title": "卜居城南二首酬兄弟甥姪  其二",
        "id": "8423cbc4-5518-4d16-9712-b2ba2f02a5da"
    },
    {
        "author": "蘇過",
        "paragraphs": [
            "君王物物與恩均，令尹還須畏吏民。",
            "投劾賦歸無二頃，上書遮闕有千人。",
            "朝陽升處幽陰破，暖律回時草木春。",
            "看取子文無喜慍，從來冰鑑恃堯仁。"
        ],
        "title": "次韻孫志康喜賈子莊還任",
        "id": "ba1a5b05-1b7c-45cc-90c0-83b04a133239"
    },
    {
        "author": "蘇過",
        "paragraphs": [
            "物外閑人日月長，意行無復有重岡。",
            "林深步步衣裳濕，麥熟村村餅餌香。",
            "遙想雲間下雙舄，空懷仙子望三鄉。",
            "欲尋好句供詩眼，旋逐東風墮眇茫。"
        ],
        "title": "橫山道中",
        "id": "1b68ea88-ae84-46ff-a312-dec30049d0af"
    },
    {
        "author": "蘇過",
        "paragraphs": [
            "勝事隨年阿堵中，老夫久絕馬牛風。",
            "消磨藥石一春過，寂寞樽罍萬事空。",
            "亭下麥秋驚翠浪，山前雨脚卷晴虹。",
            "渡頭試驗豐穰意，半是村醪入頰紅。"
        ],
        "title": "小子籥與其友作㶏亭置酒泛舟唱酬之什予肅戲用其韻",
        "id": "f5703747-4c4f-42fe-8080-76a54dbd909f"
    },
    {
        "author": "蘇過",
        "paragraphs": [
            "海竹纖杉亂葦萑，君家千樹獨淇園。",
            "清陰夏簟常留客，疏影秋光共入軒。",
            "屐阮孰窺塵外趣，鍛嵇聊與世人論。",
            "可憐此路今無幾，桃李成蹊不待言。"
        ],
        "title": "題歐陽晦叔竹癖軒",
        "id": "5269529e-6988-4c44-8b67-737442b90b73"
    },
    {
        "author": "蘇過",
        "paragraphs": [
            "寒月侵窗獨在檠，幽人燕坐夢魂清。",
            "一從拾得空花病，十日不聞鼙鼓聲。"
        ],
        "title": "和良卿病目在告",
        "id": "a4f9f146-49cf-486d-83a1-82f19125914b"
    },
    {
        "author": "蘇過",
        "paragraphs": [
            "春雲漠漠雨垂垂，水滿平疇秧稻時。",
            "青蒻綠蓑晚歸去，爲問市朝儂不知。"
        ],
        "title": "題李微叔所藏戴嵩暮雨圖",
        "id": "401ab539-114d-4c2b-a984-5c667161ea78"
    },
    {
        "author": "蘇過",
        "paragraphs": [
            "山河景色本無偏，須信壺中有洞天。",
            "明月端地臨不夜，珠宮玉宇澹娟娟。"
        ],
        "title": "次韻韓文若展江五詠  其一",
        "id": "b9722cd6-f900-42e8-a77a-e3fafe7aa281"
    },
    {
        "author": "蘇過",
        "paragraphs": [
            "閑尋短棹問溪源，乘興真爲載酒船。",
            "應學二疏辭漢早，勝遊兼作地行仙。"
        ],
        "title": "次韻韓文若展江五詠  其二",
        "id": "856b456d-fb84-41aa-a57f-3ba1e626c0d8"
    },
    {
        "author": "蘇過",
        "paragraphs": [
            "綠暗紅稀禁火時，使君軒馭雨仍隨。",
            "清風吹得江湖句，爭遣詩筒挑鼓旗。"
        ],
        "title": "次韻韓文若展江五詠  其三",
        "id": "e8a953ae-595d-4df5-8b38-850dccd16616"
    },
    {
        "author": "蘇過",
        "paragraphs": [
            "欲追急景去如飛，剩賦新詩酒百卮。",
            "倒載接䍦扶酩酊，恰如山簡醉歸時。"
        ],
        "title": "次韻韓文若展江五詠  其四",
        "id": "b141b5e6-67dc-4f19-9498-94303ec2596e"
    },
    {
        "author": "蘇過",
        "paragraphs": [
            "新醅潑蟻綠溶溶，時爲賢人復一中。",
            "況有能詩庾開府，論文興嘆有誰同。"
        ],
        "title": "次韻韓文若展江五詠  其五",
        "id": "6eddb62b-3e4b-4140-868d-07ac693f4a4b"
    },
    {
        "author": "蘇過",
        "paragraphs": [
            "睡蛇已死得安眠，擾擾塵中學坐禪。",
            "我欲退休從杖屨，春明門外有雲泉。"
        ],
        "title": "次韻韓文若展江五詠  其六",
        "id": "2baa2f7b-ce44-48a8-9bee-a6f1b5fb8d35"
    },
    {
        "author": "蘇過",
        "paragraphs": [
            "山行六日已逃空，況入青冥窈窕中。",
            "欲寫姓名孤絕處，恐君遺恨不吾同。"
        ],
        "title": "山行次韻楊良卿見寄二首  其一",
        "id": "687a55c6-a517-44f6-b377-3e7bd3b63775"
    },
    {
        "author": "蘇過",
        "paragraphs": [
            "出谷泉聲已轉雷，忽驚山斷見離堆。",
            "尋溪便欲挐舟去，留取他時雪夜來。"
        ],
        "title": "山行次韻楊良卿見寄二首  其二",
        "id": "a813ded6-b1a3-4244-a15f-922be76e23c5"
    },
    {
        "author": "蘇過",
        "paragraphs": [
            "買得芒鞋拄杖挑，心先向足躡雲霄。",
            "山林本是吾歸處，不待移文辱見招。"
        ],
        "title": "道中買得草屨",
        "id": "27b742d2-4e61-48e3-8bb8-5149a958aade"
    },
    {
        "author": "蘇過",
        "paragraphs": [
            "遠釃清潁入溪渠，左繚孤城轉古墟。",
            "豈止江湖來席上，一蘇窮澤十千魚。"
        ],
        "tags": [
            "西湖"
        ],
        "title": "次韻葉守端午西湖曲水  其一",
        "id": "26f700ca-95d3-4079-974c-c91d7bb156ec"
    },
    {
        "author": "蘇過",
        "paragraphs": [
            "暗泉百道草間鳴，已覺圓荷翠蓋傾。",
            "擬欲挐舟江海去，門前歸路是春明。"
        ],
        "tags": [
            "西湖"
        ],
        "title": "次韻葉守端午西湖曲水  其二",
        "id": "c6af8e05-042d-484d-be7a-083494930768"
    },
    {
        "author": "蘇過",
        "paragraphs": [
            "一葉何時縱櫂歌，空悲急景怨羲和。",
            "斜風細雨添愁絕，青蒻蒙頭映綠蓑。"
        ],
        "tags": [
            "西湖"
        ],
        "title": "次韻葉守端午西湖曲水  其三",
        "id": "191d6968-abe4-47f4-b11d-56eac971b204"
    },
    {
        "author": "蘇過",
        "paragraphs": [
            "兵廚酒色似鵝兒，計泛樓船會有期。",
            "葦折荷枯秋露凈，更看鏡面渺瀰時。"
        ],
        "tags": [
            "西湖"
        ],
        "title": "次韻葉守端午西湖曲水  其四",
        "id": "62279604-af3e-4e6c-a47d-ab96d4d5914e"
    },
    {
        "author": "蘇過",
        "paragraphs": [
            "叔度平生撓不渾，注之不滿挹無痕。",
            "甘棠訟息籃輿晚，目送牛羊自下村。"
        ],
        "tags": [
            "西湖"
        ],
        "title": "次韻葉守端午西湖曲水  其五",
        "id": "89343075-b726-42cc-b8b2-66ef94b4fcee"
    },
    {
        "author": "蘇過",
        "paragraphs": [
            "華堂玉燭夜沈沈，淡月疏星作雪陰。",
            "天爲王孫醒醉眼，晚來霧淞入千林。"
        ],
        "title": "次韻趙伯充雪中見招  其一",
        "id": "36995993-4fc3-41c4-85bd-198716d8edbf"
    },
    {
        "author": "蘇過",
        "paragraphs": [
            "擁鼻袁生方塊然，不知玉色浩無邊。",
            "西陂欲與稽山並，賀監風流太白船。"
        ],
        "title": "次韻趙伯充雪中見招  其二",
        "id": "9425719d-2a71-4666-96e2-c93c51b20f59"
    },
    {
        "author": "蘇過",
        "paragraphs": [
            "西城夜雨一追攀，前輩風流頓覺還。",
            "窮似少陵無裋褐，空懷大廈庇千間。"
        ],
        "title": "次韻張次應見寄",
        "id": "00924254-242e-4650-9a75-2729d09aa483"
    },
    {
        "author": "蘇過",
        "paragraphs": [
            "百尺危臺高入雲，欲將羅綺炫強秦。",
            "長平一戰坑俱滿，臺上應無豪傑人。"
        ],
        "title": "叢臺",
        "id": "22af2cd9-dab0-4f92-a898-9f4a96106c1c"
    },
    {
        "author": "蘇過",
        "paragraphs": [
            "蒓鱸一別信音疏，食指令人盡信書。",
            "不是分甘慰愁黨齡，臨淵空羨計無如。"
        ],
        "title": "次韻承之乞魚於保德",
        "id": "fc840767-1e98-4024-a90c-c860aa2d9961"
    },
    {
        "author": "蘇過",
        "paragraphs": [
            "野卉非千葉，妖紅愧兩京。",
            "依然守舊態，誰與製新名。",
            "琥珀綴圓石，燕脂染落英。",
            "願因少陵句，草木亦鮮明。"
        ],
        "title": "和叔父所居六首之一",
        "id": "5bc6fc2f-4ba2-4832-803c-b3e3da5b0bd4"
    },
    {
        "author": "蘇過",
        "paragraphs": [
            "蓬萊異石出珠宮，遠澗幽龕定幾重。",
            "玉井分明太華頂，洞天疑是括蒼峰。",
            "穿雲細路屏間見，落谷幽泉硯可供。",
            "誰遣飛來在几案，伴君文史老三冬。"
        ],
        "title": "張庭實得石名小括蒼",
        "id": "eada975e-1b74-4b37-8c50-673d2fdd620e"
    },
    {
        "author": "蘇過",
        "paragraphs": [
            "北望青山幾百重，秋來翠色欲摩空。",
            "犬戎絕漠今無幾，鳥道營糧力已窮。",
            "巖谷有田空瑣細，旌旗何日卷殷紅。",
            "此行豈得功名事，聊欲探奇訪葛洪。"
        ],
        "title": "行軍城道中",
        "id": "d37964b5-4fc4-4879-8d45-eda31737dcfb"
    },
    {
        "author": "蘇過",
        "paragraphs": [
            "自欲擔簦拾紫朱，誰能碌碌守吾廬。",
            "割鮮固已夸多獲，賈勇今將試有餘。",
            "環堵未成三徑業，束裝惟載五車書。",
            "要令洙泗行江漢，歸伴諸儒校石渠。"
        ],
        "title": "送李文儒赴漢東教授",
        "id": "577d6e93-a5f3-4e5e-82d1-cafc7acba819"
    },
    {
        "author": "蘇過",
        "paragraphs": [
            "十里山行步步高，陰風怪穴亂呼號。",
            "孤燈獨掩柴門夜，骨冷誰分范叔袍。"
        ],
        "title": "山居苦寒  其一",
        "id": "7637ab47-3834-4e67-8c76-5bc4d456b806"
    },
    {
        "author": "蘇過",
        "paragraphs": [
            "牆東鑿牖納朝光，掘地爲爐土作牀。",
            "快燄生薪聊禦臘，茅茨未必愧華堂。"
        ],
        "title": "山居苦寒  其二",
        "id": "b6a73121-36a4-449a-a55e-89591a898f70"
    },
    {
        "author": "蘇過",
        "paragraphs": [
            "自掃空山勃落柴，夜深猶復撥殘灰。",
            "更招野叟談傖語，旋劚蔓菁手自煨。"
        ],
        "title": "山居苦寒  其三",
        "id": "80c7571a-b2cf-41c1-89f3-c585788137a6"
    },
    {
        "author": "蘇過",
        "paragraphs": [
            "傍舍孤嫠八十餘，背無完絮況裙襦。",
            "分衣愧乏莊公惠，紙被聊將慰老臞。"
        ],
        "title": "山居苦寒  其四",
        "id": "e561d8c5-9859-4bb5-a3f6-833e1e4d3144"
    },
    {
        "author": "蘇過",
        "paragraphs": [
            "從來非佛亦非仙，直以虛心謝世緣。",
            "饑火盡時無內熱，睡蛇死後得安眠。",
            "饑腸自飽無非藥，定性難搖始是禪。",
            "麥飯葱羹俱不設，館君清坐不論年。"
        ],
        "title": "戲贈吳子野",
        "id": "a63b95b0-603a-4032-ba83-5b927ab125ed"
    },
    {
        "author": "蘇過",
        "paragraphs": [
            "公子雖軒冕，山林契夙心。",
            "坐禪新活計，脫屣舊冠簪。",
            "共笑謀生拙，知非涉世深。",
            "頌詩留纊息，妙意可銷沈。"
        ],
        "title": "次韻王幼安哭韓君表",
        "id": "36325a86-8486-47c9-b968-dddc02e81b27"
    },
    {
        "author": "蘇過",
        "paragraphs": [
            "勿輕三士各鳶肩，氣吐虹霓詩涌泉。",
            "共與扶持加藥餌，要令山澤著臞仙。"
        ],
        "title": "詠三瘦",
        "id": "e47995fe-31ab-441d-a82d-311f9a790b13"
    },
    {
        "author": "蘇過",
        "paragraphs": [
            "木落沙明秋浦，雲收煙澹瀟湘。",
            "曾學扁舟范蠡，五湖深處鳴榔。"
        ],
        "title": "題郭熙平遠  其一",
        "id": "8042478e-e514-4123-83e0-8edaace026c3"
    },
    {
        "author": "蘇過",
        "paragraphs": [
            "望斷水雲千里，橫空一抹晴嵐。",
            "不見邯鄲歸路，夢中略到江南。"
        ],
        "title": "題郭熙平遠  其二",
        "id": "cf87aa1d-cb65-4c5a-b21e-9ba9bb6284b0"
    },
    {
        "author": "蘇過",
        "paragraphs": [
            "諸子只應見畫，此中我獨知津。",
            "寫到水窮天杪，定非塵土間人。"
        ],
        "title": "題郭熙平遠  其三",
        "id": "a350fb21-6a64-4f2d-88fc-81dadef3ec62"
    },
    {
        "author": "蘇過",
        "paragraphs": [
            "兩翁出蜀時，不攜一束書。",
            "朅來奉大對，昧死排姦諛。",
            "諫官與御史，鉗口慚青蒲。",
            "翁登鸞臺上玉堂，論恩獻納在帝旁。",
            "居夷渡海不汝置，險阻艱難曾備嘗。"
        ],
        "title": "先君與叔父試制策各攜一端硯外孫文驥藏其一過藏其一名賢良硯",
        "id": "1da9ed97-0c7a-46e3-b38b-2d048b465e1d"
    },
    {
        "author": "蘇過",
        "paragraphs": [
            "誰聞鬷蔑言，執手爲改容。",
            "此道久寂寥，世態日方濃。",
            "昔翁守潁尾，軒裳心已慵。",
            "感懷督郵老，獨躡二疏蹤。",
            "脫屣太倉粟，歸謀田舍舂。",
            "浮雲悟此理，可必祿萬鍾。",
            "已矣衡門下，哀哉馬鬣封。",
            "箕裘付諸子，介胄輕邊烽。",
            "坐看一戰霸，此言天心從。",
            "翁詩墨猶新，我涕交頤胸。",
            "重尋筆硯盟，愧乏好語供。",
            "子非終窮者，時節會自逢。"
        ],
        "title": "先公守汝陰嘗以詩送都曹路君掛冠東歸載乖崖公留其錄曹語今傳播世間三十年矣過寓居潁昌一日有都曹公之季子文老者來自京師出其家所藏二帖紙墨如新因道存沒之舊感慨於懷乃追繼先公詩韻以遺文老時方就試春官待報也",
        "id": "f0f67bd1-4c31-4f0e-9a9e-5e8d906f1380"
    },
    {
        "author": "蘇過",
        "paragraphs": [
            "暫拋塵土扣雲扉，山色空濛翠濕衣。",
            "澗水松風俱有恨，道人瓶缽幾時歸。"
        ],
        "title": "政和甲午孟冬休後一日蘇過叔黨彥明自開化甘泉至明仙時念老禪師復出世矣因題詩壁間",
        "id": "6433043d-2658-4790-8f88-58b8da879d1c"
    },
    {
        "author": "蘇過",
        "paragraphs": [
            "火雲收初旦，凄露凈中夕。",
            "良辰非虛名，菊秀萸更實。",
            "世間孰真樂，心境遇相適。",
            "華屋與茅茨，何足繫欣戚。",
            "勿云瘴海惡，山水侶吳浙。",
            "我有環堵居，危臺俯清絕。",
            "及時要行樂，雞黎隨豐乏。",
            "真一撥新釀，九華襲前哲。",
            "西鄰有書生，破帽衣百結。",
            "勿憚往來煩，杯中猶有物。"
        ],
        "title": "九日詩",
        "id": "aa096b9b-98dc-464e-8f44-9cfdb651de44"
    },
    {
        "author": "蘇過",
        "paragraphs": [
            "天爵□□□，名高實自分。",
            "云何困積毀，抑未泯斯文。",
            "欲救微言絕，先懲百氏紛。",
            "韋編收斷簡，魯壁出餘焚。",
            "論斥諸儒陋，功逾絳帳勤。",
            "吾庸亦多矣，奚恤彼狺狺。"
        ],
        "title": "大人生日三首  其一",
        "id": "d3104dad-72b5-4d7e-8f78-af3d1f81996d"
    },
    {
        "author": "蘇過",
        "paragraphs": [
            "天定人難勝，誠哉申子言。",
            "不須占倚伏，久已恃乾坤。",
            "八郡袴襦德，三吳肉骨恩。",
            "少卿真不病，廷尉自高門。",
            "勿嘆乘桴遠，當知出世尊。",
            "無邪有妙理，一悟可長存。"
        ],
        "title": "大人生日三首  其二",
        "id": "b70f5213-61d4-471f-ad79-12749478bc9f"
    },
    {
        "author": "蘇過",
        "paragraphs": [
            "大士來淮泗，神交寤寐中。",
            "應緣濟物意，豈爲寫經功。",
            "惻隱仁之本，慈悲佛所同。",
            "雖無逮焚溺，尚欲起疲癃。",
            "五鼎榮何有，三光路已通。",
            "回看種桃處，葵麥卷春風。"
        ],
        "title": "大人生日三首  其三",
        "id": "c598ba98-0b50-432c-abd4-d1f662c5d6ca"
    },
    {
        "author": "蘇過",
        "paragraphs": [
            "菽水奉甘旨，親安吾不貧。",
            "平反一笑喜，公子情何真。",
            "想見齋容膝，端居廓無鄰。",
            "蕭然十室間，吾力尚可陳。"
        ],
        "title": "寄題幾仲所居二詩次定國王父舊韻  其一",
        "id": "dfc6f73d-f07b-4e56-9ccf-51ed9d42516f"
    },
    {
        "author": "蘇過",
        "paragraphs": [
            "涉世誰如子，凜然霜中筠。",
            "獨能退藏密，恐汙元規塵。",
            "阮籍廢臧否，曹參惟飲醇。",
            "誰爲晤語者，黄卷對古人。"
        ],
        "title": "寄題幾仲所居二詩次定國王父舊韻  其二",
        "id": "e271355e-597e-4809-8305-b9de598a8842"
    },
    {
        "author": "蘇過",
        "paragraphs": [
            "瘴海不知秋，幽人忘歲月。",
            "祇記庭中花，幾度開還枿。",
            "憶昔移居時，始是青荑茁。",
            "殷勤主人惠，浸灌寒泉冽。",
            "顔色日鮮好，條枝爭秀拔。",
            "意無後人翦，喜托先生苃。",
            "海康接儋耳，雲水何田躡。",
            "俯楹獨四顧，悵此波濤匝。",
            "聞道海門松，僵枝出繁葉。",
            "困窮不足道，喜有千人活。",
            "不似玄都花，蔌蔌那容折。"
        ],
        "title": "次韻叔父月季再生",
        "id": "6830036f-58d5-48fe-90d0-351e7573f775"
    },
    {
        "author": "蘇過",
        "paragraphs": [
            "妙年不可再，白日誰能繫。",
            "空慚粱肉索，不悟齒髪逝。",
            "季子頗亦困，還家笑奴隸。",
            "經年得揣摩，尚可資游說。",
            "良田初不耕，拱手那望歲。",
            "誰令困不學，斯與草木弊。",
            "海南寡書籍，蠹簡僅編綴。",
            "詩亡不見雅，易絕空餘繫。",
            "借書如假田，主以歲月計。",
            "常恐遺地力，敢有不斂穧。",
            "便便五經腹，三冬良可繼。",
            "儻磭愧寸陰，得無譏沒世。"
        ],
        "title": "借書",
        "id": "fd8b660c-0482-4098-9801-bf038e404d20"
    },
    {
        "author": "蘇過",
        "paragraphs": [
            "言乘下澤車，來赴嵩高約。",
            "春山多雨露，咫尺負丘壑。",
            "眷余實畸人，雅興世緣薄。",
            "問途忽我顧，扣戶煩剝啄。",
            "君才少不羈，屢散千金櫜。",
            "胸中橫詩書，帳下餘猿鶴。",
            "何妨門如市，心若虛舟泊。",
            "聊師季主卜，玩世甘寂寞。",
            "箕山宛在目，潁水清带郭。",
            "何年定卜居，伴我采薇藿。"
        ],
        "title": "贈知命劉居士卜居",
        "id": "35ed50ee-c0c7-44a2-b9f5-3b5142efeab9"
    },
    {
        "author": "蘇過",
        "paragraphs": [
            "軒裳定浮雲，於人竟何得。",
            "不如飽詩書，頗似勤播植。",
            "豐凶縱有時，穮蓑無倦色。",
            "會須酬高廩，何用遽枉尺。",
            "我觀徐夫子，六藝自警飭。",
            "肯回少年駕，閉戶志匪石。",
            "彈冠豈不好，恐遂林泉隔。",
            "一朝墮世網，頓判雲間翮。",
            "曲高和自寡，得喪相什伯。",
            "願子保歲寒，功名當遠索。",
            "俯首簿書間，聊將逃遣謫。"
        ],
        "title": "次韻答徐翼之畫木石  其一",
        "id": "d2d8b8e1-df32-4dc9-95e8-3898fceec061"
    },
    {
        "author": "蘇過",
        "paragraphs": [
            "士貴貧時交，菽水清而真。",
            "我爾兩相從，良是茅茨鄰。",
            "太息屢書空，氣橫戈戟新。",
            "跰跚定笑我，曳踵隨車輪。",
            "壯志早摧折，羈縲易傷神。",
            "放懷筆硯間，聊欲出怪珍。",
            "老木臥千歲，不才得終身。",
            "持此壽君子，勿愁脫粟貧。",
            "相將老潩水，煙雨共垂綸。"
        ],
        "title": "次韻答徐翼之畫木石  其二",
        "id": "64ccc56d-ac0b-44ce-83df-bc842ee06b1a"
    },
    {
        "author": "蘇過",
        "paragraphs": [
            "簪裳如縲囚，我生三年繫。",
            "一落罝網中，遂負山林志。",
            "憶故晉陽城，訪古尋前事。",
            "蕭涼麋鹿游，正坐金湯累。",
            "西山鬰崢嶸，氣勢翔天際。",
            "因知神所托，千歲有其地。",
            "綿綿邑姜祠，盛德百世繼。",
            "汾橫地軸壯，泉涌山骨碎。",
            "我時正行役，忽此煙雨滯。",
            "頗遭溪谷留，使失鄉關異。",
            "是時薫風初，殿閣微涼至。",
            "碧井照眼寒，山光濕衣翠。",
            "文魴縱弱浪，野鶴下晚吹。",
            "平生謝公心，雅在東山醉。",
            "端來乞五斗，茲事復且置。",
            "悽悽百僚末，舉首觸嗔忌。",
            "早知折腰惡，誰敢朱雲吏。",
            "願君志吾言，身外皆漚寄。",
            "臨淵休羨魚，早決歸來意。",
            "榮枯夢已破，何待邯鄲記。"
        ],
        "title": "和任況之",
        "id": "94babbc4-3dff-4fdd-839f-2015be3e28c3"
    },
    {
        "author": "許景衡",
        "paragraphs": [
            "去年登斯亭，江山照尊俎。",
            "眼中十年舊，一笑便爾汝。",
            "今年登斯亭，春風糝花絮。",
            "故人渺天末，雲海滯鱗羽。",
            "尺素相濡沫，耿耿不我與。",
            "壁間指舊題，珠玉暗塵土。",
            "良辰豈易得，陳迹空處所。",
            "眷言繼高韻，寸縷慚織組。",
            "嘉我二三子，肴核佐玉醑。",
            "歡然爲傾倒，落日爭起舞。",
            "丈夫貴適意，窮達付出處。",
            "洛陽真小兒，顧慕涕如雨。",
            "江流無日夜，而此獨不去。",
            "何須數歲月，俯仰亦今古。"
        ],
        "title": "題海山亭懷左經臣詩",
        "id": "31b5f55d-93c4-4ba0-87a9-1c2809d40ece"
    },
    {
        "author": "許景衡",
        "paragraphs": [
            "山中春物早，霏紅亂桃杏。",
            "霜筠固自如，挺立萬夫整。",
            "蟄雷走狂鞭，迸地驚脫穎。",
            "鮮華競時節，露籜含朝景。",
            "山家窘口腹，擷摘盡畦町。",
            "林間忽斑斑，一笑脱愁境。",
            "呼兒且朝飯，縹緲度雲嶺。",
            "海犀紛縱横，荆玉燦光烱。",
            "士生得所適，藜藿厚五鼎。",
            "膏粱誰不飽，去去多僥倖。"
        ],
        "title": "食筍",
        "id": "afa5e511-5be8-4100-8fa0-7083dec2f619"
    },
    {
        "author": "許景衡",
        "paragraphs": [
            "道人樂巖栖，泉石厭眼耳。",
            "胡爲一葉舟，汎汎西湖水。",
            "應憐老居士，巾屨困塵滓。",
            "相從一笑頃，茗盌浮雲蘂。",
            "江天正揺落，秋色淡如洗。",
            "宴坐俯層軒，梢雲森鳯尾。",
            "眷言東溪老，挺立萬夫偉。",
            "平生海潮音，卷舌付諸子。",
            "維此岑邃師，道學究終始。",
            "當年幾酬對，萬法一彈指。",
            "要當出新句，特用問興止。",
            "江河有餘潤，今我亦隨喜。"
        ],
        "tags": [
            "西湖"
        ],
        "title": "康師見訪於竹閣因師臣師同賦問訊元老人",
        "id": "c85ef071-f6d7-4812-aa3d-401cdd451c2b"
    },
    {
        "author": "許景衡",
        "paragraphs": [
            "簡師本吾儒，學佛見閫奥。",
            "開心滌塵滓，回首棄巾帽。",
            "飄飄秋雲意，凛凛霜柏操。",
            "魚鼓屢陪衆，林壑常寄傲。",
            "十年棲仰山，終日勤勸導。",
            "欲酌清泠泉，爲爾沃炎燥。",
            "欲揮智慧劍，戒爾逞貪暴。",
            "迷途自多梗，法岸豈易到。",
            "惟知務引抜，仰不愧覆幬。",
            "幽明雖難詰，善否疑有報。",
            "巖間湧寶塔，兹事誰爲造。",
            "琢削寧須班，挽拽誰困奡。",
            "一方競奔走，萬口盡諠噪。",
            "守臣獻異狀，天子錫嘉號。",
            "鎮壓等衡嶽，扶持壯大寶。",
            "師乎良有得，叟也無復道。"
        ],
        "title": "贈袁州仰山簡長老",
        "id": "7ef68f47-b391-4a14-b57a-4658566c2cf7"
    },
    {
        "author": "許景衡",
        "paragraphs": [
            "流落湖海間，十載苦卑濕。",
            "生還亦何事，猶未掃餘習。",
            "天葩發新句，珠履追舊集。",
            "和篇紛四來，文采各熒熠。",
            "轟鋐金石動，淒楚風雨急。",
            "土風自難忘，豈類南冠縶。",
            "英英王者後，文武盛爵邑。",
            "清深如古井，短綆未易汲。",
            "如何示同好，醉墨猶我及。",
            "年來窮到底，屋壁徒四立。",
            "此行亦何幸，珠玉得屢挹。",
            "騏驎委六轡，萬里無險澀。",
            "他年乘高車，何人猶戴笠。"
        ],
        "title": "鄉會詩錢晉臣和韻謝之",
        "id": "d4435db7-611b-4ba6-b1c2-0ced9a470806"
    },
    {
        "author": "許景衡",
        "paragraphs": [
            "幽居在山腰，斯堂近山頂。",
            "松竹瑣陰翳，軒窗闢光炯。",
            "先生爲題榜，醉墨重九鼎。",
            "登臨屬秋半，揺落江山迥。",
            "獨鳥點晴空，斜陽亂帆影。",
            "相將舉網去，鳴榔盡漁艇。",
            "含情寓毫端，羞澁對清景。",
            "却憶初來時，積雪照高嶺。",
            "餘香舞寒梅，芳意萌野杏。",
            "英英座中客，玉樹凌風並。",
            "天涯歎淪落，誰使脱陷穽。",
            "愴然撫陳迹，曉夢驚初醒。",
            "年來飽經事，百念欲灰冷。",
            "君恩等山嶽，此意猶耿耿。",
            "何當伸報効，萬一免罪眚。",
            "杖屨時往來，壺觴欲酩酊。",
            "樊籠戢鴻鵠，末俗多蛙黽。",
            "此心端不謬，餘生亦何幸。",
            "但恐主人瞋，塵沙汙異境。"
        ],
        "title": "登清勝堂呈長兄",
        "id": "53338ac8-ae6f-416e-b12c-91993a741c88"
    },
    {
        "author": "許景衡",
        "paragraphs": [
            "火雲湧晴空，矗矗盡奇巘。",
            "午汗麾白雨，俯仰無從遁。",
            "招提據高岡，萬木森偃蹇。",
            "涼飈落冰雪，爽籟發絲管。",
            "朱侯真好事，十里過南坂。",
            "憐我堕深甑，相將振餘喘。",
            "欄干俯屈曲，巾屨容跣袒。",
            "風苖翠浪翻，海嶼青螺遠。",
            "况兹接尊酒，笑語傾懷悃。",
            "浮雲識醉歌，彩羽驚檀板。",
            "新涼知幾日，已覺秋風轉。",
            "事業愧初心，明時羞冗散。",
            "主人勤使事，暌闊心不展。",
            "雙鳬歸未歸，紅日林梢晚。"
        ],
        "title": "朱君文拉遊浄明寺因迓張宰詩",
        "id": "2d7a0144-3174-4543-a194-d571d6ac180f"
    },
    {
        "author": "許景衡",
        "paragraphs": [
            "漫刺辭主人，遲遲駕短轅。",
            "郭外人煙晚，雞犬自啾喧。",
            "客事足俯仰，世塗多險艱。",
            "行役亦云勞，未抵浪拘纒。",
            "潮汐真無情，歛去如絕絃。",
            "解衣試槃礴，旅鴈方聯翩。",
            "天末線縷動，鉦鼓俄闐闐。",
            "稍看黄金盤，呑吐洪濤間。",
            "歘然洲渚失，浩蕩連雲天。",
            "平生喜江海，豈但眼界寛。",
            "飄流二十載，齷齪百憂煎。",
            "今夕復何夕，玉壺俯人寰。",
            "造物雖汝厄，寧不略汝憐。",
            "清風一帆去，鼓柂餘高眠。",
            "佳處良在兹，疇昔勞永嘆。"
        ],
        "title": "還自南邑潮過不及渡因宿江上書所見",
        "id": "fae82f36-317f-4bcb-805a-fc4f0c35140b"
    },
    {
        "author": "許景衡",
        "paragraphs": [
            "九河赴滄溟，奔放日洶洶。",
            "霖霪作秋潦，散漫失邱壠。",
            "孤城臨絕島，狂瀾驚四擁。",
            "鳬鷗散凌亂，蛟鰐似矜寵。",
            "微茫天勢平，蕩揺坤軸動。",
            "田家栽一麥，秋稼泥沙壅。",
            "何能憂卒歲，迫此朝夕恐。",
            "孤生寄卑濕，五斗安闒茸。",
            "飽聞達人觀，未作窮途慟。",
            "稍令裨危堤，運土紛接踵。",
            "河伯聊戱劇，爾輩嗟倥偬。",
            "成侯北方秀，筆力千鈞重。",
            "新詩試模寫，氣奪洪濤湧。",
            "英英幕下郎，仡仡山西種。",
            "何當一交鋒，我亦願助勇。"
        ],
        "title": "成正仲水鄉秋興寄王履道惠然見示以此謝之",
        "id": "19ce1a26-7b45-4071-9664-2d3ae8f29b6e"
    },
    {
        "author": "許景衡",
        "paragraphs": [
            "去年南邑歸，春風拂征轡。",
            "相從一笑頃，花卉方娬媚。",
            "歲月俯仰間，還到經行地。",
            "壁間舊詩句，塵土日蒙閟。",
            "老境牽俗累，節物揺鄉思。",
            "歸歟悵何時，與子同此味。",
            "浮雲有南北，况乃爲禄仕。",
            "置之勿復論，一醉了春事。"
        ],
        "title": "龍華馬鋪懷盧行之去年邂逅",
        "id": "1544a448-6578-4c18-aa8e-e537741cc58e"
    },
    {
        "author": "許景衡",
        "paragraphs": [
            "猗蘭出衆草，歲晚不可採。",
            "幽幽澗底松，獨立色不改。",
            "成都有雲昆，達識我所駭。",
            "形骸判土木，軒冕那能浼。",
            "端懷三釡養，尚贊百里宰。",
            "人方笑渠聾，我獨悲衆瞶。",
            "經行閶闔里，指述紛穉艾。",
            "愛之不可見，暮色生寒靄。",
            "一區已有宅，三徑可無待。",
            "他年歸去來，垂白看戱綵。",
            "林園日成趣，雞犬亦自在。",
            "回看是非塲，蠻觸誰勝敗。",
            "收身要閑健，肯坐老病悔。",
            "我亦釣横塘，相望渺雲海。"
        ],
        "title": "道樂安寄楊縣丞時可",
        "id": "8a43fd18-018b-4129-b881-230e244271c4"
    },
    {
        "author": "許景衡",
        "paragraphs": [
            "小左真奇才，童穉已穎悟。",
            "讀書一十年，胸臆日充饇。",
            "時時吐所有，落筆不肯住。",
            "長江呑巨壑，白日破昏霧。",
            "雄辭何縱横，妙理争發露。",
            "驊騮始汗血，萬里猶頃步。",
            "嗟嗟駑駘輩，安用苦猜妬。",
            "而我何爲者，江海久飄寓。",
            "得子稠人中，磊落真瑜璐。",
            "文章豈易工，識者尤難遇。",
            "哀絃有三嘆，要非俗所諭。",
            "往還幾歲月，會面輒忘去。",
            "蕭條抱膝吟，浩蕩登高賦。",
            "迷途子所憐，正我欲到處。",
            "我觀古人文，何曾事章句。",
            "至音本澹泊，太羮異凡具。",
            "君看桃李花，紛紛競春莫。",
            "終焉適衆口，了不在紅素。",
            "子兮更深探，吾言亦其粗。"
        ],
        "tags": [
            "长江"
        ],
        "title": "寄左四十",
        "id": "3a3fa18d-fbdb-4c17-b375-861c3cc27911"
    },
    {
        "author": "許景衡",
        "paragraphs": [
            "我公厭紛華，早歲謝羈束。",
            "卜居山水間，山水長在目。",
            "巉巉吹臺高，灔灔横塘渌。",
            "興來即杖屨，往往混樵牧。",
            "别來二三載，猨鶴悵幽獨。",
            "歸心日揺揺，夢繞湖山曲。",
            "兒曹真罪人，志養非所欲。",
            "留連州縣間，折腰食斗粟。",
            "世途苦多礙，公心亦煩蹙。",
            "眷言慰公者，蕭散惟林麓。",
            "謝屐齒已蠟，陶巾酒初漉。",
            "結束山家具，提攜倩童僕。",
            "遥知入山去，野飯久不肉。",
            "相見石橋側，觸眼驚寒瀑。",
            "殷勤清浄供，煮茗媚乾竺。",
            "琖底亦薄相，聊以眩聾俗。",
            "桃谿仙洞府，流水花䎘䎘。",
            "二子去已久，蟠桃知幾熟。",
            "弔古一慨然，新詩定相屬。",
            "英英太沖後，壑壑崐山玉。",
            "千言揮灑頃，紙上龍蛇伏。",
            "聯鑣得所適，山路忘重複。",
            "我亦箇中人，簿領方驅逐。",
            "遥望白雲飛，此心尤躑躅。",
            "羡子好心事，愧我祇眠餗。",
            "人生行樂耳，險澀戒川陸。",
            "千金不垂堂，萬里虞脱軸。",
            "歡罷念歸旋，無貪華頂宿。"
        ],
        "title": "寄左與言",
        "id": "0acd7481-be27-4e1c-86e9-e9e786271762"
    },
    {
        "author": "許景衡",
        "paragraphs": [
            "淙淙玉溪泉，曲折西亭隅。",
            "飛流自噴薄，白石浄如鋪。",
            "雖無渫井禽，亦有針頭魚。",
            "豈知江河寛，嘘沫自相濡。",
            "况此五六月，萬物在洪鑪。",
            "而我弄清淺，瑣碎珠玉俱。",
            "泉兮且勿流，止此爲我娛。",
            "一出澗谷去，人間供百需。",
            "清者鑒鬚眉，濁者混泥塗。",
            "江湖尚或爾，而况溝與渠。",
            "寄語山中人，所養當何如。"
        ],
        "title": "引泉示吳甥",
        "id": "9e33b4df-ff0f-480e-9692-8d9d26d585f1"
    },
    {
        "author": "許景衡",
        "paragraphs": [
            "浮屠有沖衍，少小已雋偉。",
            "身雖束異敎，性實嗜書史。",
            "千言揮灑頃，妙語如飜水。",
            "嗟嗟静閣中，斯人今已矣。"
        ],
        "title": "浮屠二首  其一",
        "id": "db722b75-69ae-450a-8c98-cf02043f55e6"
    },
    {
        "author": "許景衡",
        "paragraphs": [
            "成象有至行，既冠逃浮圖。",
            "與遊何其多，一一士大夫。",
            "毛髪不及𩮜，破衲常如如。",
            "軒檻已陳迹，來者猶嗟吁。"
        ],
        "title": "浮屠二首  其二",
        "id": "7b7b6dfa-8ffe-40d2-9b45-0d66b4ca0646"
    },
    {
        "author": "許景衡",
        "paragraphs": [
            "微風激寒波，浩浩皺紋縠。",
            "連山夾修徑，約略露寒木。",
            "何人琢山骨，拂拭溫如玉。",
            "蒼蒼碧月様，入手不盈掬。",
            "此生隨萬物，何者斯爲足。",
            "要須指顧間，一寄千里目。"
        ],
        "title": "小圓石屏",
        "id": "34545f8c-3a28-45d2-b305-47a980df9660"
    },
    {
        "author": "許景衡",
        "paragraphs": [
            "嗟我官永寧，天台祇兼驛。",
            "如何三過雁，未省一投屐。",
            "豈無謫仙夢，蕭散到泉石。",
            "亦有山中詩，淋漓堆醉墨。",
            "當時巧酬唱，二左名藉藉。",
            "戴子爾何爲，十載名山客。",
            "自言石橋下，醉耳驚霹靂。",
            "石橋富孫子，一一粲珪璧。",
            "希微小江山，妙盡丹青蹟。",
            "憐我逸少徒，念念岷峨適。",
            "持此一拳許，已作千峰碧。",
            "我生癡鈍殺，兩眼眩白黑。",
            "塵埃浪奔走，簿領隨戯劇。",
            "何階探道要，回首謝形役。",
            "琴書載扁舟，歸卧横塘側。",
            "天台何必到，去路饒荆棘。",
            "端留石屏風，種種自可識。"
        ],
        "title": "石屏",
        "id": "40a28281-59ca-4578-9574-4b96684b05b3"
    },
    {
        "author": "許景衡",
        "paragraphs": [
            "英雄舊割據，鼎業逐流水。",
            "高臺亦已傾，况及分香婢。",
            "鱗鱗屋上瓦，棄擲滿鄰里。",
            "鐫窪漫兒戯，後世始稱美。",
            "世人攻翰墨，好古惟兩耳。",
            "何曾問珉玉，枉却千金市。",
            "豈知疊口翁，十指老泥滓。",
            "追蹤千載後，未易較彼此。",
            "其質堅而剛，其膚膩而理。",
            "澄泓秋水浄，慘淡暮山紫。",
            "要當奴鳯咮，何止友龍尾。",
            "神工付黄壤，人間能有幾。",
            "張侯金閨彦，不特河朔偉。",
            "十年走澤潞，百物盡糠粃。",
            "惟有篋中珍，左右配書史。",
            "明光惟起草，此獨塵埃裏。",
            "嗟我方著書，瓦礫著獺髓。",
            "慇懃桂籍舊，許輟陶泓子。",
            "學問已遺俗，取舍期不詭。",
            "及物何可望，姦諛誅既死。"
        ],
        "title": "張仲共許惠呂研因成長句",
        "id": "9938393f-91ac-4953-b624-c9b5e943e672"
    },
    {
        "author": "許景衡",
        "paragraphs": [
            "野店飯童僕，駐馬亦俄頃。",
            "寒曰不相貸，漸漸欹西嶺。",
            "揮鞭上馬去，驚塵蒙四境。",
            "客衣已疏薄，霜風作凄冷。",
            "極目去路長，回首煙村暝。",
            "鳥雀飛棲定，雞犬啾喧静。",
            "新月當馬頭，疏林亂人影。",
            "去去甘遠役，遲遲復深省。",
            "筋力疲往來，歲月磨簿領。",
            "雖云竊廩禄，乃是蹈機穽。",
            "戰栗當吏案，低回傍公屏。",
            "少年浪自重，事業期台鼎。",
            "棲棲裁一命，泛泛慙飄梗。",
            "窮通宜有在，賦予定誰秉。",
            "矢詩寄幽嘆，寂寞寒夜永。"
        ],
        "title": "南監還宅",
        "id": "738f8f3e-01fa-4625-8176-ac84db6f7b6b"
    },
    {
        "author": "許景衡",
        "paragraphs": [
            "我本山中人，中年墮紛華。",
            "祠庭罷香火，還尋舊生涯。",
            "墟曲分耆舊，問勞仍咨嗟。",
            "三徑日荒蕪，歸來何晚耶。",
            "亦既謝父老，低頭自吟哦。",
            "人生各有役，倦游即還家。",
            "來者祇如許，往者知奈何。"
        ],
        "title": "庚子歲作",
        "id": "3b3e1c4b-3309-4375-b2b9-fd5cec50a253"
    },
    {
        "author": "許景衡",
        "paragraphs": [
            "憶昨秋風時，持檄走東越。",
            "棘圍瑣深嚴，蓮塘漾空闊。",
            "嘉與二三子，雄辯探理窟。",
            "清尊日從容，高堂俯軒豁。",
            "思家資善謔，望遠嚴詩律。",
            "海蚌割明瑩，荆璞略玷缺。",
            "雙瞳眩丹青，萬紙疊冰雪。",
            "敢辭窮日力，要使駑驥别。",
            "誰憐今夜裏，還對中秋月。",
            "當時席空階，清影數毛髪。",
            "杯盤已零亂，浩歌彌激烈。",
            "朋從渺湖海，歲月苦飄忽。",
            "窮閻撫往事，驚夢誰與說。",
            "清砧送逸響，寒螿共幽咽。",
            "舊遊知誰在，想見賓筵設。",
            "泠然廣寒宫，共此白銀闕。",
            "題名滿四壁，世路非一轍。",
            "北軒風雨多，長恐銀鈎脱。"
        ],
        "title": "憶昨",
        "id": "bd7d1eec-1b6f-408f-bf9e-728e839502c1"
    },
    {
        "author": "許景衡",
        "paragraphs": [
            "劍溪激流湍，狠石森戈殳。",
            "劍山皆壁立，小徑千盤紆。",
            "行人雖慎擇，何者爲夷塗。",
            "我行岳灘上，短亭臨路隅。",
            "詩榜紛四壁，共傷辛氏姝。",
            "辛公罷會稽，歸舟挈妻孥。",
            "驚濤觸巨石，十掌一息殂。",
            "唯公倚敝篷，脱命顛沛餘。",
            "泥沙汙玉質，波瀾漾羅襦。",
            "草木爲慘淡，鷗鳬亦驚呼。",
            "嬌魂逐流水，散漫何所如。",
            "遺骸不盡獲，亦有葬江魚。",
            "千金不垂堂，覆轍戒後車。",
            "爾死今四紀，曾無復淪胥。",
            "是身等浮雲，變滅只斯須。",
            "在物苟有益，寧辭死非辜。",
            "沉江恥讒國，人皆笑三閭。",
            "殺身以成仁，聖言良不誣。",
            "溺死豈爾志，庸知非良圖。",
            "紛紛殖已利，感歎獨躊躇。"
        ],
        "title": "白沙驛弔辛氏",
        "id": "65d5d4e4-3079-4787-9719-264995ecd35d"
    },
    {
        "author": "許景衡",
        "paragraphs": [
            "聖賢須千鍾，我豈箇中人。",
            "焦枯展餘瀝，好我已十分。",
            "元戎鎮河朔，憐此賤與貧。",
            "不羡彼瀛州，已有玉膏醇。",
            "小槽滴真珠，霑餉無疏親。",
            "但有坐上客，誰問甑中塵。",
            "豈學梁父吟，何時見陽春。"
        ],
        "title": "和時可醇酎二首  其一",
        "id": "4b062f36-c1b1-4a65-9cb0-362a323a9d11"
    },
    {
        "author": "許景衡",
        "paragraphs": [
            "勞生何擾擾，百年今半塗。",
            "是身等浮雲，南北方自如。",
            "青衫憶初仕，與公父子俱。",
            "邂逅話疇昔，恍恍一夢餘。"
        ],
        "title": "和時可醇酎二首  其二",
        "id": "5331d30f-ee0a-4df7-9ebf-31aca1afa3ef"
    },
    {
        "author": "許景衡",
        "paragraphs": [
            "世途溷塵土，道人獨潛清。",
            "隱几方丈間，凜然玉壺冰。",
            "湖山自拱揖，風月時將迎。",
            "未能役濟勝，久客媿吾纓。"
        ],
        "title": "潛清室",
        "id": "4e63ded1-fbaa-4265-bd2e-20b1ee9c2967"
    },
    {
        "author": "許景衡",
        "paragraphs": [
            "無雨我掩耳，有雨我不聞。",
            "我豈妄人耶，心手自紛紜。",
            "老人登斯亭，聽否了不分。",
            "前山忽震雷，後山堆白雲。"
        ],
        "title": "書聽雨亭呈元老",
        "id": "38197b48-81fa-4ac3-b656-0efb08608684"
    },
    {
        "author": "許景衡",
        "paragraphs": [
            "張公鎮關南，賓客多儁偉。",
            "芝蘭已秀發，父子作知已。",
            "聖人樂育才，充庭皆濟濟。",
            "仲也與計偕，發軔已千里。",
            "毛侯東南特，清澈分潄水。",
            "並驅及春風，聯璧驚都市。",
            "麟鳯豈無種，貂蟬能有幾。",
            "承家貴勳業，可獨在書史。",
            "自憐坐樗散，所學慙簣止。",
            "永懷勝已遊，塵土濯清泚。",
            "相從苦匆促，寫别亦狂斐。",
            "離庭寒日暮，目斷塵沙起。"
        ],
        "title": "别毛德修",
        "id": "c9ade602-70b8-4334-a64a-87b3dcc7439e"
    },
    {
        "author": "許景衡",
        "paragraphs": [
            "山陽隱君子，少有高世名。",
            "終身慕父母，事之如平生。",
            "青衫老一命，儒宫談六經。",
            "經行必造門，懷如遇公卿。",
            "虚往而實返，授業多豪英。",
            "衣冠塵土闇，辯論江河傾。",
            "吟哦千萬篇，迥與六藝并。",
            "鮑謝寒蟬噪，郊島蒼蠅聲。",
            "先生兼衆體，渾然獨天成。"
        ],
        "title": "贈人",
        "id": "d0046b6b-4074-4fc0-8982-59957f6a4285"
    },
    {
        "author": "許景衡",
        "paragraphs": [
            "十年走南北，委跡甘蠢蠢。",
            "舊學已茫然，疏慵長自哂。",
            "豈知江漢旁，名士有標準。",
            "高名久傾屬，王事得親近。",
            "可是臭味同，一笑脱畦畛。",
            "華堂照犀玉，覺我蝸舍窘。",
            "風流跂前輩，要當攄妙藴。",
            "胡爲飯藜藿，默坐師粲忍。",
            "微生縻簿領，與俗益矛盾。",
            "蹉跎谷口志，慚愧鹿門隱。",
            "百念已灰冷，積習掃未盡。",
            "緒餘君勿靳，迷途須汲引。"
        ],
        "title": "贈朱深明",
        "id": "fdecb4be-1837-461d-b0ec-50bc47fc831b"
    },
    {
        "author": "許景衡",
        "paragraphs": [
            "先生脱塵屣，酉室八十年。",
            "物態日紛紜，此境長湛然。",
            "問道滿函丈，孰云無世緣。",
            "茫茫天地間，所樂乃一廛。",
            "燕坐亦何爲，柏子炷爐煙。"
        ],
        "title": "次韻江民表寄王聖時六首  其一",
        "id": "5d432b33-a1d1-400d-b2bb-139b2fff0cae"
    },
    {
        "author": "許景衡",
        "paragraphs": [
            "前輩不可見，吾猶及此老。",
            "灑然忘鄙吝，豈復嘆枯槁。",
            "微言破聾瞽，從之恨不早。",
            "况有樗櫟年，庶幾松柏操。",
            "先生爲首肯，人人有吾道。"
        ],
        "title": "次韻江民表寄王聖時六首  其二",
        "id": "fd849e4d-9595-41b9-a9c0-d5044eb78400"
    },
    {
        "author": "許景衡",
        "paragraphs": [
            "我亦斯人徒，鳥獸可同羣。",
            "隱居豈我意，裋褐老海門。",
            "物理有悟會，明鏡無塵痕。",
            "似聞釣臺老，勸飽千里蓴。",
            "豈爲飲啜興，端念父子親。"
        ],
        "title": "次韻江民表寄王聖時六首  其三",
        "id": "e605a366-f4e0-4226-bad4-6a45741066c2"
    },
    {
        "author": "許景衡",
        "paragraphs": [
            "諫省坐何事，南遷臨嶺嶠。",
            "天命已在我，誰能賦鵩鳥。",
            "第懷平生友，坐隔湖海杳。",
            "生還桐水上，尺素寓襟抱。",
            "鷄黍儻可期，千載有同調。"
        ],
        "title": "次韻江民表寄王聖時六首  其四",
        "id": "7792b0a4-e39f-4119-ae5a-4a1659508153"
    },
    {
        "author": "許景衡",
        "paragraphs": [
            "居士不溷俗，已判此生間。",
            "釣臺經世志，諤諤在朝端。",
            "出處固不同，相對即歡顔。",
            "乖違限南北，奮迅無羽翰。",
            "此心日相見，未應勞永嘆。"
        ],
        "title": "次韻江民表寄王聖時六首  其五",
        "id": "f73c2de7-713d-406b-8b70-34389b58e0eb"
    },
    {
        "author": "許景衡",
        "paragraphs": [
            "天地吾一氣，萬物吾一身。",
            "紛紛梏形體，末學蔽多聞。",
            "二老獨超然，早以德爲鄰。",
            "昭昭此心理，千古無故新。",
            "寄聲發妙藴，一視世間人。"
        ],
        "title": "次韻江民表寄王聖時六首  其六",
        "id": "f1628c8d-8ce1-47a8-be03-c20a9e0fb9a0"
    },
    {
        "author": "許景衡",
        "paragraphs": [
            "人生皆有役，我亦事川塗。",
            "崎嶇蕩兀中，此境常晏如。",
            "永懷賢令尹，出處與道俱。",
            "起予亦多矣，詩句乃其餘。"
        ],
        "title": "次韻王經國",
        "id": "106e5eaf-0b0b-4be6-b88b-0fe3d4a667b1"
    },
    {
        "author": "許景衡",
        "paragraphs": [
            "周詩三百篇，强半出憤激。",
            "少陵嗣真作，千載無匹敵。",
            "嗟我亦何爲，苦心等蓮菂。",
            "平時一千首，棄擲隨瓦礫。",
            "朝隮不成雨，安用横天霓。",
            "吾僚一何妙，筆下飛霹靂。",
            "青天與白日，奴隸皆知覿。",
            "况是箇中人，固應厭饑惄。",
            "入幕盛紅蓮，不才慚散櫟。",
            "勉哉攄婉畫，稚弱安紡績。"
        ],
        "title": "次韻鄭希仲",
        "id": "02edd7db-8add-4e02-bfe9-abb5b869da53"
    },
    {
        "author": "許景衡",
        "paragraphs": [
            "從事慚非才，日覺有不如。",
            "丐閒得祠館，回首謝榮途。",
            "古來陋巷人，飲水樂有餘。",
            "利勢與名節，二者常難俱。"
        ],
        "title": "次韻姚伯遇",
        "id": "f314f0f9-cbfb-42e4-b4b9-3a758ffa264d"
    },
    {
        "author": "許景衡",
        "paragraphs": [
            "功名等戯劇，俗眼自驚詫。",
            "詩酒有真味，多應知者寡。",
            "甞聞歐陽子，風月本無價。",
            "今我貧到骨，懸磬比居舍。",
            "就使一錢直，在我已不暇。",
            "故知造化意，特用相慰藉。"
        ],
        "title": "無題",
        "id": "6d207870-710b-4923-8ff6-7c350884b92a"
    },
    {
        "author": "許景衡",
        "paragraphs": [
            "斯人今何在，古冢號寒木。",
            "簡編漫遺言，風采不可復。",
            "龍眠真偉人，千載識高躅。",
            "神交入心匠，醉墨爛盈幅。",
            "蕭然出塵意，豈獨舊眉目。",
            "仲容還好事，收拾珍笥櫝。",
            "世人渾未見，惠然投我欲。",
            "乘田元不恥，折腰亦何辱。",
            "行藏固有在，今昔豈余獨。",
            "新詩第甲乙，三徑森松菊。",
            "少陵曾未知，浪疑公避俗。",
            "我生癡鈍殺，野性等麋鹿。",
            "長恐探道淺，輕比抵鵲玉。",
            "人生適意耳，何苦自羈束。",
            "低頭拜公像，塵土方碌碌。"
        ],
        "title": "李伯時畫陶淵明其猶子遺余作此謝之",
        "id": "ee365963-3912-42ec-ad6c-fd491c16c087"
    },
    {
        "author": "許景衡",
        "paragraphs": [
            "新息臨通衢，赤白紛棟宇。",
            "古息渺村墟，相望十里許。",
            "我行屬馳驛，枉道不可去。",
            "弔古獨踟躇，指以示田父。",
            "傷哉彼美人，國破爲人虜。",
            "驚魂懔風葉，暗泣泫花露。",
            "一死重太山，亦或輕一羽。",
            "猶能子元辯，獨爾悄無語。",
            "舊物空頽垣，草木日繁蕪。",
            "悠悠清淮水，千古亦東注。"
        ],
        "title": "過新息",
        "id": "a25525e0-0ae7-4124-9a77-79a10dd70182"
    },
    {
        "author": "許景衡",
        "paragraphs": [
            "東郊過新雨，野色何氛氲。",
            "嘉苖起萎病，萬頃堆寒雲。",
            "田父揖行客，苦訴村墟貧。",
            "年年夏旱時，赤地流黄塵。",
            "小兒困鋤耘，烈日背欲皴。",
            "大兒斡水車，手足無完筋。",
            "官租且不供，矧欲養吾身。",
            "東鄰久無煙，幾口能生存。",
            "西鄰逐熟去，今作何鄉人。",
            "行客謝老農，艱難困勞塵。",
            "而今新官家，寛大布深仁。",
            "大臣亦端良，乘時轉鴻鈞。",
            "汝豈不自覺，新歲雨澤勻。",
            "寰區日寧靖，百物方訢訢。",
            "爾曹死亦足，及爲太平民。"
        ],
        "title": "東郊",
        "id": "16d744eb-da54-491e-b48a-656ccfde1c1c"
    },
    {
        "author": "許景衡",
        "paragraphs": [
            "天地一逆旅，此行適同塗。",
            "等是驅馳人，何者爲不如。",
            "一念有忻厭，慊然顧贏餘。",
            "安得如吾子，不與世俗俱。"
        ],
        "title": "次韻酬胡元賓",
        "id": "1e53e004-e433-4710-8587-d074e334ee4c"
    },
    {
        "author": "許景衡",
        "paragraphs": [
            "吳子守西河，彊敵能遠遁。",
            "功名豈不偉，事親有遺恨。",
            "雲孫亦何爲，總髪能自奮。",
            "論兵得家法，絕域屢得雋。",
            "三釡乃吾志，九遷何足論。",
            "一朝棄官去，悍卒亦驚歎。",
            "官長欲挽留，歸塗已强半。",
            "皇天照忠孝，爵祿亦如願。",
            "彼師乃曾子，棄絕等仇怨。",
            "子從何人遊，卓爾有獨見。",
            "父子今一處，甘旨應手辦。",
            "垂垂對黄髮，衎衎日歡宴。",
            "客來爲從容，觴豆無早晏。",
            "古今入商畧，亦有一笑粲。",
            "人皆贈渠詩，素壁供揮翰。",
            "吾丞豈真聾，尚缺此一段。",
            "君親恩彌重，報効不可緩。",
            "始終能自勉，高義薄雲漢。"
        ],
        "title": "和楊時可贈吳子厚",
        "id": "247f75d6-800f-46a0-8bcf-0c866da48c4d"
    },
    {
        "author": "許景衡",
        "paragraphs": [
            "烈風鼓青冥，陰雲布崢嶸。",
            "不待珠霰集，忽驚玉花傾。",
            "一陽動黄宫，萬物如有萌。",
            "豐年頒上瑞，我獨欣發生。",
            "永夜不能寐，耿耿書窗明。"
        ],
        "title": "冬至日雪",
        "id": "ea593f40-6e3c-4f7c-9b0e-e65088da3e82"
    },
    {
        "author": "許景衡",
        "paragraphs": [
            "陽復日雖長，歲暮氣猶慘。",
            "馬曹縻管庫，兀坐長戰頷。",
            "豈無紅罏炭，欲取終不敢。",
            "亦有兵厨酒，隻指弗容染。",
            "蹉跎爲禄仕，黽勉從吏檢。",
            "晨趨析毫分，暮色俄黯黮。",
            "天公復衒巧，六出紛如糝。",
            "自慚非安道，誰肯泛清剡。",
            "慇懃絳帳客，竹輿甘頓撼。",
            "可是乘興來，正坐憐壈坎。",
            "駝褐點白玉，烏帽從風颭。",
            "長衢得廻駕，寒光照肝膽。",
            "濕薪嘘白煙，孤燈裊紅燄。",
            "荒齋聊一笑，俗境洗瑕黶。",
            "江梅寫春意，粉面誰粧點。",
            "疏影落清尊，勸人傾瀲灔。",
            "念君齊魯秀，文字垂琬琰。",
            "俛首江漢間，爲人作模範。",
            "府中多豪雋，渌水浮菡萏。",
            "珍烹窮水陸，何獨嗜昌歜。",
            "仁聖今在御，威柄方親攬。",
            "君看盈尺瑞，端自天心感。",
            "太平容冗散，萬一逃汰貶。",
            "追隨有餘日，相與樂閑淡。",
            "人生隨所遇，何者爲夷險。",
            "要當反自味，豈特甞橄欖。"
        ],
        "title": "仲煥雪中見過因留小酌",
        "id": "3b7cb960-d4f9-4117-ab1b-7e319a6f817a"
    },
    {
        "author": "許景衡",
        "paragraphs": [
            "憶昨初寓宿，黄宫萌一陽。",
            "今我復來思，節物老春光。",
            "濃陰付梅杏，青實久已甞。",
            "翳翳軒窗日，幾線如許長。",
            "蜂兒飽儲蜜，燕子已巢梁。",
            "吏役秖擾擾，何術補民瘡。",
            "學古要施設，及時當自强。",
            "光陰俯仰過，老矣徒慨慷。",
            "挺挺彼蒼官，生來傲冰霜。",
            "端然閲榮謝，未覺歲月忙。"
        ],
        "title": "去年冬至過閩清再至有感",
        "id": "ce8eca24-40e6-4d22-942b-f2ca30c500aa"
    },
    {
        "author": "許景衡",
        "paragraphs": [
            "五嶽獨說太華雄，屹嶫千仞撐青穹。",
            "何人收卷入掌握，要使肉眼驚神通。",
            "懸巖絕壑濺飛瀑，玉窗翠壁開深宫。",
            "先生捧玩豈徒爾，崇卑真妄歸圓融。",
            "我生江海曾未識，幽邃崎嶔煩指蹤。",
            "堪笑騎驢老潘閬，却要三峰在眼中。"
        ],
        "title": "和王魯公掌中太華",
        "id": "06ce36d1-4b64-4800-bf92-f139e25fa581"
    },
    {
        "author": "許景衡",
        "paragraphs": [
            "青衫白馬佳公子，山東豪俊知名氏。",
            "平生青雲期自至，倉庾一官聊復爾。",
            "丞公家風繼伯起，笑渠颺糠兩眼眯。",
            "乘田委吏古不恥，端恐前言戱之耳。"
        ],
        "title": "次韻楊時可戯高潛翁",
        "id": "efee7d65-f929-4036-a037-64fa5bf6d6fc"
    },
    {
        "author": "許景衡",
        "paragraphs": [
            "萬卉流芳，不知春力。",
            "巖畔澗下，蹙紅皺碧。",
            "乘興復誰同，孤蹤遠讎敵。",
            "君不見五百聖者道雄機，靈峰晦盲深無極。",
            "寒山老，寒山老，隨沉迹，迢迢此去須尋覓。",
            "花落花開獨望時，記取白雲抱幽石。"
        ],
        "title": "送僧之石梁",
        "id": "cb2d3114-a2c5-4f55-88c8-624fc261d27b"
    },
    {
        "author": "許景衡",
        "paragraphs": [
            "江邊煮鹽女，日墾沙中土。",
            "聞道潮乾土有花，肩負争先汗如雨。",
            "經年鬻鹽赴官市，屋裏藜羮淡如水。",
            "誰家滋味盡八珍，猫狗食餘隨帚塵。"
        ],
        "title": "江邊行",
        "id": "c4c7daf3-7120-4016-b006-91ae428f158d"
    },
    {
        "author": "許景衡",
        "paragraphs": [
            "長門沉沉人悄悄，滿庭紅葉驚秋早。",
            "窗底銀釭祗自明，却聞别院按歌聲。",
            "飛花滿地君恩去，覆水返瓶君或悟。",
            "人生離合自有時，多應不在相如賦。"
        ],
        "title": "和長門怨",
        "id": "3a3dd538-b9c1-4440-b505-38bff64c2761"
    },
    {
        "author": "許景衡",
        "paragraphs": [
            "播穀子，播穀子，爾休苦苦催春耕。",
            "勸農使者無一語，嗟爾聒聒知誰聽。",
            "提葫蘆，提葫蘆，荒年有酒無人酤。",
            "先生年來亦不飲，花前愧爾情渠渠。",
            "杜鵑流血思歸去，百舌從來巧言語。",
            "紛紛隨意作春聲，夢入鈞天聽韶濩。",
            "先生避俗厭煩喧，竹底誅茆甞閉户。",
            "蒼苔滿徑人迹稀，嗟子胡爲肯同住。",
            "聲名盡道男子事，窗下誰知讀書苦。",
            "燈花落也作罷休，早取商量君聽取。"
        ],
        "title": "調同舍",
        "id": "4a814014-88f5-40db-8e7c-0543351bd08d"
    },
    {
        "author": "許景衡",
        "paragraphs": [
            "聞說江南多筆工，馬生所作尤瓌異。",
            "十年江海得妙旨，一日聲名傾衆技。",
            "故人憐我有書癖，數管不辭千里寄。",
            "齊鋒出穎雖不殊，灑墨虚心皆已智。",
            "當年退之傳毛穎，假辭託說終傷僞。",
            "我今草草又百載，矯首相望空兩地。",
            "文房四子迭有無，商没參横似相避。",
            "鼠鬚栗尾乃見嫌，强欲用之隨棄置。",
            "馬筆端如故人面，眼瞥見時心已記。",
            "跳龍卧虎非世習，綰虵縈蚓皆兒戯。",
            "豈知遠適在加鞭，却傚良工先利器。",
            "何當拂衣隱林麓，約史著書從素志。",
            "敢言名姓垂竹帛，自甘生死惟文字。",
            "敬謝故人因及馬，梳毫截管惟精緻。",
            "而今勁健已不售，要須軟熟隨人意。"
        ],
        "title": "故人惠馬生筆",
        "id": "45dc3ec4-e4a2-495e-ae48-78b94c884bf8"
    },
    {
        "author": "許景衡",
        "paragraphs": [
            "浮屠西來如轉郵，方袍紛紛劇東甌。",
            "上人維弼志獨優，翛然高舉異凡儔。",
            "從師度淮泝隋溝，神都歲月俄十周。",
            "燕坐縹緲雲中樓，明窗翰墨冰繭柔。",
            "貴人旁午擁軒騶，問汝亦有所欲不。",
            "此身南北真浮浮，黄金白璧誰能收。",
            "乃獨汲汲從英遊，乞書覽字無時休。",
            "千年金石窮雕鎪，上劇鍾王下虞歐。",
            "糢糊墨本如山邱，精神散漫不可求。",
            "俗人貴耳賤兩眸，今人古意豈不侔。",
            "森然玉筯垂銀鈎，怒猊渇驥蟠靈湫。",
            "錦嚢象軸光油油，自笑長物猶見留。",
            "幡然忽憶江湖秋，瓶錫東下如輕鷗。",
            "誅茆伐木寒巖陬，名堂以靜蓋有由。",
            "坐觀蠢蠢遍九州，長空浮雲水中漚。",
            "眼前何曾無應酬，嵐光波影相夷猶。",
            "别來書札屢相投，問我何時泛扁舟。",
            "西峰玊泉深且幽，杖藜來往亦風流。",
            "紅塵道路方悠悠，回首東南天盡頭。"
        ],
        "title": "靜堂爲弼上人題",
        "id": "ca09c3d8-ded6-452e-828a-c0ee57b5edfd"
    },
    {
        "author": "許景衡",
        "paragraphs": [
            "我觀淮之源，東行已千里。",
            "扁舟一日下長淮，似與故人相見喜。",
            "不知渡越幾澗谷，清澈尚爾無泥滓。",
            "澹然端肯與我俱，試問故人能有幾。",
            "蕩雲沃日窮眼界，茫茫直與天相似。",
            "萬艘絡繹鼓風蒲，翳翳塵飛明鏡裏。",
            "况聞水伯時惡劇，雷擊風掀浪山起。",
            "豈知生處極幽深，清淺涓涓一泓爾。",
            "吾聞古來養心者，擴而充之亦如此。",
            "自慚學問太迂疏，十載不離蛙井底。",
            "潢汙斷港何足道，所得未能充口耳。",
            "忽驚浩浩東傾海，會令百川皆遶指。",
            "君看厚地一撮土，本來也是無多子。",
            "人間萬事須自强，嗟我蹉跎今老矣。"
        ],
        "title": "渡淮",
        "id": "a1e7ee39-7528-4a86-91bf-f9cf61285f63"
    },
    {
        "author": "許景衡",
        "paragraphs": [
            "君不見梅子真，當年狂歌吳市門。",
            "神仙隱逸兩何有，耿介感激空千言。",
            "我今幸生太平日，千載相望同禄秩。",
            "閒看世事渾不知，一心祇願饑腸實。",
            "有誰解與魯公米，無田也釀淵明秫。",
            "甕間細酌新潑醅，既醉歡娛亦蕭瑟。",
            "江湖誰肯便相望，一尊猶及詩人甞。",
            "榴花竹葉應撥去，落琖且看鵝兒黄。",
            "高齋肆筵盡嘉客，長鯨一吸無餘瀝。",
            "座上杯盤未狼藉，愁見長瓶卧東壁。",
            "新詩飄飄寫胸臆，青天白日飛霹靂。",
            "休言李杜門限牢，到底輸我巧鑽刺。",
            "我詩杉鷄竹兔耳，未見虎狼先辟易。",
            "異時更敢說較量，縮手從今作降敵。"
        ],
        "title": "和左與言謝寄酒",
        "id": "66648301-8cba-4a57-baa7-40f483607222"
    },
    {
        "author": "許景衡",
        "paragraphs": [
            "嘗聞歐陽子，自許一世豪。",
            "及得梅老蟠桃詩，畏彼松柏臨蓬蒿。",
            "歘然欲以怪自戯，新句遠繼愈與郊。",
            "嗟我後來亦何爲，敬誦遺墨徒嘈嘈。",
            "有時援筆學模寫，矯首但覺嵩衡高。",
            "宣城無人穎尾空，百年風月何寥寥。",
            "那知吏部有孫子，年少力學精風騷。",
            "前日記夢屬我韻，筆墨奔放欲與二子爭秋毫。",
            "秦盆楚筑未覺陋，鏘然入耳驚咸韶。",
            "昔我一官向天台，春風洞府生碧桃。",
            "簡書坐束寸步不能到，落花流水空迢迢。",
            "羡君幽夢得所適，一飽便覺忘葷臊。",
            "要尋蘇后評濟漯，豈學劉阮迷妖嬈。",
            "百年擾擾亦夢耳，更較長短論昏朝。",
            "不如吟詩飲美酒，從他世事如牛毛。"
        ],
        "title": "謝韓用可和記夢詩",
        "id": "88c6f6d7-da09-4ebe-9674-7a5cef2e74e5"
    },
    {
        "author": "許景衡",
        "paragraphs": [
            "斗禄折腰方自勉，敢嘆塵沙長滿眼。",
            "平田細路苦縈紆，盡日肩輿在香篆。",
            "簿書告辦裁知返，落日在山山路遠。",
            "荆榛蔽塞虎縱横，僮僕相呼無處遯。",
            "山下人家早閉門，疏籬燈火自黄昏。",
            "杯盤四座還相語，猶有行人過别村。"
        ],
        "title": "按田南鄉夜過翁嶺",
        "id": "419b38ed-d271-4227-9d6f-7ea99b926cf5"
    },
    {
        "author": "許景衡",
        "paragraphs": [
            "山僧棲在山之巔，胡爲振錫來市廛。",
            "且言自得相形術，願與多士談媸妍。",
            "津塗窮通可逆數，名分巨細潛開先。",
            "龐眉合享壽考福，鼎角堪持丞弼權。",
            "人生肖貌雖若爾，天理應效非皆然。",
            "條侯餓死始難必，裴度果相終何緣。",
            "亨衢第以直道致，吉祉多爲陰功延。",
            "操脩向善或向惡，感召凶吉如蹄筌。",
            "予觀傳記考物理，謂師語議非無傳。",
            "出言少偷信不免，受玊苟堕知難全。",
            "况乎素行未中積，敢以虚表要諸天。",
            "富哉荀卿騁雄辯，推本心術深磨研。",
            "九州功崇夏禹跳，三面德至成湯偏。",
            "仲尼何長子弓短，古今無害爲聖賢。",
            "林宗知人出明性，清澈鑒裁猶澄淵。",
            "大端亦貴器與識，規矩安可私方圓。",
            "君平卜筮達至理，探索造化窮推遷。",
            "與臣言忠子言孝，利害之際尤拳拳。",
            "古人術學務原本，寧將浮說相拘攣。",
            "羡師通論近名教，爲師條列終吾篇。"
        ],
        "title": "贈五台妙空師",
        "id": "a060e458-81ad-4afd-af22-8380042932f7"
    },
    {
        "author": "許景衡",
        "paragraphs": [
            "樂天西湖誇竹閣，寂寞百年風隕籜。",
            "師今燕坐最勝處，翛然日誦山中樂。",
            "富貴易致閒難得，造物畀渠良不薄。",
            "老康游戱作偈言，使我怊悵心茫然。"
        ],
        "tags": [
            "西湖"
        ],
        "title": "康師贈臣闍黎次韻",
        "id": "ccdc72a3-6b14-4599-b618-cc185be890aa"
    },
    {
        "author": "許景衡",
        "paragraphs": [
            "當年公子身通侯，錦衣玊食天上游。",
            "騎龍日日朝北斗，豈識萬里江湖秋。",
            "但聞人說蘆葦傍，枯荷翻倒風颼颼。",
            "四天墨黑雪欲落，羣鴈上下聲咿呦。",
            "坐嗟上界足官府，十年高閣空雙眸。",
            "豈無詩句强模寫，曉夢不到寒江頭。",
            "何人筆墨得能巧，活脱所見來神州。",
            "高堂素壁試披拂，已覺身在蘆花洲。",
            "嗟嗟江海人，兀兀一葉舟。",
            "煙蓑雨笠不自好，風雪横來翻百憂。",
            "豈知公子曾未見，縑素髣髴千金酬。",
            "人生萬事適意耳，過眼起滅皆浮漚。",
            "玉函置璧誇謹密，流落道路知誰收。",
            "公子好畫豈云爾，要使萬物供冥搜。",
            "至今好句在人口，泰華突兀黄河流。",
            "嗟我後來亦作詩，辭慳意鄙勞雕鎪。",
            "願起公子已死中，論詩觀畫一洗千古愁。"
        ],
        "title": "趙持志出先公文炳所藏蘆鴈",
        "id": "b7befc05-53b6-4f2d-8801-d1dc93dd6e15"
    },
    {
        "author": "許景衡",
        "paragraphs": [
            "闊步雲霄去，當年屬意深。",
            "感時雖白髪，許國尚丹心。",
            "顧我無才思，登門怯醉吟。",
            "誰能將壽酒，滿滿爲公斟。"
        ],
        "title": "張元光生日",
        "id": "b1850bdd-3710-4ade-9237-30cfa3288db6"
    },
    {
        "author": "許景衡",
        "paragraphs": [
            "亭障臨燕塞，江山復楚鄉。",
            "艱難悲客路，宴坐憶禪房。",
            "燒盡蒲花燭，清餘柏木香。",
            "十年如夢覺，兩鬢自蒼蒼。"
        ],
        "title": "寄欽師",
        "id": "82338c2f-8364-4940-954c-f30ff1112d62"
    },
    {
        "author": "許景衡",
        "paragraphs": [
            "送客關城外，回鞭驛路長。",
            "風煙無限好，簿領底能忙。",
            "平野破寒木，紅塵烘夕陽。",
            "新詩巧模寫，最憶幕中郎。"
        ],
        "title": "還自肅寧晚色可愛寄盧行之",
        "id": "0bfdf67b-3b6b-4b4e-82b8-8a2d604d4d3f"
    },
    {
        "author": "許景衡",
        "paragraphs": [
            "信步春風遠，田家暮景遲。",
            "亂畦還有徑，疏竹自成籬。",
            "雞犬皆豐歲，漁樵獨此時。",
            "年年看節物，鬢髮欲絲垂。"
        ],
        "title": "信步",
        "id": "3772bac6-afd1-42fb-ab86-adc98b494ca3"
    },
    {
        "author": "許景衡",
        "paragraphs": [
            "僧家樂幽獨，世路自塵埃。",
            "丈室何人到，重門盡日開。",
            "石泓泉滴瀝，竹徑月徘徊。",
            "多謝相招意，江湖歸去來。"
        ],
        "title": "招隱堂",
        "id": "59478148-08e3-4572-8d53-b5bb3d0456fb"
    },
    {
        "author": "許景衡",
        "paragraphs": [
            "兩溪尋勝處，三洞得偕行。",
            "澗外雲猶濕，山深谷應聲。",
            "留連看龍躍，來往計牛鳴。",
            "回首林間寺，疏鐘報晚晴。"
        ],
        "title": "次韻彦崇遊三洞",
        "id": "643774b3-713e-49ea-9334-d9258a0d4eef"
    },
    {
        "author": "許景衡",
        "paragraphs": [
            "天上曾三接，人間第一流。",
            "雲章頒召節，錦里送行舟。",
            "急雨千山暮，廻風五月秋。",
            "紅旗猶可識，賓吏滿江頭。"
        ],
        "title": "送翁修撰",
        "id": "80883839-4833-4407-9ac3-0022f2420aed"
    },
    {
        "author": "許景衡",
        "paragraphs": [
            "節序重重過，京華物物新。",
            "安排黍生角，粧點艾爲神。",
            "窮衖無來客，他鄉有故人。",
            "揮毫非楚些，誰與弔靈均。"
        ],
        "title": "端午",
        "id": "72abd7a5-e0e5-4039-b69a-29e5a47eff5b"
    },
    {
        "author": "許景衡",
        "paragraphs": [
            "青女飛霜重，黄花挹露鮮。",
            "伊人今已矣，節物獨依然。",
            "撫事真疑夢，登高淚迸泉。",
            "關河重回首，煙草夕陽天。"
        ],
        "title": "九日",
        "id": "06b3cecf-5213-4486-a35d-dca622f8c9e7"
    },
    {
        "author": "許景衡",
        "paragraphs": [
            "殊方復嘉節，對酒重悲嗟。",
            "逝水人何處，荒籬菊自花。",
            "南樓秋色遠，西嶺夕陽斜。",
            "舊日登高處，于今定幾家。"
        ],
        "title": "九日追懷叔父兄長登高",
        "id": "b0a1997a-a648-4257-bb50-60f42ecef8bc"
    },
    {
        "author": "許景衡",
        "paragraphs": [
            "寄語黄夫子，而今正好行。",
            "麥秋最涼冷，梅雨半陰晴。",
            "客路空形役，鄉山獨眼明。",
            "偏親應更喜，少婦好家聲。"
        ],
        "title": "送黄元賓還鄉",
        "id": "9e1428be-716c-4746-adba-08170ed91151"
    },
    {
        "author": "許景衡",
        "paragraphs": [
            "斷續黄梅雨，清涼小麥秋。",
            "謫官猶逆旅，送汝上歸舟。",
            "松菊宜勤種，簞瓢善自謀。",
            "餘生須付託，可但鹿門遊。"
        ],
        "title": "送世厚還鄉",
        "id": "d3f229c2-a0f9-4690-bc7f-fe4f6ad9a350"
    },
    {
        "author": "許景衡",
        "paragraphs": [
            "留連不覺久，蕭寺足清風。",
            "短棹平湖裏，孤城落照中。",
            "朝廷尚多難，身世轉飄蓬。",
            "安得言分散，清尊豈易同。"
        ],
        "title": "過西岑泛湖而歸呈左經臣",
        "id": "eaa9c095-9647-4f68-9ced-4bfac4be95cd"
    },
    {
        "author": "許景衡",
        "paragraphs": [
            "曾作河陽客，春來花滿城。",
            "曉風吹玉勒，殘月落金觥。",
            "天末傷離索，京華忽會并。",
            "琵琶雙鳯翅，耳冷十年聲。"
        ],
        "title": "呈呂幾仲",
        "id": "604301c6-de37-4d65-8c43-388f2d5c59b1"
    },
    {
        "author": "許景衡",
        "paragraphs": [
            "問我黄山尉，無才亦可知。",
            "頻修謝罪啟，祇作送人詩。",
            "壠畝豐登外，山林冦盜衰。",
            "曾無慰父老，别後莫相思。"
        ],
        "title": "别黄巖",
        "id": "18e9e904-cdd2-4e59-89f3-865bee6c75ea"
    },
    {
        "author": "許景衡",
        "paragraphs": [
            "蹇淺時何取，蹉跎歲又陰。",
            "田園歸去計，事業老來心。",
            "好句煩相屬，離愁自不禁。",
            "松江分手處，煙水暮沉沉。"
        ],
        "title": "奉酬胡丈贈别",
        "id": "7a5cc870-11f7-4869-8817-949810176c50"
    },
    {
        "author": "許景衡",
        "paragraphs": [
            "行樂連三月，漁樵亦醉吟。",
            "桑麻須日力，花絮識春深。",
            "飄泊驚時變，文章信陸沉。",
            "故園渺天末，無限欲歸心。"
        ],
        "title": "春晚",
        "id": "ad48291a-351b-49bd-878c-a878c4bcd88f"
    },
    {
        "author": "許景衡",
        "paragraphs": [
            "蝶散花猶在，鴉藏柳已陰。",
            "敢辭連日醉，恐負惜春心。",
            "金縷休頻唱，瑤牋正苦吟。",
            "獨慙詩學淺，三嘆豈知音。"
        ],
        "title": "和經臣晚春",
        "id": "4faeed2a-6ad1-4afe-88f5-77f522575559"
    },
    {
        "author": "許景衡",
        "paragraphs": [
            "伯氏古豪士，何曾與俗同。",
            "酒狂天地外，詩句笑談中。",
            "池水添新綠，林花看舊紅。",
            "向來多樂事，天末任漂蓬。"
        ],
        "title": "伯氏",
        "id": "28352889-b511-4b28-a9e8-d7f921775124"
    },
    {
        "author": "許景衡",
        "paragraphs": [
            "官舟憐逐客，鳴櫓破驚湍。",
            "霞氣横江白，秋風送曉寒。",
            "平生獨往願，今日上恩寛。",
            "漸近嚴家瀨，擡頭覓釣竿。"
        ],
        "title": "早渡浙江",
        "id": "3c85cc58-b9c8-41eb-805f-2cfb6860e0bf"
    },
    {
        "author": "許景衡",
        "paragraphs": [
            "脉脉多愁思，栖栖復晚行。",
            "路回村更遠，林邃客頻驚。",
            "宿鳥非無處，歸雲自有情。",
            "鄉關悵何許，天際暮山横。"
        ],
        "title": "晚行",
        "id": "639e689b-9485-4267-970b-51bdac4133ca"
    },
    {
        "author": "許景衡",
        "paragraphs": [
            "竹轎兼程去，松門百里餘。",
            "荒林疑獸伏，窮海異人居。",
            "山擁波濤急，沙輕步履虚。",
            "來因王事耳，此外敢躊躇。"
        ],
        "title": "松門詩",
        "id": "e80a4b05-7cf7-4501-a4f4-76da1c47554a"
    },
    {
        "author": "許景衡",
        "paragraphs": [
            "阮舍淹丞屬，閩山得儁髦。",
            "詩書能自立，州縣豈徒勞。",
            "迂拙從吾老，飛騰看爾曹。",
            "祇應記岑寂，尺素到江皋。"
        ],
        "title": "送從姪邦直丞長溪",
        "id": "e00de4b5-21e8-4bdd-8d66-c54973b4c83f"
    },
    {
        "author": "許景衡",
        "paragraphs": [
            "問訊吾家姪，題詩寄此情。",
            "遺孤猶小在，聰慧乞憐生。",
            "祖母今年老，門風待汝成。",
            "須知疏懶叔，早晚欲歸耕。"
        ],
        "title": "示世隆",
        "id": "f456b3ea-a37b-4066-9bca-22000c75a8a3"
    },
    {
        "author": "許景衡",
        "paragraphs": [
            "聞說吹臺上，秋來鏁薜蘿。",
            "白雲長自在，幽徑復誰過。",
            "天末空愁眼，尊前且浩歌。",
            "山林與廊廟，二者竟如何。"
        ],
        "title": "吹臺",
        "id": "54465bfd-07ee-45a4-ad7b-b3c374275b87"
    },
    {
        "author": "許景衡",
        "paragraphs": [
            "幽谷青青樹，移根倩爾栽。",
            "祇疑荆棘地，不稱棟梁材。",
            "豈爲歲寒改，稍看春色回。",
            "清陰惟海國，回首思悠哉。"
        ],
        "title": "種樹",
        "id": "1bb7893b-244f-431d-8a81-abce08fa33b6"
    },
    {
        "author": "許景衡",
        "paragraphs": [
            "學舍賢師友，年家老弟兄。",
            "分符渺淮楚，傾蓋憶都城。",
            "白雪千篇在，黄粱一夢驚。",
            "承家今有子，未覺負平生。"
        ],
        "title": "翁行簡挽詩",
        "id": "76bf2166-1c22-4a2e-b32b-d1d9e86f7795"
    },
    {
        "author": "許景衡",
        "paragraphs": [
            "瀟灑賢公子，閒邀病客俱。",
            "青燈初照席，彩箭已盈壺。",
            "隆凖真龍種，清聲想鳯雛。",
            "扁舟明發處，應記夢華胥。"
        ],
        "title": "趙敦禮見招小飲投壺明日南去",
        "id": "6ec0b4b9-b8d5-40e6-a801-d59f9179ca03"
    },
    {
        "author": "許景衡",
        "paragraphs": [
            "婉娩宜家早，孳孳執禮勤。",
            "事姑俱白髪，看子上青雲。",
            "飛旐隋河路，新阡慎水濆。",
            "哀榮兩殊絕，州里未前聞。"
        ],
        "title": "挽劉太君詩二首  其一",
        "id": "b9c7361f-b0b3-4d0f-9fb7-2d995f8e21bc"
    },
    {
        "author": "許景衡",
        "paragraphs": [
            "配德樂邱園，承家屬後昆。",
            "千鍾豈榮耀，一笑爲平反。",
            "庭樹悲風慘，霜天落月昏。",
            "斑衣已陳迹，補衮看忠言。"
        ],
        "title": "挽劉太君詩二首  其二",
        "id": "f1f0cd53-ad98-4331-87ae-8d004c060788"
    },
    {
        "author": "許景衡",
        "paragraphs": [
            "召節來金闕，扁舟望石門。",
            "家山秋渺渺，煙水暮昏昏。",
            "竟失臨分語，徒傷遠别魂。",
            "慇懃謝池月，相對宿江村。"
        ],
        "title": "次經臣見寄之韻",
        "id": "8db6d580-ea57-4ac5-a4e1-2b82cefff2e7"
    },
    {
        "author": "許景衡",
        "paragraphs": [
            "問學探前聖，聲名自妙年。",
            "何疑待價玉，却計買山錢。",
            "北極雲垂地，西江水接天。",
            "扁舟如有約，吾亦賦歸田。"
        ],
        "tags": [
            "长江"
        ],
        "title": "次韻周共叔五首  其一",
        "id": "479e3390-2dc1-44ce-8f24-f22e2ec2c477"
    },
    {
        "author": "許景衡",
        "paragraphs": [
            "黄卷開三館，紅塵又幾年。",
            "病多須藥物，旅寓費嚢錢。",
            "舊學寧無意，斯文祇任天。",
            "軒軒千里鶴，可但戱芝田。"
        ],
        "title": "次韻周共叔五首  其二",
        "id": "c3f5daa9-5aea-4381-b9f1-224760be1e28"
    },
    {
        "author": "許景衡",
        "paragraphs": [
            "鄉國兵戈息，仍聞大有年。",
            "欲尋江上宅，預辦酒家錢。",
            "好句煩招隱，餘生且樂天。",
            "向來真可笑，舍己别耘田。"
        ],
        "title": "次韻周共叔五首  其三",
        "id": "855a49da-46a0-4e9e-b61f-1ab86b10b35e"
    },
    {
        "author": "許景衡",
        "paragraphs": [
            "賜環初就日，弛擔又逾年。",
            "老矣懷三徑，歸歟有幾錢。",
            "報君慚犬馬，戀闕望雲天。",
            "但得鄰顔巷，寧論負郭田。"
        ],
        "title": "次韻周共叔五首  其四",
        "id": "b03a0eaa-34b6-4a21-b67f-ffa37d85eacc"
    },
    {
        "author": "許景衡",
        "paragraphs": [
            "鄰並端如約，追隨可判年。",
            "稻粱當富歲，魚蟹不論錢。",
            "春到花開處，霜餘橘熟天。",
            "清尊長嘯傲，滄海半桑田。"
        ],
        "title": "次韻周共叔五首  其五",
        "id": "82bb023c-b3c8-424c-9bb5-f6afe638319e"
    },
    {
        "author": "許景衡",
        "paragraphs": [
            "烏府參風憲，鯫生負德音。",
            "投閒雖白首，體國尚丹心。",
            "天上浮雲散，江邊秋色深。",
            "第知歌擊壤，寧復賦愁霖。"
        ],
        "title": "次韻王功達見寄",
        "id": "d806174e-6b92-44aa-96fc-a9a704c69ea0"
    },
    {
        "author": "許景衡",
        "paragraphs": [
            "風雨江湖夢，衣裳京洛塵。",
            "人生皆物役，海內豈吾貧。",
            "丈室雖多病，鄰翁或可親。",
            "杖藜元有約，會見往來頻。"
        ],
        "title": "次韻陳仲山見寄",
        "id": "ecfb1135-c20b-402c-bb06-a0081b725cbd"
    },
    {
        "author": "許景衡",
        "paragraphs": [
            "江海閒來久，篇章老更新。",
            "蒿萊猶自飽，天地豈吾貧。",
            "舊友今持節，諸郎亦可人。",
            "應憐未歸客，白首尚紅塵。"
        ],
        "title": "次韻似之運使奉呈左經臣兄二首  其一",
        "id": "98e6e3fc-f532-4caa-9786-f88007868b22"
    },
    {
        "author": "許景衡",
        "paragraphs": [
            "酒膽他年大，詩名近世無。",
            "山林多避冦，里巷笑爲儒。",
            "老去慵開眼，秋來欲染鬚。",
            "涼風千萬里，的的爲南圖。"
        ],
        "title": "次韻似之運使奉呈左經臣兄二首  其二",
        "id": "5db41db9-9272-49a4-b4ce-9899e71661dc"
    },
    {
        "author": "許景衡",
        "paragraphs": [
            "入竹空陳迹，經行憶歲除。",
            "舊遊誰更在，逸興近何如。",
            "樹密鶯聲遠，江寒鴈影疏。",
            "樓頭紅日晚，徙倚獨躊蹰。"
        ],
        "title": "寄許樂清冲輔",
        "id": "d18a5497-e126-4b94-8a70-3dac09243020"
    },
    {
        "author": "許景衡",
        "paragraphs": [
            "憶在西齋日，斯文得細論。",
            "别離空歲月，飄泊任乾坤。",
            "把酒餘風味，看雲各淚痕。",
            "扁舟獨歸處，煙水暮昏昏。"
        ],
        "title": "曾汝器既别奉寄",
        "id": "4f8437a1-c163-4f69-a2e2-2700b309e34e"
    },
    {
        "author": "許景衡",
        "paragraphs": [
            "細草碧侵池，幽花亦滿枝。",
            "羣生俱有德，造物定誰私。",
            "故國春將暮，他鄉日自遲。",
            "論文一樽酒，何路得追隨。"
        ],
        "title": "寄張德祥",
        "id": "8e195ab3-80ee-4cfd-98bf-d5f390cd93cb"
    },
    {
        "author": "許景衡",
        "paragraphs": [
            "鹿苑西湖上，烏臺北斗旁。",
            "塵沙空自老，雲外定相望。",
            "林麓餘秋色，郊原半夕陽。",
            "惟應閣前竹，凛凛带新霜。"
        ],
        "tags": [
            "西湖"
        ],
        "title": "寄竹閣臣師",
        "id": "f0416cab-3c88-481b-8867-24314d21f4fa"
    },
    {
        "author": "許景衡",
        "paragraphs": [
            "京國三千里，人來慰所思。",
            "遥知爲客好，何似在家時。",
            "春日鸞凰去，秋風鴻鴈悲。",
            "衣裳慈母線，亦恐汝歸遲。"
        ],
        "title": "寄沈亨老",
        "id": "47521554-1b2b-4a97-afdc-2867c6f748f1"
    },
    {
        "author": "許景衡",
        "paragraphs": [
            "茅屋西山曲，攜書喜見過。",
            "别離驚歲月，淹泊奈時何。",
            "末俗皆浮誕，斯文肯琢磨。",
            "後生餘力在，吾意已蹉跎。"
        ],
        "title": "寄薛十七巨源",
        "id": "fd82228a-de1b-45ab-add0-67361a13774a"
    },
    {
        "author": "許景衡",
        "paragraphs": [
            "花縣逢迎日，琴堂宴坐頻。",
            "簿書時有暇，燈火夜相親。",
            "世系皆王澤，官曹獨海濱。",
            "政成飛舄去，念别一傷神。"
        ],
        "title": "寄錢子勉",
        "id": "996ce590-8023-4186-9574-1e0f40f9c6f0"
    },
    {
        "author": "許景衡",
        "paragraphs": [
            "留侯有高致，世業更誰傳。",
            "苕霅新開徑，蓬瀛舊集仙。",
            "藜床蔭松桂，蕙帳带雲煙。",
            "擾擾争毫末，何人解樂全。"
        ],
        "title": "寄題張學士三徑堂二首  其一",
        "id": "4ad41cad-7a72-46b7-9311-bb7c2c6dd8d2"
    },
    {
        "author": "許景衡",
        "paragraphs": [
            "我欲尋三徑，長歌歸去來。",
            "未能似夫子，還是走塵埃。",
            "彩筆臨流賦，清樽對菊開。",
            "披榛往來處，東望思悠哉。"
        ],
        "title": "寄題張學士三徑堂二首  其二",
        "id": "d6c7837c-4831-435e-bd55-de6327b165e4"
    },
    {
        "author": "許景衡",
        "paragraphs": [
            "真人已仙去，釋子在高岑。",
            "暮色江山遠，春風草木深。",
            "何人與題詠，今我亦登臨。",
            "縱目皆云爾，誰知有縱心。"
        ],
        "title": "縱目軒詩",
        "id": "8d1d6fab-edf4-44cf-8056-3daccec9ba84"
    },
    {
        "author": "許景衡",
        "paragraphs": [
            "行役無時節，春來又幾時。",
            "柳條隨處處，梅蘂亦枝枝。",
            "弱質曾無取，斯文祇自宜。",
            "眼邊新物色，駐馬暮江湄。"
        ],
        "title": "行役詩",
        "id": "e397af21-c44a-480d-ae20-3a29246b859b"
    },
    {
        "author": "許景衡",
        "paragraphs": [
            "泉裂碧巖腹，玆焉復小渠。",
            "泓澄元有在，溉濯乃其餘。",
            "孤迹寄江海，三年困簿書。",
            "閒來俯清淺，感歎獨踟躇。"
        ],
        "title": "石泉小軒",
        "id": "43a0a115-b86d-436e-8af4-2b54a999ea86"
    },
    {
        "author": "許景衡",
        "paragraphs": [
            "渺渺指滄海，行行過漢陵。",
            "衣裳千里雪，鞍馬九河冰。",
            "寓宿適有處，悲歌自不勝。",
            "平生少游語，耿耿對寒燈。"
        ],
        "title": "土山驛詩",
        "id": "955419a3-8e8b-49c9-bbd8-1fb9ab65b3f0"
    },
    {
        "author": "許景衡",
        "paragraphs": [
            "南州苦卑濕，梅熟復何如。",
            "老夫厭巾屨，穉子在泥塗。",
            "新月出天末，微涼生雨餘。",
            "陶公入州府，此興與誰俱。"
        ],
        "title": "晚晴  其一",
        "id": "fb841456-fe05-4838-9334-5603a564d280"
    },
    {
        "author": "許景衡",
        "paragraphs": [
            "天街經暑雨，烏府絕塵氛。",
            "躍馬人皆散，新蟬我獨聞。",
            "風生初罷扇，日轉漸無雲。",
            "寄語同時客，清凉尚可分。"
        ],
        "title": "晚晴  其二",
        "id": "f4ab8d77-a16b-4985-9530-e3dc1016fc12"
    },
    {
        "author": "許景衡",
        "paragraphs": [
            "駐馬長河曲，穿林小徑斜。",
            "猶能尋隱逸，可是厭泥沙。",
            "軒冕雖無意，田園尚有涯。",
            "何時策筇竹，隨意到山家。"
        ],
        "title": "駐馬詩",
        "id": "90b47b6d-6a4b-4696-b0f7-89706a2c0784"
    },
    {
        "author": "許景衡",
        "paragraphs": [
            "台奴初學語，丹子已能行。",
            "問叔今何處，嗔爺太懶生。",
            "會令主門户，豈復意功名。",
            "坐對江湖晚，横塘舟自横。"
        ],
        "title": "無題",
        "id": "453e0dbe-a8f4-4f3c-8eca-0b08d9b2474e"
    },
    {
        "author": "許景衡",
        "paragraphs": [
            "野外連荒草，樓頭正夕陽。",
            "憑欄空遠目，何處是吾鄉。",
            "王粲從軍樂，少陵羈旅傷。",
            "男兒知底事，出處兩難忘。"
        ],
        "title": "野外",
        "id": "5632e952-ad2f-4874-a287-69d25ea30fee"
    },
    {
        "author": "許景衡",
        "paragraphs": [
            "捕逐雖王事，經行亦自强。",
            "艤舟當海島，寓宿得僧房。",
            "絕境三山在，清風一水長。",
            "此生空物役，回首意茫茫。"
        ],
        "title": "宿僧房",
        "id": "bc770d0f-d0ed-4a55-b5fe-df00ee0e40c0"
    },
    {
        "author": "許景衡",
        "paragraphs": [
            "駐馬問村老，却言行未遲。",
            "路雖十里遠，月到四更時。",
            "我去良有役，子眠寧負期。",
            "人生隨意好，冷笑一題詩。"
        ],
        "title": "夜過杜家村",
        "id": "84782afb-8e4b-4818-9ccc-5f7b6d6fe33d"
    },
    {
        "author": "許景衡",
        "paragraphs": [
            "二子今西去，贈言聊爾規。",
            "勉哉精素業，行矣仕明時。",
            "破臘梅先蘂，含春柳欲絲。",
            "江邊人散後，帆影漸參差。"
        ],
        "title": "送師顔致康深道入京",
        "id": "ff35362a-2970-4c6e-977a-e50db1d1ab4e"
    },
    {
        "author": "許景衡",
        "paragraphs": [
            "海內名聞久，江邊歲復朞。",
            "美才由世濟，清節畏人知。",
            "郡國已無事，朝廷方有爲。",
            "會參鴻鴈序，歸去鳯凰池。"
        ],
        "title": "上章倅二首  其一",
        "id": "d885e4a6-86dd-4196-8517-00dd3bf501c6"
    },
    {
        "author": "許景衡",
        "paragraphs": [
            "簿領勤官府，聲名振士林。",
            "雖云心尚在，自覺力難任。",
            "歲月淹多病，江山入苦吟。",
            "高堂昔三嘆，亦恐負知音。"
        ],
        "title": "上章倅二首  其二",
        "id": "0f9d31cd-2174-45ef-917b-191fe002e2c1"
    },
    {
        "author": "許景衡",
        "paragraphs": [
            "遠意誠難問，狂歌自不禁。",
            "花光春灼灼，月色夜沉沉。",
            "簡冊終何事，江湖獨此心。",
            "野禽多意緒，飛集近寒林。"
        ],
        "title": "遠意",
        "id": "3ed44696-215c-40e8-9403-6f539519c6ed"
    },
    {
        "author": "許景衡",
        "paragraphs": [
            "好在横塘水，人今去幾年。",
            "秋光空到地，霽色自連天。",
            "伐石圍高岸，誅茅駕短椽。",
            "歸歟此心在，何苦利名牽。"
        ],
        "title": "横塘",
        "id": "74674e4b-e31d-4c89-8ac1-6d602493f8c5"
    },
    {
        "author": "許景衡",
        "paragraphs": [
            "江水西風急，江天作暝陰。",
            "鄉山猶在眼，節物莫驚心。",
            "是處皆秋穫，誰家急暮砧。",
            "薄遊愧妻子，飄蕩到而今。"
        ],
        "title": "節物詩",
        "id": "fdedc361-127c-4d95-b5c9-f32984a89e8b"
    },
    {
        "author": "許景衡",
        "paragraphs": [
            "隴蜀崎嶇外，炎荒聞望中。",
            "黑頭方世用，青眼忽途窮。",
            "遂作天涯客，何如塞上翁。",
            "幽愁還有作，笑殺贊皇公。"
        ],
        "title": "聞子瞻南遷",
        "id": "b148d2d1-a0d2-4346-804d-5a4bce533124"
    },
    {
        "author": "許景衡",
        "paragraphs": [
            "青春嘉誕日，八十渭川師。",
            "林下有真樂，人間無愧辭。",
            "松梢看舞鶴，荷葉隱巢龜。",
            "賴有榮孫子，藍袍薦壽巵。"
        ],
        "title": "賀人祖父生辰",
        "id": "69de201c-2037-4b6d-bb4d-128f08f88639"
    },
    {
        "author": "許景衡",
        "paragraphs": [
            "花縣初相見，清樽日笑歌。",
            "交情論厚薄，客路自蹉跎。",
            "歷歷功名意，駸駸歲月多。",
            "豈知同夜宿，還問命如何。"
        ],
        "title": "贈吳子思",
        "id": "5c7b266c-3e95-48fe-8d18-68c902083a37"
    },
    {
        "author": "許景衡",
        "paragraphs": [
            "年少開千卷，生涯祇一瓢。",
            "聲名動場屋，意氣在雲霄。",
            "素髪今垂領，青衫尚折腰。",
            "未應輕斗禄，吏隱本逍遥。"
        ],
        "title": "贈姚儀甫",
        "id": "09154551-17d8-4d67-9e1e-f4e008493ad5"
    },
    {
        "author": "許景衡",
        "paragraphs": [
            "永裕躬神武，開邊絕漢西。",
            "雖云擁貔虎，猶未斬鯨鯢。",
            "吾子名家後，當年訓士齊。",
            "天涯思往事，回首祇悽悽。"
        ],
        "title": "贈張承老",
        "id": "b0ed9056-5d13-4a6f-a5fb-99f3544ee0b0"
    },
    {
        "author": "許景衡",
        "paragraphs": [
            "古寺重門裏，回廊一徑幽。",
            "水聲長带雨，山色最宜秋。",
            "寓宿已多日，題詩更少留。",
            "此生隨利禄，行路日悠悠。"
        ],
        "title": "題壽聖院",
        "id": "6d298b0e-ea18-4fda-a1cb-9c5ac9f7fe01"
    },
    {
        "author": "許景衡",
        "paragraphs": [
            "燕處厭紛華，穿林一徑斜。",
            "層巒開水墨，古木走龍蛇。",
            "事業雖無補，田園尚有涯。",
            "何時策筇竹，隨意到山家。"
        ],
        "title": "寄題葉希聖申申亭  其一",
        "id": "510f786f-bb1d-4e68-a281-5e60350713ed"
    },
    {
        "author": "許景衡",
        "paragraphs": [
            "每向新亭去，何曾問主人。",
            "弟兄俱有好，樽俎自相親。",
            "棲翼雲山晚，飛花洞府春。",
            "長愁醉歸去，步步近紅塵。"
        ],
        "title": "寄題葉希聖申申亭  其二",
        "id": "d91d52f2-d237-4d61-b03e-61d2470768f7"
    },
    {
        "author": "許景衡",
        "paragraphs": [
            "丈人樂高曠，閲世等樊籠。",
            "池館重城外，塵沙一笑空。",
            "紅蕖新過雨，修竹自生風。",
            "未必全違俗，杯盤與客同。"
        ],
        "title": "孫大夫絕塵亭詩",
        "id": "2e70c086-6efb-45f8-ae7f-b756cb0edd7e"
    },
    {
        "author": "許景衡",
        "paragraphs": [
            "十里西城去，春風水拍堤。",
            "畫船簾幕動，别殿筦絃齊。",
            "勿覺仙山遠，相将醉路迷。",
            "紅塵競回首，斜日杏花西。"
        ],
        "title": "池上",
        "id": "1331e6e2-69d2-43bd-bd3e-ff767f730ea7"
    },
    {
        "author": "許景衡",
        "paragraphs": [
            "不知何處出，牢落水村邊。",
            "隱隱猶含雨，飛飛欲近船。",
            "詩書看老矣，事業尚茫然。",
            "今夕知何夕，篷窗猶未眠。"
        ],
        "title": "螢",
        "id": "180c94b4-9d31-4920-9a57-50b8af6b21ee"
    },
    {
        "author": "許景衡",
        "paragraphs": [
            "詩書元有志，耕養苦無田。",
            "去國何爲者，題詩獨慨然。",
            "廟堂修政事，郡國奏豐年。",
            "五斗雖云薄，餘生得醉眠。"
        ],
        "title": "去國",
        "id": "60a98034-ef14-4ad0-9ed2-412efc6519ae"
    },
    {
        "author": "許景衡",
        "paragraphs": [
            "飛蓋山城外，尋幽鹿苑中。",
            "層軒不受暑，修竹自生風。",
            "江海多年别，杯盤一笑同。",
            "平湖吞晚照，歸棹惜匆匆。"
        ],
        "title": "升之兄見訪竹閣",
        "id": "4807aba5-68e6-477b-b8e7-38ee1889e1d9"
    },
    {
        "author": "許景衡",
        "paragraphs": [
            "劉子天台去，君今幾代孫。",
            "山居多水石，客至亦琴樽。",
            "簿領嗟淹泊，詩書失討論。",
            "何當謝羈束，杖策過層軒。"
        ],
        "title": "寄題會文閣",
        "id": "bea59a73-0b62-485d-99c7-8cc0656aff4c"
    },
    {
        "author": "許景衡",
        "paragraphs": [
            "飛琯迎長候，香糜入臘新。",
            "交情最憐客，節物獨驚人。",
            "雲意安排雪，梅香告報春。",
            "病中疏酒琖，兀坐惜芳辰。"
        ],
        "title": "亞叟惠臘粥次韻",
        "id": "356e4bf7-3078-4637-9f64-025a96162ae3"
    },
    {
        "author": "許景衡",
        "paragraphs": [
            "河南聞譽久，漢上定交新。",
            "遺粥聊從俗，題詩更可人。",
            "歸期恨不早，旅思怯逢春。",
            "他日從誰餉，長懷臘八辰。"
        ],
        "title": "再和",
        "id": "661436e0-bcb0-49f4-b2cc-c28561ecc5d0"
    },
    {
        "author": "許景衡",
        "paragraphs": [
            "曹霸逢佳士，慇懃爲寫真。",
            "今君仍妙筆，顧我獨何人。",
            "軒冕曾無意，功名敢問津。",
            "會須添杖屨，却作自由身。"
        ],
        "title": "邱隱夫傳神",
        "id": "f60d5c6d-c1ba-4d49-8611-0ce8f52bbe0e"
    },
    {
        "author": "許景衡",
        "paragraphs": [
            "前輩風流遠，惟公尚復存。",
            "此心無限量，所得有淵源。",
            "眷奨深宸扆，聲名重諫垣。",
            "平生經世志，已矣復何言。"
        ],
        "title": "挽左司江公  其一",
        "id": "324457d2-0df6-42a9-8520-1aa9aa315392"
    }
]