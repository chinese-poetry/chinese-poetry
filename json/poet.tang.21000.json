[
    {
        "author": "李賀",
        "paragraphs": [
            "白狐向月號山風，秋寒掃雲留碧空。",
            "玉煙青溼白如幢，銀灣曉轉流天東。",
            "溪汀眠鷺夢征鴻，輕漣不語細游溶。",
            "層岫迴岑複疊龍，苦篁對客吟歌筒。"
        ],
        "title": "溪晚涼",
        "id": "3ab98ee1-0c01-45cb-966e-981b5b301c8b"
    },
    {
        "author": "李賀",
        "paragraphs": [
            "官不來，官庭秋，老桐錯幹青龍愁。",
            "書司曹佐走如牛，疊聲問佐官來不。",
            "官不來，門幽幽。"
        ],
        "title": "官不來題皇甫湜先輩廳",
        "id": "bb653660-c834-4f30-a5c7-504e99f08354"
    },
    {
        "author": "李賀",
        "paragraphs": [
            "漆灰骨末丹水沙，淒淒古血生銅花。",
            "白翎金簳雨中盡，直餘三脊殘狼牙。",
            "我尋平原乘兩馬，驛東石田蒿塢下。",
            "風長日短星蕭蕭，黑旗雲溼懸空夜。",
            "左魂右魄啼肌瘦，酪瓶倒盡將羊炙。",
            "蟲棲雁病蘆筍紅，迴風送客吹陰火。",
            "訪古汍瀾收斷鏃，折鋒赤璺曾刲肉。",
            "南陌東城馬上兒，勸我將金換簝竹。"
        ],
        "title": "長平箭頭歌",
        "id": "dd1c0560-c28a-4d9e-b303-5756dc060554"
    },
    {
        "author": "李賀",
        "paragraphs": [
            "樓前流水江陵道，鯉魚風起芙蓉老。",
            "曉釵催鬢語南風，抽帆歸來一日功。",
            "鼉吟浦口飛梅雨，竿頭酒旗換青苧。",
            "蕭騷浪白雲差池，黃粉油衫寄郎主。",
            "新槽酒聲苦無力，南湖一頃菱花白。",
            "眼前便有千里愁，小玉開屏見山色。"
        ],
        "title": "江樓曲",
        "id": "9168257a-0124-48ed-a906-9ba00f446ac8"
    },
    {
        "author": "李賀",
        "paragraphs": [
            "胡角引北風，薊門白於水。",
            "天含青海道，城頭月千里。",
            "露下旗濛濛，寒金鳴夜刻。",
            "蕃甲鏁蛇鱗，馬嘶青塚白。",
            "秋靜見旄頭，沙遠席羈愁。",
            "帳北天應盡，河聲出塞流。"
        ],
        "tags": [
            "乐府",
            "边塞"
        ],
        "title": "塞下曲",
        "id": "49d31b27-344a-4ae2-b8cb-be347f790f3a"
    },
    {
        "author": "李賀",
        "paragraphs": [
            "玉罌泣水桐花井，蒨絲沈水如雲影。",
            "美人嬾態燕脂愁，春梭拋擲鳴高樓。",
            "綵線結茸背複疊，白袷玉郎寄桃葉。",
            "爲君挑鸞作腰綬，願君處處宜春酒。"
        ],
        "title": "染絲上春機",
        "id": "7a178fb4-16b1-4b9b-a552-c7ed198caa87"
    },
    {
        "author": "李賀",
        "paragraphs": [
            "蛇子蛇孫鱗蜿蜿，新香幾粒洪厓飯。",
            "綠波浸葉滿濃光，細束龍髯鉸刀剪。",
            "主人壁上鋪州圖，主人堂前多俗儒。",
            "月明白露秋淚滴，石筍溪雲肯寄書。"
        ],
        "title": "五粒小松歌",
        "id": "fe1d099d-0184-461a-9460-ee06e660584c"
    },
    {
        "author": "李賀",
        "paragraphs": [
            "藕花涼露溼，花缺藕根澀。",
            "飛下雌鴛鴦，塘水聲溘溘。"
        ],
        "title": "塘上行",
        "id": "c5542580-eb5f-4d8a-beb9-7d1353e9bb73"
    },
    {
        "author": "李賀",
        "paragraphs": [
            "呂將軍，騎赤兔。",
            "獨攜大膽出秦門，金粟堆邊哭陵樹。",
            "北方逆氣汙青天，劒龍夜呌將軍閑。",
            "將軍振袖揮劒鍔，玉闕朱城有門閣。",
            "榼榼銀龜搖白馬，傅粉女郎火旗下。",
            "恆山鐵騎請金槍，遙聞箙中花箭香。",
            "西郊寒蓬葉如刺，皇天新栽養神驥。",
            "廐中高桁排蹇蹄，飽食青芻飲白水。",
            "圓蒼低迷蓋張地，九州人事皆如此。",
            "赤山秀鋌禦時英，綠眼將軍會天意。"
        ],
        "title": "呂將軍歌",
        "id": "324b12b1-4e01-4037-bd08-4f6616e4ba53"
    },
    {
        "author": "李賀",
        "paragraphs": [
            "休洗紅，洗多紅色淺。",
            "卿卿騁少年，昨日殷橋見。",
            "封侯早歸來，莫作弦上箭。"
        ],
        "title": "休洗紅",
        "id": "a10a0601-e9b9-4e5e-9553-ab625ef13ddc"
    },
    {
        "author": "李賀",
        "paragraphs": [
            "西山日沒東山昏，旋風吹馬馬踏雲。",
            "畫弦素管聲淺繁，花裙綷䌨步秋塵。",
            "桂葉刷風桂墜子，青狸哭血寒狐死。",
            "古壁彩虬金帖尾，雨工騎入秋潭水。",
            "百年老鴞成木魅，笑聲碧火巢中起。"
        ],
        "title": "神弦曲",
        "id": "21b336af-06d1-4ec7-8492-ba001b89b96c"
    },
    {
        "author": "李賀",
        "paragraphs": [
            "鵶翎羽箭山桑弓，仰天射落銜蘆鴻。",
            "麻衣黑肥衝北風，帶酒日晚歌田中。",
            "男兒屈窮心不窮，枯榮不等嗔天公。",
            "寒風又變爲春柳，條條看即煙濛濛。"
        ],
        "title": "野歌",
        "id": "ee31b315-58e8-4a6f-86eb-542e2405bae0"
    },
    {
        "author": "李賀",
        "paragraphs": [
            "女巫澆酒雲滿空，玉爐炭火香鼕鼕。",
            "海神山鬼來座中，紙錢窸窣鳴𩘶風。",
            "相思木帖金舞鸞，攢蛾一啑重一彈。",
            "呼星召鬼歆杯盤，山魅食時人森寒。",
            "終南日色低平灣，神兮長在有無間。",
            "神嗔神喜師更顏，送神萬騎還青山。"
        ],
        "title": "神弦",
        "id": "80b0850d-cb82-47c3-91a5-6f3a93cb403f"
    },
    {
        "author": "李賀",
        "paragraphs": [
            "琉璃鍾，琥珀濃，小槽酒滴真珠紅。",
            "烹龍炮鳳玉脂泣，羅屏繡幕圍香風。",
            "吹龍笛，擊鼉鼓，皓齒歌，細腰舞。",
            "況是青春日將暮，桃花亂落如紅雨。",
            "勸君終日酩酊醉，酒不到劉伶墳上土。"
        ],
        "tags": [
            "宴饮",
            "人生",
            "鼓吹曲辞",
            "乐府",
            "讽喻"
        ],
        "title": "將進酒",
        "id": "ff880442-2fe3-4e95-a762-ee8e9b1c026d"
    },
    {
        "author": "李賀",
        "paragraphs": [
            "西施曉夢綃帳寒，香鬟墮髻半沈檀。",
            "轆轤咿啞轉鳴玉，驚起芙蓉睡新足。",
            "雙鸞開鏡秋水光，解鬟臨鏡立象牀。",
            "一編香絲雲撒地，玉釵落處無聲膩。",
            "纖手却盤老鵶色，翠滑寶釵簪不得。",
            "春風爛熳惱嬌慵，十八鬟多無氣力。",
            "妝成𩭏鬌敧不斜，雲裾數步踏雁沙。",
            "背人不語向何處，下堦自折櫻桃花。"
        ],
        "title": "美人梳頭歌",
        "id": "a75e413d-42ce-4ab5-8bad-8ec13b514a7a"
    },
    {
        "author": "李賀",
        "paragraphs": [
            "月漉漉，波煙玉。",
            "莎青桂花繁，芙蓉別江木。",
            "粉態裌羅寒，雁羽鋪煙溼。",
            "誰能看石帆，乘船鏡中入。",
            "秋白鮮紅死，水香蓮子齊。",
            "挽菱隔歌袖，綠刺罥銀泥。"
        ],
        "title": "月漉漉篇",
        "id": "535efe6f-d7cc-4b2d-b6ca-3514fd6a3044"
    },
    {
        "author": "李賀",
        "paragraphs": [
            "驅馬出門意，牢落長安心。",
            "兩事誰向道，自作秋風吟。"
        ],
        "title": "京城",
        "id": "cc44e8dd-356a-430e-96e6-945192f3fb85"
    },
    {
        "author": "李賀",
        "paragraphs": [
            "曉聲隆隆催轉日，暮聲隆隆呼月出。",
            "漢城黃柳暎新簾，柏陵飛燕埋香骨。",
            "磓發千年日長白，孝武秦王聽不得。",
            "從君翠髮蘆花色，獨共南山守中國。",
            "幾迴天上葬神仙，漏聲相將無斷緣。"
        ],
        "title": "官街鼓",
        "id": "1c2b1699-d06e-4aaa-ae74-3e5caa7654cc"
    },
    {
        "author": "李賀",
        "paragraphs": [
            "許史世家外親貴，宮錦千端買沈醉。",
            "銅駝酒熟烘明膠，古堤大柳煙中翠。",
            "桂開客花名鄭袖，入洛聞香鼎門口。",
            "先將芍藥獻妝臺，後解黃金大如斗。",
            "莫愁簾中許合歡，清弦五十爲君彈。",
            "彈聲咽春弄君骨，骨興牽人馬上鞍。",
            "兩馬八蹄踏蘭苑，情如合竹誰能見。",
            "夜光玉枕栖鳳皇，袷羅當門刺純綫。",
            "長翻蜀紙卷明君，轉角含商破碧雲。",
            "自從小靨來東道，曲裏長眉少見人。",
            "相如塚上生秋柏，三秦誰是言情客。",
            "蛾鬟醉眼拜諸宗，爲謁皇孫請曹植。"
        ],
        "title": "許公子鄭姬歌",
        "id": "adc8f8c2-9cb5-4ee9-bf45-45d8f8011cc2"
    },
    {
        "author": "李賀",
        "paragraphs": [
            "曉木千籠真蠟綵，落蕊枯香數分在。",
            "陰枝秀牙卷縹茸，長風迴氣扶葱蘢。",
            "野家麥畦上新壠，長畛裴回桑柘重。",
            "刺香滿地菖蒲草，雨梁燕語悲身老。",
            "三月搖揚入河道，天濃地濃柳梳掃。"
        ],
        "title": "新夏歌",
        "id": "ba9e4f53-6289-4f5c-a810-dbddc67fb100"
    },
    {
        "author": "李賀",
        "paragraphs": [
            "長安風雨夜，書客夢昌谷。",
            "怡怡中堂笑，小弟栽澗菉。",
            "家門厚重意，望我飽飢腹。",
            "勞勞一寸心，燈花照魚目。"
        ],
        "title": "題歸夢",
        "id": "2354f955-cf18-4f45-b55f-2ebe0a7329e3"
    },
    {
        "author": "李賀",
        "paragraphs": [
            "野水泛長瀾，宮牙開小蒨。",
            "無人柳自春，草渚鴛鴦暖。",
            "晴嘶臥沙馬，老去悲啼展。",
            "今春還不歸，塞嚶折翅雁。"
        ],
        "title": "經沙苑",
        "id": "281fefbc-fb0a-4e20-80dc-726c2a682427"
    },
    {
        "author": "李賀",
        "paragraphs": [
            "李子別上國，南山崆峒春。",
            "不聞今夕鼓，差慰煎情人。",
            "趙壹賦命薄，馬卿家業貧。",
            "鄉書何所報，紫蕨生石雲。",
            "長安玉桂國，戟帶披侯門。",
            "慘陰地自光，寶馬踏曉昏。",
            "臘春戲草苑，玉輓鳴𨏈轔。",
            "綠網縋金鈴，霞卷清池漘。",
            "開貫瀉蚨母，買冰防夏蠅。",
            "時宜裂大袂，劒客車盤茵。",
            "小人如死灰，心切生秋榛。",
            "皇圖跨四海，百姓拖長紳。",
            "光明靄不發，腰龜徒甃銀。",
            "吾將譟禮樂，聲調摩清新。",
            "欲使十千歲，帝道如飛神。",
            "華實自蒼老，流采長傾湓。",
            "沒沒暗齰舌，涕血不敢論。",
            "今將下東道，祭酒而別秦。",
            "六郡無勦兒，長刀誰拭塵。",
            "地理陽無正，快馬逐服轅。",
            "二子美年少，調道講清渾。",
            "譏笑斷冬夜，家庭疎篠穿。",
            "曙風起四方，秋月當東懸。",
            "賦詩面投擲，悲哉不遇人。",
            "此別定霑臆，越布先裁巾。"
        ],
        "title": "出城別張又新酬李漢",
        "id": "7917ea14-d308-483a-af68-396ff5c08995"
    },
    {
        "author": "李賀",
        "paragraphs": [
            "方領蕙帶折角巾，杜若已老蘭苕春。",
            "南山削秀藍玉合，小雨歸去飛涼雲。",
            "熟杏暖香梨葉老，草梢竹柵鎖池痕。",
            "鄭公鄉老開酒尊，坐汎楚奏吟招魂。"
        ],
        "title": "南園",
        "id": "39e3a49f-20cd-4347-a982-bee45e0b422c"
    },
    {
        "author": "李賀",
        "paragraphs": [
            "石軋銅杯，吟詠枯瘁。",
            "蒼鷹擺血，白鳳下肺。",
            "桂子自落，雲弄車蓋。",
            "木死沙崩惡谿島，阿母得仙今不老。",
            "窞中跳汰截清涎，隈壖臥水埋金爪。",
            "崖蹬蒼苔弔石髮，江君掩帳篔簹折。",
            "蓮花去國一千年，雨後聞腥猶帶鐵。"
        ],
        "title": "假龍吟歌",
        "id": "773e3420-7888-4c61-b026-fad74cf8a313"
    },
    {
        "author": "李賀",
        "paragraphs": [
            "人間春蕩蕩，帳暖香揚揚。",
            "飛光染幽紅，誇嬌來洞房。",
            "舞席泥金蛇，桐竹羅花牀。",
            "眼逐春瞑醉，粉隨淚色黃。",
            "王子下馬來，曲沼鳴鴛鴦。",
            "焉知腸車轉，一夕巡九方。"
        ],
        "title": "感諷六首 一",
        "id": "a5b887a4-c160-4f64-add7-4fedcb3043ab"
    },
    {
        "author": "李賀",
        "paragraphs": [
            "苦風吹朔寒，沙驚秦木折。",
            "舞影逐空天，畫鼓餘清節。",
            "蜀書秋信斷，黑水朝波咽。",
            "嬌魂從回風，死處懸鄉月。"
        ],
        "title": "感諷六首 二",
        "id": "f83ee031-9f9f-493f-961e-7f16a7483b7a"
    },
    {
        "author": "李賀",
        "paragraphs": [
            "雜雜胡馬塵，森森邊士戟。",
            "天教胡馬戰，曉雲皆血色。",
            "婦人攜漢卒，箭箙囊巾幗。",
            "不慙金印重，踉蹡腰鞬力。",
            "恂恂鄉門老，昨夜試鋒鏑。",
            "走馬遣書勳，誰能分粉墨。"
        ],
        "title": "感諷六首 三",
        "id": "d281fee1-0565-42c7-a16f-73cc97d6fd32"
    },
    {
        "author": "李賀",
        "paragraphs": [
            "青門放彈去，馬色連空郊。",
            "何年帝家物，玉裝鞍上搖。",
            "去去走犬歸，來來坐烹羔。",
            "千金不了饌，狢肉稱盤臊。",
            "試問誰家子，乃老能佩刀。",
            "西山白蓋下，賢儁寒蕭蕭。"
        ],
        "title": "感諷六首 四",
        "id": "062be68d-ab40-4f92-a653-0b4444650205"
    },
    {
        "author": "李賀",
        "paragraphs": [
            "曉菊泫寒露，似悲團扇風。",
            "秋涼經漢殿，班子泣衰紅。",
            "本無辭輦意，豈見入空宮。",
            "腰衱珮珠斷，灰蝶生陰松。"
        ],
        "title": "感諷六首 五",
        "id": "cb82e8ad-edd0-482a-96b3-8e8b2ecb5ead"
    },
    {
        "author": "李賀",
        "paragraphs": [
            "蝶飛紅粉臺，柳掃吹笙道。",
            "十日懸戶庭，九秋無衰草。",
            "調歌送風轉，杯池白魚小。",
            "水宴截香腴，菱科映青罩。",
            "䒠蒙梨花滿，春昏弄長嘯。",
            "唯愁苦花落，不悟世衰到。",
            "撫舊唯銷魂，南山坐悲峭。"
        ],
        "title": "感諷六首 六",
        "id": "d53c6d4b-cb61-49aa-a6ec-cbd8946a8bbc"
    },
    {
        "author": "李賀",
        "paragraphs": [
            "草生龍坡下，鵶噪城堞頭。",
            "何人此城裏，城角栽石榴。",
            "青絲繫五馬，黃金絡雙牛。",
            "白魚駕蓮船，夜作十里遊。",
            "歸來無人識，暗上沈香樓。",
            "羅牀倚瑤瑟，殘月傾簾鉤。",
            "今日槿花落，明朝桐樹秋。",
            "莫負平生意，何名何莫愁。"
        ],
        "title": "莫愁曲",
        "id": "0e3272d3-dfbf-4e6b-86c2-22cb5ae6b4a7"
    },
    {
        "author": "李賀",
        "paragraphs": [
            "紅羅複帳金流蘇，華燈九枝懸鯉魚。",
            "麗人暎月開銅鋪，春水滴酒猩猩沽。",
            "重一篋，香十株，赤金瓜子兼雜麩。",
            "五絲封青鳧，阿侯此笑千萬餘。",
            "南軒漢轉簾影疎，桐林啞啞挾子烏。",
            "劒崖鞭節青石珠，白騧吹湍凝霜鬚。",
            "漏長送珮承明廬，倡樓嵯峨明月孤。",
            "新客下馬故客去，綠蟬秀黛重拂梳。"
        ],
        "title": "夜來樂",
        "id": "2159bbc3-f147-4442-82ee-16ee250587a9"
    },
    {
        "author": "李賀",
        "paragraphs": [
            "昨日發葱嶺，今朝下蘭渚。",
            "喜從千里來，亂笑含春語。",
            "龍沙溼漢旗，鳳扇迎秦素。",
            "久別遼城鶴，毛衣已應故。"
        ],
        "title": "嘲雪",
        "id": "e51b5b5b-fca3-41dc-955a-bca2eb6a3f06"
    },
    {
        "author": "李賀",
        "paragraphs": [
            "芳蹊密影成花洞，柳結濃煙花帶重。",
            "蟾蜍碾玉挂明弓，捍撥裝金打仙鳳。",
            "寶枕垂雲選春夢，鈿合碧寒龍腦凍。",
            "阿侯繫錦覓周郎，憑仗東風好相送。"
        ],
        "title": "春懷引",
        "id": "b07c75ea-7eec-4c11-890a-5dc4513ebdb9"
    },
    {
        "author": "李賀",
        "paragraphs": [
            "火烏日暗崩騰雲，秦皇虎視蒼生羣。",
            "燒書滅國無暇日，鑄劒佩玦惟將軍。",
            "玉壇設醮思沖天，一世二世當萬年。",
            "燒丹未得不死藥，拏舟海上尋神仙。",
            "鯨魚張鬣海波沸，耕人半作征人鬼。",
            "雄豪氣猛如燄煙，無人爲決天河水。",
            "誰最苦兮誰最苦，報人義士深相許。",
            "漸離擊筑荆卿歌，荆卿把酒燕丹語。",
            "劒如霜兮膽如鐵，出燕城兮望秦月。",
            "天授秦封祚未移，衮龍衣點荆卿血。",
            "朱旗卓地白虎死，漢皇知是真天子。"
        ],
        "title": "白虎行",
        "id": "e725e0c8-c1df-4ed4-ba45-0cf3cd64b40b"
    },
    {
        "author": "李賀",
        "paragraphs": [
            "去年陌上歌離曲，今日君書遠遊蜀。",
            "簾外花開二月風，臺前淚滴千行竹。",
            "琴心與妾腸，此夜斷還續。",
            "想君白馬懸雕弓，世間何處無春風。",
            "君心未肯鎮如石，妾顏不久如花紅。",
            "夜殘高碧橫長河，河上無梁空白波。",
            "西風未起悲龍梭，年年織素攢雙蛾。",
            "江山迢遰無休絕，淚眼看燈乍明滅。",
            "自從孤館深鎖窗，桂花幾度圓還缺。",
            "鵶鵶向曉鳴森木，風過池塘響叢玉。",
            "白日蕭條夢不成，橋南更問仙人卜。"
        ],
        "title": "有所思",
        "id": "ec96e2f8-e52b-4a5e-813f-94c1c78d5270"
    },
    {
        "author": "李賀",
        "paragraphs": [
            "青騘馬肥金鞍光，龍腦入縷羅衫香。",
            "美人狹坐飛瓊觴，貧人喚云天上郎。",
            "別起高樓臨碧篠，絲曳紅鱗出深沼。",
            "有時半醉百花前，背把金丸落飛鳥。",
            "自說生來未爲客，一身美妾過三百。",
            "豈知斸地種苗家，官稅頻催勿人織。",
            "長得積玉誇豪毅，每揖閑人多意氣。",
            "生來不讀半行書，只把黃金買身貴。",
            "少年安得長少年，海波尚變爲桑田。",
            "榮枯遞傳急如箭，天公不肯於公偏。",
            "莫道韶華鎮長在，髮白面皺專相待。"
        ],
        "title": "啁少年",
        "id": "83cbc920-6d79-4458-ac38-df147d8e33f6"
    },
    {
        "author": "李賀",
        "paragraphs": [
            "侵侵槲葉香，木花滯寒雨。",
            "今夕山上秋，永謝無人處。",
            "石磎遠荒澀，棠實懸辛苦。",
            "古者定幽尋，呼君作私路。"
        ],
        "title": "高平縣東私路",
        "id": "bfd5cd4a-43aa-40c9-ad9b-a1865081dfcf"
    },
    {
        "author": "李賀",
        "paragraphs": [
            "碧峰海面藏靈書，上帝揀作神仙居。",
            "清明笑語聞空虛，鬬乘巨浪騎鯨魚。",
            "春羅書字邀王母，共讌紅樓最深處。",
            "鶴羽衝風過海遲，不如却使青龍去。",
            "猶疑王母不相許，垂露娃鬟更傳語。"
        ],
        "title": "神仙曲",
        "id": "0b18bfad-a576-4eda-b6cc-04e8c86a5ccb"
    },
    {
        "author": "李賀",
        "paragraphs": [
            "鬈髮胡兒眼睛綠，高樓夜靜吹橫竹。",
            "一聲似向天上來，月下美人望鄉哭。",
            "直排七點星藏指，暗合清風調宮徵。",
            "蜀道秋深雲滿林，湘江半夜龍驚起。",
            "玉堂美人邊塞情，碧窗皓月愁中聽。",
            "寒碪能擣百尺練，粉淚凝珠滴紅線。",
            "胡兒莫作隴頭吟，隔窗暗結愁人心。"
        ],
        "title": "龍夜吟",
        "id": "38b8a259-112d-41a1-802d-b092799eea5f"
    },
    {
        "author": "李賀",
        "paragraphs": [
            "崑崙使者無消息，茂陵煙樹生愁色。",
            "金盤玉露自淋漓，元氣茫茫收不得。",
            "麒麟背上石文裂，虬龍鱗下紅枝折。",
            "何處偏傷萬國心，中天夜久高明月。"
        ],
        "tags": [
            "写人",
            "怀古",
            "写人诗"
        ],
        "title": "崑崙使者",
        "id": "3c8eaafa-5117-4c0a-beba-c08ea1739273"
    },
    {
        "author": "李賀",
        "paragraphs": [
            "御服沾霜露，天衢長蓁棘。",
            "金隱秋塵姿，無人爲帶飾。",
            "玉堂歌聲寢，芳林煙樹隔。",
            "雲陽臺上歌，鬼哭復何益。",
            "鐵劒常光光，至兇威屢逼。",
            "彊梟噬母心，犇厲索人魄。",
            "相看兩相泣，淚下如波激。",
            "寧用清酒爲，欲作黃泉客。",
            "不說玉山頹，且無飲中色。",
            "勉從天帝訴，天上寡沈厄。",
            "無處張穗帷，如何望松柏。",
            "妾身晝團團，君魂夜寂寂。",
            "蛾眉自覺長，頸粉誰憐白。",
            "矜持昭陽意，不肯看南陌。"
        ],
        "title": "漢唐姬飲酒歌",
        "id": "18cb0076-2c50-47b6-a3c0-9cf51a30b701"
    },
    {
        "author": "李賀",
        "paragraphs": [
            "別浦雲歸桂花渚，蜀國弦中雙鳳語。",
            "芙蓉葉落秋鸞離，越王夜起遊天姥。",
            "暗珮清臣敲水玉，渡海蛾眉牽白鹿。",
            "誰看挾劒赴長橋，誰看浸髮題春竹。",
            "竺僧前立當吾門，梵宮真相眉稜尊。",
            "古琴大軫長八尺，嶧陽老樹非桐孫。",
            "涼館聞弦驚病客，藥囊暫別龍鬚席。",
            "請歌直請卿相歌，奉禮官卑復何益。"
        ],
        "title": "聽穎師琴歌",
        "id": "03eec718-71e4-463f-a2f4-b1a65cda8271"
    },
    {
        "author": "李賀",
        "paragraphs": [
            "上林胡蝶小，試伴漢家君。",
            "飛向南城去，誤落石榴裙。",
            "脈脈花滿樹，翾翾燕遶雲。",
            "出門不識路，羞問陌頭人。"
        ],
        "title": "謠俗",
        "id": "090c4ddd-409b-4518-b504-db28af790d03"
    },
    {
        "author": "李賀",
        "paragraphs": [
            "嫩葉憐芳抱新蕊，泣露枝枝滴夭淚。",
            "粉窗香咽頹曉雲，錦堆花密藏春睡。",
            "戀屏孔雀搖金尾，鶯舌分明呼婢子。",
            "冰洞寒龍半匣水，一隻商鸞逐煙起。"
        ],
        "title": "靜女春曙曲",
        "id": "85e1e940-c5c5-4a9d-bda5-56514b77f862"
    },
    {
        "author": "李賀",
        "paragraphs": [
            "芳草落花如錦地，二十長遊醉鄉裏。",
            "紅纓不動白馬驕，垂柳金絲香拂水。",
            "吳娥未笑花不開，綠鬢聳墮蘭雲起。",
            "陸郎倚醉牽羅袂，奪得寶釵金翡翠。"
        ],
        "title": "少年樂",
        "id": "e2b5ac48-6bb1-4334-a16c-df4735d0b339"
    },
    {
        "author": "李賀",
        "paragraphs": [
            "不見山巔樹，摧杌下爲薪。",
            "日覩井中泥，上出作埃塵。",
            "情知一丘趣，不謝千里印。",
            "倚劍登高臺，悠悠送春目。"
        ],
        "title": "句",
        "id": "d0694187-a3f6-45b6-891d-559eec2f8846"
    },
    {
        "author": "劉叉",
        "paragraphs": [
            "師干久不息，農爲兵兮民重嗟。",
            "騷然縣宇，土崩水潰。",
            "畹中無熟穀，壠上無桑麻。",
            "王春判序，百卉茁甲含葩。",
            "有客避兵奔遊僻，跋履險阨至三巴。",
            "貂裘蒙茸已敝縷，鬢髮蓬舥。",
            "雀驚鼠伏，寧遑安處。",
            "獨臥旅舍無好夢，更堪走風沙。",
            "天人一夜剪瑛琭，詰旦都成六出花。",
            "南畝未盈尺，纖片亂舞空紛拏。",
            "旋落旋逐朝暾化，簷間冰柱若削出交加。",
            "或低或昂，小大瑩潔。",
            "隨勢無等差，始疑玉龍下界來人世。",
            "齊向茅簷布爪牙，又疑漢高帝。",
            "西方未斬虵，人不識，誰爲當風杖莫邪。",
            "鏗鏜冰有韻，的皪玉無瑕。",
            "不爲四時雨，徒於道路成泥柤。",
            "不爲九江浪，徒爲汩沒天之涯。",
            "不爲雙井水，滿甌泛泛烹春茶。",
            "不爲中山漿，清新馥鼻盈百車。",
            "不爲池與沼，養魚種芰成霪䨟。",
            "不爲醴泉與甘露，使名異瑞世俗誇。",
            "特稟朝澈氣，潔然自許靡間其邇遐。",
            "森然氣結一千里，滴瀝聲沈十萬家。",
            "明也雖小，暗之大不可遮。",
            "勿被曲瓦，直下不能抑羣邪。",
            "奈何時逼，不得時在我目中。",
            "倏然漂去無餘㱔，自是成毀任天理。",
            "天於此物豈宜有忒賒，反令井蛙壁蟲變容易。",
            "背人縮首競呀呀，我願天子回造化。",
            "藏之韞櫝翫之生光華。"
        ],
        "title": "冰柱",
        "id": "15b64bb3-bf4c-4fb0-a085-6e77003ee595"
    },
    {
        "author": "劉叉",
        "paragraphs": [
            "臘令凝綈三十日，繽紛密雪一復一。",
            "孰云潤澤在枯荄，闤闠餓民涷欲死。",
            "死中猶被豺狼食，官車初還城壘未完備。",
            "人家千里無煙火，雞犬何太怨。",
            "天不卹吾甿，如何連夜瑤花亂。",
            "皎潔既同君子節，沾濡多著小人面。",
            "寒鏁侯門見客稀，色迷塞路行商斷。",
            "小小細細如塵間，輕輕緩緩成樸簌。",
            "官家不知民餒寒，盡驅牛車盈道載屑玉。",
            "載載欲何之，祕藏深宮以禦炎酷。",
            "徒能自衛九重間，豈信車轍血，點點盡是農夫哭。",
            "刀兵殘喪後，滿野誰爲載白骨。",
            "遠戍久乏糧，太倉誰爲運紅粟。",
            "戎夫尚逆命，扁箱鹿角誰爲敵。",
            "士夫困征討，買花載酒誰爲適。",
            "天子端然少旁求，股肱耳目皆姦慝。",
            "依違用事佞上方，猶驅餓民運造化防暑阨。",
            "吾聞躬耕南畝舜之聖，爲民吞蝗唐之德。",
            "未聞𭐁孽苦蒼生，相羣相黨上下爲蟊賊。",
            "廟堂食祿不自慙，我爲斯民歎息還歎息。"
        ],
        "title": "雪車",
        "id": "d2476df2-cdf0-4858-ac5c-4701e1448249"
    },
    {
        "author": "劉叉",
        "paragraphs": [
            "損神終日談虛空，不必歸命于胎中。",
            "我神不西亦不東，煙收雲散何濛濛。",
            "嘗令體如微微風，綿綿不斷道自沖。",
            "世人逢一不逢一，一回存想一回出。",
            "只知一切望一切，不覺一日損一日。",
            "勸君修真復識真，世上道人多忤人。",
            "披圖醮錄益亂神，此法那能堅此身。",
            "心田自有靈地珍，惜哉自有不自親，明真汩沒隨埃塵。"
        ],
        "title": "修養",
        "id": "7d3175cc-c64d-43f3-b4ad-71520347a41b"
    },
    {
        "author": "劉叉",
        "paragraphs": [
            "古人皆執古，不辭[凍]餓悲。",
            "今人亦執古，自取行坐危。",
            "老菊凌霜葩，獰松抱雪姿。",
            "武王亦至明，寧哀首陽飢。",
            "仲尼豈非聖，但爲互鄉嗤。",
            "寸心生萬路，今古棼若絲。",
            "逐逐行不盡，茫茫休者誰。",
            "來恨不可遏，去悔何足追。",
            "玉石共笑唾，駑驥相奔馳。",
            "請君勿執古，執古徒自隳。"
        ],
        "title": "勿執古寄韓潮州",
        "id": "5c2c7e1c-d794-41d1-9881-b5f10f3091b0"
    },
    {
        "author": "劉叉",
        "paragraphs": [
            "酸寒孟夫子，苦愛老叉詩。",
            "生澀有百篇，謂是瓊瑤辭。",
            "百篇非所長，憂來豁窮悲。",
            "唯有剛腸鐵，百鍊不柔虧。",
            "退之何可駡，東野何可欺。",
            "文王已云沒，誰顧好爵縻。",
            "生死守一丘，寧計飽與飢。",
            "萬事付杯酒，從人笑狂癡。"
        ],
        "title": "荅孟東野",
        "id": "079d8703-4f09-470f-befa-99a4ac7b8064"
    },
    {
        "author": "劉叉",
        "paragraphs": [
            "奉子一杯酒，爲子照顏色。",
            "但願腮上紅，莫管頦下白。",
            "自古無長生，生者何戚戚。",
            "登山勿厭高，四望都無極。",
            "丘隴逐日多，天地爲我窄。",
            "祗見李耳書，對之空脈脈。",
            "何曾見天上，著得劉安宅。",
            "若問長生人，昭昭孔丘籍。"
        ],
        "title": "自古無長生勸姚合酒",
        "id": "4c8b0e2e-4661-4642-a715-00d396d90cbd"
    },
    {
        "author": "劉叉",
        "paragraphs": [
            "盡欲調太羹，自古無好手。",
            "所以山中人，兀兀但飲酒。"
        ],
        "title": "獨飲",
        "id": "7f234b77-2534-4c6b-b520-f0777a31f3d1"
    },
    {
        "author": "劉叉",
        "paragraphs": [
            "作詩無知音，作不如不作。",
            "未逢賡載人，此道終寂寞。",
            "有虞今已歿，來者誰爲託。",
            "朗詠豁心胸，筆與淚俱落。"
        ],
        "title": "作詩",
        "id": "606b2f00-9ff0-4a2d-b063-af31f8ea1b5f"
    },
    {
        "author": "劉叉",
        "paragraphs": [
            "洛陽宮闕照天地，四面山川無毒氣。",
            "誰令漢祖都秦關，從此姦雄轉相熾。"
        ],
        "title": "天津橋",
        "id": "b40d5d7a-e7ab-4119-b8ca-3c6ebbe9f557"
    },
    {
        "author": "劉叉",
        "paragraphs": [
            "白虹千里氣，血頸一劒義。",
            "報恩不到頭，徒作輕生士。"
        ],
        "title": "嘲荆卿",
        "id": "1ce98907-9e83-4f28-8bb3-2362ae4e8e79"
    },
    {
        "author": "劉叉",
        "paragraphs": [
            "渴飲潁水流，餓喘吳門月。",
            "黃金如可種，我力終不竭。"
        ],
        "title": "代牛言",
        "id": "85af0312-9510-454d-afe8-b82853cba420"
    },
    {
        "author": "劉叉",
        "paragraphs": [
            "莫問卜，人生吉凶皆自速。",
            "伏羲文王若無死，今人不爲古人哭。"
        ],
        "title": "莫問卜",
        "id": "d996038d-4df8-41f4-8af6-162acb4f27b2"
    },
    {
        "author": "劉叉",
        "paragraphs": [
            "穆王八駿走不歇，海外去尋長日月。",
            "五雲望斷阿母宮，歸來落得新白髮。"
        ],
        "title": "觀八駿圖",
        "id": "cf5eecaf-79f1-484c-93e2-8e28fb3c0816"
    },
    {
        "author": "劉叉",
        "paragraphs": [
            "殺氣不上天，陰風吹雨血。",
            "冤魂不入地，髑髏哭沙月。",
            "人命固有常，此地何夭折。"
        ],
        "title": "經戰地",
        "id": "050e1015-1d53-45c5-b538-623ee654739e"
    },
    {
        "author": "劉叉",
        "paragraphs": [
            "棘針生獰義路閑，野泉相弔聲潺潺。",
            "哀哉異教溺頹俗，淳源一去何時還。"
        ],
        "title": "野哭",
        "id": "6be87407-badb-43ad-818f-ae1cc5912e5d"
    },
    {
        "author": "劉叉",
        "paragraphs": [
            "君莫嫌醜婦，醜婦死守貞。",
            "山頭一怪石，長作望夫名。",
            "鳥有並翼飛，獸有比肩行。",
            "丈夫不立義，豈如鳥獸情。"
        ],
        "title": "古怨",
        "id": "49b1dcf3-10cf-418c-b0ea-0ad13c57c113"
    },
    {
        "author": "劉叉",
        "paragraphs": [
            "烈士或愛金，愛金不爲貧。",
            "義死天亦許，利生鬼亦嗔。",
            "胡爲輕薄兒，使酒殺平人。"
        ],
        "title": "烈士詠",
        "id": "96236616-17cf-4ad6-ae80-f61082920c1c"
    },
    {
        "author": "劉叉",
        "paragraphs": [
            "大妻唱舜歌，小妻鼓湘瑟。",
            "狂夫遊冶歸，端坐仍作色。",
            "不讀關雎篇，安知后妃德。"
        ],
        "title": "狂夫",
        "id": "677e4fd6-dc66-4cb1-836a-ec7acc9efbfd"
    },
    {
        "author": "劉叉",
        "paragraphs": [
            "文王久不出，賢士如土賤。",
            "妻孥從餓死，敢愛黃金篆。"
        ],
        "title": "餓詠",
        "id": "366a64be-3fe0-40ae-a68f-7d4b7cc07d8c"
    },
    {
        "author": "劉叉",
        "paragraphs": [
            "自問彭城子，何人授汝顛。",
            "酒腸寬似海，詩膽大於天。",
            "斷劒徒勞匣，枯琴無復弦。",
            "相逢不多合，賴是向林泉。"
        ],
        "title": "自問",
        "id": "e053f9c5-6d2d-49e8-ae48-0a088e092a90"
    },
    {
        "author": "劉叉",
        "paragraphs": [
            "望空問真宰，此路爲誰開。",
            "峽色侵天去，江聲滾地來。",
            "孔明深有意，鍾會亦何才。",
            "信此非人事，悲歌付一杯。"
        ],
        "title": "入蜀",
        "id": "a3f3d740-0b8d-40ba-ac34-e31f181a780a"
    },
    {
        "author": "劉叉",
        "paragraphs": [
            "直到桑乾北，逢君夜不眠。",
            "上樓腰脚健，懷土眼睛穿。",
            "斗柄寒垂地，河流[凍]徹天。",
            "羈魂泣相向，何事有詩篇。"
        ],
        "title": "塞上逢盧仝",
        "id": "b4330b62-6af0-4f81-81b7-6987aae2d27c"
    },
    {
        "author": "劉叉",
        "paragraphs": [
            "日出扶桑一丈高，人間萬事細如毛。",
            "野夫怒見不平處，磨損胸中萬古刀。"
        ],
        "title": "偶書",
        "id": "4a4cf7b5-bbe2-4d5a-b477-84e8f83f766f"
    },
    {
        "author": "劉叉",
        "paragraphs": [
            "碣石何青青，挽我雙眼睛。",
            "愛爾多古峭，不到人間行。"
        ],
        "title": "愛碣山石",
        "id": "257f4489-b3b3-4d7f-b58d-4cae8b7b7b48"
    },
    {
        "author": "劉叉",
        "paragraphs": [
            "寒衣草木皮，飢飯葵藿根。",
            "不爲孟夫子，豈識市井門。"
        ],
        "title": "與孟東野",
        "id": "f4c335d0-4a26-4d20-9e5d-2e9af410fc26"
    },
    {
        "author": "劉叉",
        "paragraphs": [
            "一條古時水，向我手心流。",
            "臨行瀉贈君，勿薄細碎讐。"
        ],
        "title": "姚秀才愛予小劒因贈",
        "id": "039c28a3-da91-4375-8060-e61bbc52ad40"
    },
    {
        "author": "劉叉",
        "paragraphs": [
            "雪打杉松殘，補書書不完。",
            "嬾學渭上翁，辛苦把釣竿。"
        ],
        "title": "老恨",
        "id": "a14f435a-c28e-46f8-8ccc-4b5e1760a3d0"
    },
    {
        "author": "元稹",
        "paragraphs": [
            "山中思歸樂，盡作思歸鳴。",
            "爾是此山鳥，安得失鄉名。",
            "應緣此山路，自古離人征。",
            "陰愁感和氣，俾爾從此生。",
            "我雖失鄉去，我無失鄉情。",
            "慘舒在方寸，寵辱將何驚。",
            "浮生居大塊，尋丈可寄形。",
            "身安即形樂，豈獨樂咸京。",
            "命者道之本，死者天之平。",
            "安問遠與近，何言殤與彭。",
            "君看趙工部，八十支體輕。",
            "交州二十載，一到長安城。",
            "長安不須臾，復作交州行。",
            "交州又累歲，移鎮廣與荆。",
            "歸朝新天子，濟濟爲上卿。",
            "肌膚無瘴色，飲食康且寧。",
            "長安一晝夜，死者如霣星。",
            "喪車四門出，何關炎瘴縈。",
            "況我三十二，百年未半程。",
            "江陵道塗近，楚俗雲水清。",
            "遐想玉泉寺，久聞峴山亭。",
            "此去盡綿歷，豈無心賞幷。",
            "紅餐日充腹，碧澗朝析酲。",
            "開門待賓客，寄書安弟兄。",
            "閑窮四聲韻，悶閱九部經。",
            "身外皆委順，眼前隨所營。",
            "此意久已定，誰能求苟榮。",
            "所以官甚小，不畏權勢傾。",
            "傾心豈不易，巧詐神之刑。",
            "萬物有本性，況復人性靈。",
            "金埋無土色，玉墜無瓦聲。",
            "劒折有寸利，鏡破有片明。",
            "我可俘爲囚，我可刃爲兵。",
            "我心終不死，金石貫以誠。",
            "此誠患不至，誠至道亦亨。",
            "微哉滿山鳥，呌噪何足聽。"
        ],
        "title": "思歸樂",
        "id": "0a29dfca-8f3f-421d-a0da-2cc6fc67ef12"
    },
    {
        "author": "元稹",
        "paragraphs": [
            "春鳩與百舌，音響詎同年。",
            "如何一時語，俱得春風憐。",
            "猶知化工意，當春不生蟬。",
            "免教爭呌噪，沸渭桃花前。"
        ],
        "title": "春鳩",
        "id": "b4ebe174-7a53-4aee-aa19-4eddbee497eb"
    },
    {
        "author": "元稹",
        "paragraphs": [
            "我自東歸日，厭苦春鳩聲。",
            "作詩憐化工，不遣春蟬生。",
            "及來商山道，山深氣不平。",
            "春秋兩相似，蟲豸百種鳴。",
            "風松不成韻，蜩螗沸如羹。",
            "豈無朝陽鳳，羞與微物爭。",
            "安得天上雨，奔渾河海傾。",
            "蕩滌反時氣，然後好晴明。"
        ],
        "title": "春蟬",
        "id": "9607c64e-762e-4d27-a30f-353287826d55"
    },
    {
        "author": "元稹",
        "paragraphs": [
            "人生莫依倚，依倚事不成。",
            "君看兔絲蔓，依倚榛與荆。",
            "荆榛易蒙密，百鳥撩亂鳴。",
            "下有狐兔穴，奔走亦縱橫。",
            "樵童斫將去，柔蔓與之幷。",
            "翳薈生可恥，束縛死無名。",
            "桂樹月中出，珊瑚石上生。",
            "俊鶻度海食，應龍升天行。",
            "靈物本特達，不復相纏縈。",
            "纏縈竟何者，荆棘與飛莖。"
        ],
        "title": "兔絲",
        "id": "393238aa-5671-4a79-ba77-4ee2f61b4ecd"
    },
    {
        "author": "元稹",
        "paragraphs": [
            "古社基阯在，人散社不神。",
            "惟有空心樹，妖狐藏魅人。",
            "狐惑意顛倒，臊腥不復聞。",
            "丘墳變城郭，花草仍荆榛。",
            "良田千萬頃，占作天荒田。",
            "主人議芟斫，怪見不敢前。",
            "那言空山燒，夜隨風馬奔。",
            "飛聲鼓鼙震，高燄旗幟飜。",
            "逡巡荆棘盡，狐兔無子孫。",
            "狐死魅人滅，煙消壇墠存。",
            "繞壇舊田地，給授有等倫。",
            "農收邨落盛，社樹新團圓。",
            "社公千萬歲，永保邨中民。"
        ],
        "title": "古社",
        "id": "b38d0371-cb80-445a-b403-dd45f14735c0"
    },
    {
        "author": "元稹",
        "paragraphs": [
            "華山高幢幢，上有高高松。",
            "株株遙各各，葉葉相重重。",
            "槐樹夾道植，枝葉俱冥蒙。",
            "既無貞直榦，復有罥挂蟲。",
            "何不種松樹，使之搖清風。",
            "秦時已曾種，顦顇種不供。",
            "可憐孤松意，不與槐樹同。",
            "閑在高山頂，樛盤虯與龍。",
            "屈爲大廈棟，庇蔭侯與公。",
            "不肯作行伍，俱在塵土中。"
        ],
        "title": "松樹",
        "id": "06235d6c-7a5b-4c35-beb0-d39a618f3ac9"
    },
    {
        "author": "元稹",
        "paragraphs": [
            "芳樹已寥落，孤英尤可嘉。",
            "可憐團團葉，蓋覆深深花。",
            "遊蜂競鑽刺，鬬雀亦紛拏。",
            "天生細碎物，不愛好華光。",
            "非無殲殄法，念爾有生涯。",
            "春雷一聲發，驚燕亦驚蛇。",
            "清池養神蔡，已復長蝦蟇。",
            "雨露貴平施，吾其春草芽。"
        ],
        "title": "芳樹",
        "id": "5c950fba-cec7-4ba4-88c5-1dc0c53d6fc3"
    },
    {
        "author": "元稹",
        "paragraphs": [
            "朧月上山館，紫桐垂好陰。",
            "可惜暗澹色，無人知此心。",
            "舜沒蒼梧野，鳳歸丹穴岑。",
            "遺落在人世，光華那復深。",
            "年年怨春意，不競桃杏林。",
            "唯占清明後，牡丹還復侵。",
            "況此空館閉，云誰恣幽尋。",
            "徒煩鳥噪集，不語山嶔岑。",
            "滿院青苔地，一樹蓮花簪。",
            "自開還自落，暗芳終暗沈。",
            "爾生不得所，我願裁爲琴。",
            "安置君王側，調和元首音。",
            "安問宮徵角，先辨雅鄭淫。",
            "宮弦春以君，君若春日臨。",
            "商弦廉以臣，臣作旱天霖。",
            "人安角聲暢，人困鬬不任。",
            "羽以類萬物，祆物神不歆。",
            "徵以節百事，奉事罔不欽。",
            "五者苟不亂，天命乃可忱。",
            "君若問孝理，彈作梁山吟。",
            "君若事宗廟，拊以和球琳。",
            "君若不好諫，願獻觸疏箴。",
            "君若不罷獵，請聽荒于禽。",
            "君若侈臺殿，雍門可霑襟。",
            "君若傲賢雋，鹿鳴有食芩。",
            "君聞祈招什，車馬勿駸駸。",
            "君若欲敗度，中有式如金。",
            "君聞薰風操，志氣在愔愔。",
            "中有阜財語，勿受來獻賝。",
            "北里當絕聽，禍莫大於婬。",
            "南風苟不競，無往遺之擒。",
            "姦聲不入耳，巧言寧孔壬。",
            "梟音亦云革，安得沴與祲。",
            "天子既穆穆，羣材亦森森。",
            "劒士還農野，絲人歸織紝。",
            "丹鳳巢阿閣，文魚游碧潯。",
            "和氣浹寰海，易若溉蹄[涔]。",
            "改張乃可鼓，此語無古今。",
            "非琴獨能爾，事有諭因鍼。",
            "感爾桐花意，閑怨杳難禁。",
            "待我持斤斧，置君爲大琛。"
        ],
        "title": "桐花",
        "id": "a8a399d1-a4cb-465e-8fb9-94b6c70f95f0"
    },
    {
        "author": "元稹",
        "paragraphs": [
            "雙雉在野時，可憐同嗜欲。",
            "毛衣前後成，一種文章足。",
            "一雉獨先飛，衝開芳草綠。",
            "網羅幽草中，暗被潛羈束。",
            "剪刀摧六翮，絲線縫雙目。",
            "啖養能幾時，依然已馴熟。",
            "都無舊性靈，返與他心腹。",
            "置在芳草中，翻令誘同族。",
            "前時相失者，思君意彌篤。",
            "朝朝舊處飛，往往巢邊哭。",
            "今朝樹上啼，哀音斷還續。",
            "遠見爾文章，知君草中伏。",
            "和鳴忽相召，鼓翅遙相矚。",
            "畏我未肯來，又啄翳前粟。",
            "歛翮遠投君，飛馳勢奔蹙。",
            "罥挂在君前，向君聲促促。",
            "信君決無疑，不道君相覆。",
            "自恨飛太高，疎羅偶然觸。",
            "看看架上鷹，擬食無罪肉。",
            "君意定何如，依舊雕籠宿。"
        ],
        "title": "雉媒",
        "id": "2a9478ae-d31f-4585-b661-148d0ed6a26e"
    },
    {
        "author": "元稹",
        "paragraphs": [
            "箭鏃本求利，淬礪良甚難。",
            "礪將何所用，礪以射凶殘。",
            "不礪射不入，不射人不安。",
            "爲盜即當射，寧問私與官。",
            "夜射官中盜，中之血闌干。",
            "帶箭君前訴，君王悄不歡。",
            "頃曾爲盜者，百箭中心攢。",
            "競將兒女淚，滴瀝助辛酸。",
            "君王責良帥，此禍誰爲端。",
            "帥言發硎罪，不使刃稍刓。",
            "君王不忍殺，逐之如迸丸。",
            "仍令後來箭，盡可頭團團。",
            "發硎去雖遠，礪鏃心不闌。",
            "會射蛟螭盡，舟行無惡瀾。"
        ],
        "title": "箭鏃",
        "id": "b435b155-568b-402a-bf90-fcff2881aabd"
    },
    {
        "author": "元稹",
        "paragraphs": [
            "邨落事妖神，林木大如邨。",
            "事來三十載，巫覡傳子孫。",
            "邨中四時祭，殺盡雞與豚。",
            "主人不堪命，積燎曾欲燔。",
            "旋風天地轉，急雨江河翻。",
            "採薪持斧者，棄斧縱橫奔。",
            "山深多掩暎，僅免鯨鯢吞。",
            "主人集鄰里，各各持酒罇。",
            "廟中再三拜，願得禾稼存。",
            "去年大巫死，小覡又妖言。",
            "邑中神明宰，有意效西門。",
            "焚除計未決，伺者迭乘軒。",
            "廟深荆棘厚，但見狐兔蹲。",
            "巫言小神變，可驗牛馬蕃。",
            "邑吏齊進說，幸勿禍鄉原。",
            "踰年計不定，縣聽良亦煩。",
            "涉夏祭時至，因令修四垣。",
            "憂虞神憤恨，玉帛意彌敦。",
            "我來神廟下，簫鼓正喧喧。",
            "因言遣妖術，滅絕由本根。",
            "主人中罷舞，許我重疊論。",
            "蜉蝣生溼處，鴟鴞集黃昏。",
            "主人邪心起，氣燄日夜繁。",
            "狐貍得蹊徑，潛穴主人園。",
            "腥臊襲左右，然後託丘樊。",
            "歲深樹成就，曲直可輪轅。",
            "幽妖盡依倚，萬怪之所屯。",
            "主人一心好，四面無籬藩。",
            "命樵執斤斧，怪木寧遽髠。",
            "主人且傾聽，再爲諭清渾。",
            "阿膠在末派，罔象游上源。",
            "靈藥逡巡盡，黑波朝夕噴。",
            "神龍厭流濁，先伐鼉與黿。",
            "黿鼉在龍穴，妖氣常鬱溫。",
            "主人惡淫祀，先去邪與惛。",
            "惛邪中人意，蠱禍蝕精魂。",
            "德勝妖不作，勢強威亦尊。",
            "計窮然後賽，後賽復何恩。"
        ],
        "title": "賽神",
        "id": "c3b191f6-3b5b-42bc-bb0e-dc0421c9df0e"
    },
    {
        "author": "元稹",
        "paragraphs": [
            "陽烏有二類，觜白者名慈。",
            "求食哺慈母，因以此名之。",
            "飲啄頗廉儉，音響亦柔雌。",
            "百巢同一樹，棲宿不復疑。",
            "得食先反哺，一身常苦羸。",
            "緣知五常性，飜被衆禽欺。",
            "其一觜大者，攫搏性貪癡。",
            "有力強如鶻，有爪利如錐。",
            "音響甚㕭嗗，潛通妖怪詞。",
            "受日餘光庇，終天無死期。",
            "翺翔富人屋，棲息屋前枝。",
            "巫言此烏至，財產日豐宜。",
            "主人一心惑，誘引不知疲。",
            "轉見烏來集，自言家轉孳。",
            "白鶴門外養，花鷹架上維。",
            "專聽烏喜怒，信受若神龜。",
            "舉家同此意，彈射不復施。",
            "往往清池側，却令鵷鷺隨。",
            "羣烏飽粱肉，毛羽色澤滋。",
            "遠近恣所往，貪殘無不爲。",
            "巢禽攫雛卵，廐馬啄瘡痍。",
            "滲瀝脂膏盡，鳳皇那得知。",
            "主人一朝病，爭向屋檐窺。",
            "呦鷕呼羣鵩，翩翻集怪鴟。",
            "主人偏養者，嘯聚最奔馳。",
            "夜半仍驚噪，鵂鶹逐老狸。",
            "主人病心怯，燈火夜深移。",
            "左右雖無語，奄然皆淚垂。",
            "平明天出日，陰魅走參差。",
            "烏來屋檐上，又惑主人兒。",
            "兒即當家業，玩好方愛奇。",
            "占募能言鳥，置者許高貲。",
            "隴樹巢鸚鵡，言語好光儀。",
            "美人傾心獻，雕籠身自持。",
            "求者臨軒坐，置在白玉墀。",
            "先問鳥中苦，便言烏若斯。",
            "衆烏齊搏鑠，翠羽幾離披。",
            "遠擲千餘里，美人情亦衰。",
            "舉家懲此患，事烏踰昔時。",
            "向言池上鷺，啄肉寢其皮。",
            "夜漏天終曉，陰雲風定吹。",
            "況爾烏何者，數極不知危。",
            "會結彌天網，盡取一無遺。",
            "常令阿閣上，宛宛宿長離。"
        ],
        "title": "大觜烏",
        "id": "08155b8d-f4f2-486d-8d3d-b7260482feb1"
    },
    {
        "author": "元稹",
        "paragraphs": [
            "崔嵬分水嶺，高下與雲平。",
            "上有分流水，東西隨勢傾。",
            "朝同一源出，暮隔千里情。",
            "風雨各自異，波瀾相背驚。",
            "勢高競奔注，勢曲已回縈。",
            "偶值當途石，蹙縮又縱橫。",
            "有時遭孔穴，變作嗚咽聲。",
            "褊淺無所用，奔波奚所營。",
            "團團井中水，不復東西征。",
            "上應美人意，中涵孤月明。",
            "旋風西面起，井深波不生。",
            "堅冰一時合，井深凍不成。",
            "終年汲引絕，不耗復不盈。",
            "五月金石鑠，既寒亦既清。",
            "易時不易性，改邑不改名。",
            "定如拱北極，瑩若燒玉英。",
            "君門客如水，日夜隨勢行。",
            "君看守心者，井水爲君盟。"
        ],
        "title": "分水嶺",
        "id": "048200b9-d1cb-4c99-bd0d-69066c944e24"
    },
    {
        "author": "元稹",
        "paragraphs": [
            "巢由昔避世，堯舜不得臣。",
            "伊呂雖急病，湯武乃可君。",
            "四賢胡爲者，千載名氛氳。",
            "顯晦有遺迹，前後疑不倫。",
            "秦政虐天下，黷武窮生民。",
            "諸侯戰必死，壯士眉亦嚬。",
            "張良韓孺子，椎碎屬車輪。",
            "遂令英雄意，日夜思報秦。",
            "先生相將去，不復嬰世塵。",
            "雲卷在孤岫，龍潛爲小鱗。",
            "秦王轉無道，諫者鼎鑊親。",
            "茅焦脫衣諫，先生無一言。",
            "趙高殺二世，先生如不聞。",
            "劉項取天下，先生游白雲。",
            "海內八年戰，先生全一身。",
            "漢業日已定，先生名亦振。",
            "不得爲濟世，宜哉爲隱淪。",
            "如何一朝起，屈作儲貳賓。",
            "安存孝惠帝，摧顇戚夫人。",
            "舍大以謀細，虯盤而蠖伸。",
            "惠帝竟不嗣，呂氏禍有因。",
            "雖懷安劉志，未若周與陳。",
            "皆落子房術，先生道何屯。",
            "出處貴明白，故吾今有云。"
        ],
        "title": "四皓廟",
        "id": "34cc279f-d8a2-42b0-9549-522d116b8897"
    },
    {
        "author": "元稹",
        "paragraphs": [
            "岧嶢青雲嶺，下有千仞谿。",
            "裴回不可上，人倦馬亦嘶。",
            "願登青雲路，若望丹霞梯。",
            "謂言青雲驛，繡戶芙蓉閨。",
            "謂言青雲騎，玉勒黃金蹄。",
            "謂言青雲具，瑚璉雜象犀。",
            "謂言青雲吏，的的顏如珪。",
            "懷此青雲望，安能復久稽。",
            "攀援信不易，風雨正淒淒。",
            "已怪杜鵑鳥，先來山下啼。",
            "纔及青雲驛，忽遇蓬蒿妻。",
            "延我開蓽戶，鑿竇宛如圭。",
            "逡巡吏來謁，頭白顏色黧。",
            "饋食頻叫噪，假器仍乞醯。",
            "嚮時延我者，共捨藿與藜。",
            "乘我牂牁馬，蒙茸大如羝。",
            "悔爲青雲意，此意良噬臍。",
            "昔游蜀門下，有驛名青泥。",
            "聞名意慘愴，若墜牢與狴。",
            "雲泥異所稱，人物一以齊。",
            "復聞閶闔上，下視日月低。",
            "銀城蘂珠殿，玉版金字題。",
            "大帝直南北，羣仙侍東西。",
            "龍虎儼隊仗，雷霆轟鼓鼙。",
            "元君理庭內，左右桃花蹊。",
            "丹霞爛成綺，景雲輕若綈。",
            "天池光灩灩，瑤草綠萋萋。",
            "衆真千萬輩，柔顏盡如荑。",
            "手持鳳尾扇，頭戴翠羽笄。",
            "雲韶互鏗戛，霞服相提攜。",
            "雙雙發皓齒，各各揚輕袿。",
            "天祚樂未極，溟波浩無隄。",
            "穢賤靈所惡，安肯問黔黎。",
            "桑田變成海，宇懸烹爲韲。",
            "虛皇不願見，雲霧重重翳。",
            "大帝安可夢，閶闔何由躋。",
            "靈物可見者，願以諭端倪。",
            "蟲蛇吐雲氣，妖氛變虹蜺。",
            "獲麟書諸冊，豢龍醢爲臡。",
            "鳳皇占梧桐，叢雜百鳥棲。",
            "野鶴啄腥蟲，貪饕不如雞。",
            "山鹿藏窟穴，虎豹吞其麛。",
            "靈物比靈境，冠履寧甚睽。",
            "道勝即爲樂，何慙居稗稊。",
            "金張好車馬，於陵親灌畦。",
            "在梁或在火，不變玉與鵜。",
            "上天勿行行，潛穴勿悽悽。",
            "吟此青雲諭，達觀終不迷。"
        ],
        "title": "青雲驛",
        "id": "2cab97ee-60f4-4700-a7c6-8df13d928a21"
    },
    {
        "author": "元稹",
        "paragraphs": [
            "商有陽城驛，名同陽道州。",
            "陽公沒已久，感我淚交流。",
            "昔公孝父母，行與曾閔儔。",
            "既孤善兄弟，兄弟和且柔。",
            "一夕不相見，若懷三歲憂。",
            "遂誓不婚娶，沒齒同衾裯。",
            "妹夫死他縣，遺骨無人收。",
            "公令季弟往，公與仲弟留。",
            "相別竟不得，三人同遠遊。",
            "共負他鄉骨，歸來藏故丘。",
            "棲遲居夏邑，邑人無苟媮。",
            "里中競長短，來問劣與優。",
            "官刑一朝恥，公短終身羞。",
            "公亦不遺布，人自不盜牛。",
            "問公何能爾，忠信先自修。",
            "發言當道理，不顧黨與讐。",
            "聲香漸翕習，冠蓋若雲浮。",
            "少者從公學，老者從公遊。",
            "往來相告報，縣尹與公侯。",
            "名落公卿口，湧如波薦舟。",
            "天子得聞之，書下再三求。",
            "書中願一見，不異旱地虯。",
            "何以持爲聘，束帛藉琳球。",
            "何以持爲御，駟馬駕安輈。",
            "公方伯夷操，事殷不事周。",
            "我實唐士庶，食唐之田疇。",
            "我聞天子憶，安敢專自由。",
            "來爲諫大夫，朝夕侍冕旒。",
            "希夷惇薄俗，密勿獻良籌。",
            "神醫不言術，人瘼曾暗瘳。",
            "月請諫官俸，諸弟相對謀。",
            "皆曰親戚外，酒散目前愁。",
            "公云不有爾，安得此嘉猷。",
            "施餘盡酤酒，客來相獻酬。",
            "日旰不謀食，春深仍弊裘。",
            "人心良戚戚，我樂獨由由。",
            "貞元歲云暮，朝有曲如鉤。",
            "風波勢奔蹙，日月光綢繆。",
            "齒牙屬爲猾，禾黍暗生蟊。",
            "豈無司言者，肉食吞其喉。",
            "豈無司搏者，利柄扼其鞲。",
            "鼻復勢氣塞，不得辯薰蕕。",
            "公雖未顯諫，惴惴如患瘤。",
            "飛章八九上，皆若珠暗投。",
            "炎炎日將熾，積燎無人抽。",
            "公乃帥其屬，決諫同報仇。",
            "延英殿門外，叩閤仍叩頭。",
            "且曰事不止，臣諫誓不休。",
            "上知不可遏，命以美語酬。",
            "降官司成署，俾之爲贅疣。",
            "姦心不快活，擊刺礪戈矛。",
            "終爲道州去，天道竟悠悠。",
            "遂令不言者，反以言爲訧。",
            "喉舌坐成木，鷹鸇化爲鳩。",
            "避權如避虎，冠豸如冠猴。",
            "平生附我者，詩人稱好逑。",
            "私來一執手，恐若墜諸溝。",
            "送我不出戶，決我不迴眸。",
            "唯有太學生，各具糧與糇。",
            "咸言公去矣，我亦去荒陬。",
            "公與諸生別，步步駐行騶。",
            "有生不可訣，行行過閩甌。",
            "爲師得如此，得爲賢者不。",
            "道州聞公來，鼓舞歌且謳。",
            "昔公居夏邑，狎人如狎鷗。",
            "況自爲刺史，豈復援鼓桴。",
            "滋章一時罷，教化天下遒。",
            "炎瘴不得老，英華忽已秋。",
            "有鳥哭楊震，無兒悲鄧攸。",
            "唯餘門弟子，列樹松與楸。",
            "今來過此驛，若弔汨羅洲。",
            "祠曹諱羊祜，此驛何不侔。",
            "我願避公諱，名爲避賢郵。",
            "此名有深意，蔽賢天所尤。",
            "吾聞玄元教，日月冥九幽。",
            "幽陰蔽翳者，永爲幽翳囚。"
        ],
        "title": "陽城驛",
        "id": "fabc073e-fb05-46e9-92c1-398d7c47c759"
    },
    {
        "author": "元稹",
        "paragraphs": [
            "江瘴氣候惡，庭空田地蕪。",
            "煩昏一日內，陰暗三四殊。",
            "巢燕汚牀席，蒼蠅點肌膚。",
            "不足生詬怒，但苦寡歡娛。",
            "夜來稍清晏，放體階前呼。",
            "未飽風月思，已爲蚊蚋圖。",
            "我受簪組身，我生天地爐。",
            "炎蒸安敢勌，蟲豸何時無。",
            "凌晨坐堂廡，努力泥中趨。",
            "官家事不了，尤悔亦可虞。",
            "門外竹橋折，馬驚不敢踰。",
            "回頭命僮御，向我色踟躕。",
            "自顧方濩落，安能相詰誅。",
            "隱忍心憤恨，翻爲聲喣愉。",
            "逡巡崔嵬日，杲曜東南隅。",
            "已復雲蔽翳，不使及泥塗。",
            "良農盡蒲葦，厚地積潢汚。",
            "三光不得照，萬物何由蘇。",
            "安得飛廉車，磔裂雲將軀。",
            "又提精陽劒，蛟螭支節屠。",
            "陰沴皆電埽，幽妖亦雷驅。",
            "煌煌啓閶闔，軋軋掉乾樞。",
            "東西生日月，晝夜如轉珠。",
            "百川朝巨海，六龍蹋亨衢。",
            "此意倍寥廓，時來本須臾。",
            "今也泥鴻洞，黿鼉真得途。"
        ],
        "title": "苦雨",
        "id": "a59c6ba2-5861-4180-a422-9adbd40dc892"
    },
    {
        "author": "元稹",
        "paragraphs": [
            "昔公憐我直，比之秋竹竿。",
            "秋來苦相憶，種竹廳前看。",
            "失地顏色改，傷根枝葉殘。",
            "清風猶淅淅，高節空團團。",
            "鳴蟬聒暮景，跳蛙集幽闌。",
            "塵土復晝夜，梢雲良獨難。",
            "丹丘信云遠，安得臨仙壇。",
            "瘴江冬草綠，何人驚歲寒。",
            "可憐亭亭榦，一一青琅玕。",
            "孤鳳竟不至，坐傷時節闌。"
        ],
        "title": "種竹",
        "id": "9b7e07cd-3289-4873-ab4f-3e582641ddd7"
    },
    {
        "author": "元稹",
        "paragraphs": [
            "君爲著作詩，志激詞且溫。",
            "璨然光揚者，皆以義烈聞。",
            "千慮竟一失，冰玉不斷痕。",
            "謬予頑不肖，列在數子間。",
            "因君譏史氏，我亦能具陳。",
            "羲黃眇云遠，載籍無遺文。",
            "煌煌二帝道，鋪設在典墳。",
            "堯心惟舜會，因著爲話言。",
            "臯夔益稷禹，粗得無間然。",
            "緬然千載後，後聖曰孔宣。",
            "迥知皇王意，綴書爲百篇。",
            "是時游夏輩，不敢措舌端。",
            "信哉作遺訓，職在聖與賢。",
            "如何至近古，史氏爲閑官。",
            "但令識字者，竊弄刀筆權。",
            "由心書曲直，不使當世觀。",
            "貽之千萬代，疑言相竝傳。",
            "人人異所見，各各私所偏。",
            "以是曰褒貶，不如都無焉。",
            "況乃丈夫志，用捨貴當年。",
            "顧予有微尚，願以出處論。",
            "出非利吾已，其出貴道全。",
            "全道豈虛設，道全當及人。",
            "全則富與壽，虧則饑與寒。",
            "遂我一身逸，不如萬物安。",
            "解懸不澤手，拯溺無折旋。",
            "神哉伊尹心，可以冠古先。",
            "其次有獨善，善己不善民。",
            "天地爲一物，死生爲一源。",
            "合雜分萬變，忽若風中塵。",
            "抗哉巢由志，堯舜不可遷。",
            "捨此二者外，安用名爲賓。",
            "持謝著書郎，愚不願有云。"
        ],
        "title": "和樂天贈樊著作",
        "id": "2fbada56-daea-4a1d-86de-04d8687d70d9"
    },
    {
        "author": "元稹",
        "paragraphs": [
            "我有所愛鶴，毛羽霜雪妍。",
            "秋霄一滴露，聲聞林外天。",
            "自隨衛侯去，遂入大夫軒。",
            "雲貌久已隔，玉音無復傳。",
            "吟君感鶴操，不覺心惕然。",
            "無乃予所愛，誤爲微物遷。",
            "因茲諭直質，未免柔細牽。",
            "君看孤松樹，左右蘿蔦纏。",
            "既可習爲飽，亦可薰爲荃。",
            "期君常善救，勿令終棄捐。"
        ],
        "title": "和樂天感鶴",
        "id": "7dc28e2e-578e-47bd-8ca9-c648ab400c82"
    },
    {
        "author": "元稹",
        "paragraphs": [
            "沈玉在弱泥，泥弱玉易沈。",
            "扶桑寒日薄，不照萬丈心。",
            "安得潛淵虯，拔壑超鄧林。",
            "泥封泰山阯，水散旱天霖。",
            "洗此泥下玉，照耀臺殿深。",
            "刻爲傳國寶，神器人不侵。"
        ],
        "tags": [
            "泰山"
        ],
        "title": "諭寶二首 一",
        "id": "29f6c161-100e-4023-90c0-26a5739b7e53"
    },
    {
        "author": "元稹",
        "paragraphs": [
            "冰置白玉壺，始見清皎潔。",
            "珠穿殷紅縷，始見明洞徹。",
            "鏌鋣無人淬，兩刃幽壤鐵。",
            "秦鏡無人拭，一片埋霧月。",
            "驥跼環堵中，骨附筋入節。",
            "虯蟠尺澤內，魚貫蛙同穴。",
            "艅艎無巨海，浮浮矜瀎潏。",
            "棟梁無廣廈，顛倒臥霜雪。",
            "大鵬無長空，舉翮受羈絏。",
            "豫樟無厚地，危柢真卼臲。",
            "圭璧無卞和，甘與頑石列。",
            "舜禹無陶堯，名隨腐草滅。",
            "神功伏神物，神物神乃別。",
            "神人不世出，所以神功絕。",
            "神物豈徒然，用之乃施設。",
            "禹功九州理，舜德天下悅。",
            "璧充傳國璽，圭用祈太折。",
            "千尋豫樟榦，九萬大鵬歇。",
            "棟梁庇生民，艅艎濟來哲。",
            "虯騰旱天雨，驥騁流電掣。",
            "鏡懸姦膽露，劒拂妖蛇裂。",
            "珠玉照乘光，冰瑩環坐熱。",
            "此物比在泥，斯言爲誰發。",
            "於今盡凡耳，不爲君不說。"
        ],
        "title": "諭寶二首 二",
        "id": "3f8b47ed-b2ac-4b77-8af3-2b131e20a8cf"
    },
    {
        "author": "元稹",
        "paragraphs": [
            "吾友有寶劒，密之如密友。",
            "我實膠漆交，中堂共杯酒。",
            "酒酣肝膽露，恨不眼前剖。",
            "高唱荆卿歌，亂擊相如缶。",
            "更擊復更唱，更酌亦更壽。",
            "白虹坐上飛，青蛇匣中吼。",
            "我聞音響異，疑是干將偶。",
            "爲君再拜言，神物可見不。",
            "君言我所重，我自爲君取。",
            "迎篋已焚香，近鞘先澤手。",
            "徐抽寸寸刃，漸屈彎彎肘。",
            "殺殺霜在鋒，團團月臨紐。",
            "逡巡潛虯躍，鬱律驚左右。",
            "霆電滿室光，蛟龍繞身走。",
            "我爲捧之泣，此劒別來久。",
            "鑄時近山破，藏在松桂朽。",
            "幽匣獄底埋，神人水心守。",
            "本是稽泥淬，果非雷煥有。",
            "我欲評劒功，願君良聽受。",
            "劒可剸犀兕，劒可切瓊玖。",
            "劒決天外雲，劒衝日中斗。",
            "劒隳妖蛇腹，劒拂佞臣首。",
            "太古初斷鼇，武王親擊紂。",
            "燕丹卷地圖，陳平綰花綬。",
            "曾被桂樹枝，寒光射林藪。",
            "曾經鑄農器，利用翦稂莠。",
            "神物終變化，復爲龍牝牡。",
            "晉末武庫燒，脫然排戶牖。",
            "爲欲埽羣胡，散作彌天帚。",
            "自茲失所往，豪英共爲詬。",
            "今復誰人鑄，挺然千載後。",
            "既非古風胡，無乃近鵶九。",
            "自我與君遊，平生益自負。",
            "況擎寶劒出，重以雄心扣。",
            "此劒何太奇，此心何太厚。",
            "勸君慎所用，所用無或苟。",
            "潛將辟魑魅，勿但防妾婦。",
            "留斬泓下蛟，莫試街中狗。",
            "君今困泥滓，我亦坌塵垢。",
            "俗耳驚大言，逢人少開口。"
        ],
        "title": "說劒",
        "id": "52ba3893-9000-4079-9996-b50f4c7bf415"
    },
    {
        "author": "元稹",
        "paragraphs": [
            "孟冬初寒月，渚澤蒲尚青。",
            "飄蕭北風起，皓雪紛滿庭。",
            "行過冬至後，凍閉萬物零。",
            "奔渾馳暴雨，驟鼓轟雷霆。",
            "傳云不終日，通宵曾莫停。",
            "瘴雲愁拂地，急霤疑注缾。",
            "洶湧潢潦濁，噴薄鯨鯢腥。",
            "跳趫井蛙喜，突兀水怪形。",
            "飛蚋奔不死，修蛇蟄再醒。",
            "應龍非時出，無乃歲不寧。",
            "吾聞陰陽戶，啓閉各有扃。",
            "後時無肅殺，廢職乃玄冥。",
            "座配五天帝，薦用百品珍。",
            "權爲祝融奪，神其焉得靈。",
            "春秋雷電異，則必書諸經。",
            "仲冬雷雨苦，願省蒙蔽刑。"
        ],
        "title": "書異",
        "id": "d383b134-10df-471c-9c0b-09230cb4d342"
    },
    {
        "author": "元稹",
        "paragraphs": [
            "聞君得折劒，一片雄心起。",
            "詎意鐵蛟龍，潛在延津水。",
            "風雲會一合，呼吸期萬里。",
            "雷震山嶽碎，電斬鯨鯢死。",
            "莫但寶劒頭，劒頭非此比。"
        ],
        "title": "和樂天折劒頭",
        "id": "1404cdcc-cc01-430c-8aed-f0897c9f4d66"
    },
    {
        "author": "元稹",
        "paragraphs": [
            "渚宮本坳下，佛廟有臺閣。",
            "臺下三四松，低昂勢前却。",
            "是時晴景麗，松梢殘雪薄。",
            "日色相玲瓏，纖雲暎羅幕。",
            "逡巡九霄外，似振風中鐸。",
            "漸見尺帛光，孤飛唳空鶴。",
            "裴回耀霜雪，顧慕下寥廓。",
            "蹋動樛盤枝，龍蛇互跳躍。",
            "俯瞰九江水，旁瞻萬里壑。",
            "無心眄烏鳶，有字悲城郭。",
            "清角已沈絕，虞韶亦冥寞。",
            "鶱翻勿重留，幸及鈞天作。"
        ],
        "title": "松鶴",
        "id": "df1958fe-3b06-4860-9050-66a413ebf53f"
    },
    {
        "author": "元稹",
        "paragraphs": [
            "吾觀競舟子，因測大競源。",
            "天地昔將競，蓬勃晝夜昏。",
            "龍蛇相嗔薄，海岱俱崩奔。",
            "羣動皆攪撓，化作流渾渾。",
            "數極鬬心息，太和蒸混元。",
            "一氣忽爲二，矗然畫乾坤。",
            "日月復照耀，春秋遞寒溫。",
            "八荒坦以曠，萬物羅以繁。",
            "聖人中間立，理世了不煩。",
            "延綿復幾歲，逮及羲與軒。",
            "炎皇熾如炭，蚩尤扇其燔。",
            "有熊競心起，驅獸出林樊。",
            "一戰波委燄，再戰火燎原。",
            "戰訖天下定，號之爲軒轅。",
            "自是豈無競，瑣細不復言。",
            "其次有龍競，競渡龍之門。",
            "龍門浚如瀉，淙射不可援。",
            "赤鱗化時至，唐突鰭鬣掀。",
            "乘風瞥然去，萬里黃河飜。",
            "接瞬電烻出，微吟霹靂喧。",
            "傍瞻曠宇宙，俯瞰卑崑崙。",
            "庶類咸在下，九霄行易捫。",
            "倏辭蛙黽穴，遽排天帝閽。",
            "迴悲曝鰓者，未免鯨鯢吞。",
            "帝命澤諸夏，不棄蟲與昆。",
            "隨時布膏露，稱物施厚恩。",
            "草木霑我潤，豚魚望我蕃。",
            "嚮來同競輩，豈料由我存。",
            "壯哉龍競渡，一競身獨尊。",
            "捨此皆蟻鬬，競舟何足論。"
        ],
        "tags": [
            "黄河"
        ],
        "title": "競渡",
        "id": "aceae76b-ffff-4b6f-8c08-6572a7b2bdf8"
    },
    {
        "author": "元稹",
        "paragraphs": [
            "寶地琉璃坼，紫苞琅玕踴。",
            "亭亭巧於削，一一大如拱。",
            "冰碧林外寒，峯巒眼前聳。",
            "槎枒矛戟合，屹仡龍蛇動。",
            "煙泛翠光流，歲餘霜彩重。",
            "風朝竽籟過，雨夜鬼神恐。",
            "佳色有鮮妍，修莖無擁腫。",
            "節高迷玉鏃，籜綴疑花捧。",
            "詎必太山根，本自仙壇種。",
            "誰令植幽壤，復此依閑冗。",
            "居然霄漢姿，坐受藩籬壅。",
            "噪集勌鴟烏，炎昏繁蠛蠓。",
            "未遭伶倫聽，非安子猶寵。",
            "威鳳來有時，虛心豈無奉。"
        ],
        "title": "寺院新竹",
        "id": "67027072-45f2-443a-b8b2-b82cbfd0558d"
    },
    {
        "author": "元稹",
        "paragraphs": [
            "風行自委順，雲合非有期。",
            "神哉心相見，無眹安得離。",
            "我有懇憤志，三十無人知。",
            "修身不言命，謀道不擇時。",
            "達則濟億兆，窮亦濟毫氂。",
            "濟人無大小，誓不空濟私。",
            "研幾未淳熟，與世忽參差。",
            "意氣一爲累，猜仍良已隨。",
            "昨來竄荆蠻，分與平生隳。",
            "那言返爲遇，獲見心所奇。",
            "一見肺肝盡，坦然無滯疑。",
            "感念交契定，淚流如斷縻。",
            "此交定生死，非爲論盛衰。",
            "此契宗會極，非爲同路岐。",
            "君今虎在柙，我亦鷹就羈。",
            "馴養保性命，安能奮殊姿。",
            "玉色深不變，井水撓不移。",
            "相看各年少，未敢深自悲。"
        ],
        "title": "詶別致用",
        "id": "c0604487-cc43-4761-9d62-013e84c9f087"
    },
    {
        "author": "元稹",
        "paragraphs": [
            "竹部竹山近，歲伐竹山竹。",
            "伐竹歲亦深，深林隔深谷。",
            "朝朝冰雪行，夜夜豺狼宿。",
            "科首霜斷蓬，枯形燒餘木。",
            "一束十餘莖，千錢百餘束。",
            "得錢盈千百，得粟盈斗斛。",
            "歸來不買食，父子分半菽。",
            "持此欲何爲，官家歲輸促。",
            "我來荆門掾，寓食公堂肉。",
            "豈惟遍妻孥，亦以及僮僕。",
            "分爾有限資，飽我無端腹。",
            "愧爾不復言，爾生何太蹙。"
        ],
        "title": "竹部",
        "id": "193fbd8d-cb2c-41d3-b3f2-7756d0fdcef9"
    },
    {
        "author": "元稹",
        "paragraphs": [
            "楚俗不事事，巫風事妖神。",
            "事妖結妖社，不問疎與親。",
            "年年十月暮，珠稻欲垂新。",
            "家家不歛穫，賽妖無富貧。",
            "殺牛貰官酒，椎鼓集頑民。",
            "喧闐里閭隘，兇酗日夜頻。",
            "歲暮雪霜至，稻珠隨隴湮。",
            "吏來官稅迫，求質倍稱緡。",
            "貧者日消鑠，富亦無倉囷。",
            "不謂事神苦，自言誠不真。",
            "岳陽賢刺史，念此爲俗屯。",
            "未可一朝去，俾之爲等倫。",
            "粗許存習俗，不得呼黨人。",
            "但許一日澤，不得月與旬。",
            "吾聞國僑理，三年名乃振。",
            "巫風燎原久，未必憐徙薪。",
            "我來歌此事，非獨歌政仁。",
            "此事四鄰有，亦欲聞四鄰。"
        ],
        "title": "賽神",
        "id": "d97c36a4-f388-4f8a-bd90-85c9131f8766"
    },
    {
        "author": "元稹",
        "paragraphs": [
            "楚俗不愛力，費力爲競舟。",
            "買舟俟一競，競歛貧者賕。",
            "年年四五月，蠒實麥小秋。",
            "積水堰堤壞，拔秧蒲稗稠。",
            "此時集丁壯，習競南畝頭。",
            "朝飲邨社酒，暮椎鄰舍牛。",
            "祭船如祭祖，習競如習讐。",
            "連延數十日，作業不復憂。",
            "君侯饌良吉，會客陳膳羞。",
            "畫鷁四來合，大競長江流。",
            "建標明取舍，勝負死生求。",
            "一時讙呼罷，三月農事休。",
            "岳陽賢刺史，念此爲俗疣。",
            "習俗難盡去，聊用去其尤。",
            "百船不留一，一競不滯留。",
            "自爲里中戲，我亦不寓遊。",
            "吾聞管仲教，沐樹懲墮遊。",
            "節此淫競俗，得爲良政不。",
            "我來歌此事，非獨歌此州。",
            "此事數州有，亦欲聞數州。"
        ],
        "tags": [
            "长江"
        ],
        "title": "競舟",
        "id": "855b9365-2123-4728-8eed-13888fc717ab"
    },
    {
        "author": "元稹",
        "paragraphs": [
            "楚俗不理居，居人盡茅舍。",
            "茅苫竹梁棟，茅疎竹仍罅。",
            "邊緣隄岸斜，詰屈檐楹亞。",
            "籬落不蔽肩，街衢不容駕。",
            "南風五月盛，時雨不來下。",
            "竹蠹茅亦乾，迎風自焚灺。",
            "防虞集鄰里，巡警勞晝夜。",
            "遺燼一星然，連延禍相嫁。",
            "號呼鄰穀帛，奔走伐桑柘。",
            "舊架已新焚，新茅又初架。",
            "前日洪州牧，念此常嗟訝。",
            "牧民未及久，郡邑紛如化。",
            "峻邸儼相望，飛甍遠相跨。",
            "旗亭紅粉泥，佛廟青鴛瓦。",
            "斯事纔未終，斯人久云謝。",
            "有客自洪來，洪民至今藉。",
            "惜其心太亟，作役無容暇。",
            "臺觀亦已多，工徒稍冤咤。",
            "我欲他郡長，三時務耕稼。",
            "農收次邑居，先室後臺榭。",
            "啓閉既及期，公私亦相借。",
            "度材無強略，庀役有定價。",
            "不使及僭差，粗得禦寒夏。",
            "火至殊陳鄭，人安極嵩華。",
            "誰能繼此名，名流襲蘭麝。",
            "五袴有前聞，斯言我非詐。"
        ],
        "title": "茅舍",
        "id": "909d8dde-fbcd-4dff-a1c5-db20860f1635"
    },
    {
        "author": "元稹",
        "paragraphs": [
            "荆有泥濘水，在荆之邑郛。",
            "郛前水在後，謂之爲後湖。",
            "環湖十餘里，歲積潢與汚。",
            "臭腐魚鼇死，不植菰與蒲。",
            "鄭公理三載，其理用喣愉。",
            "歲稔民四至，隘廛亦隘衢。",
            "公乃署其地，爲民先矢謨。",
            "人人儻自爲，我亦不庀徒。",
            "下里得聞之，各各相俞俞。",
            "提攜翁及孫，捧戴婦與姑。",
            "壯者負礫石，老亦捽茅蒭。",
            "斤磨片片雪，椎隱連連珠。",
            "朝餐布庭落，夜宿完戶樞。",
            "鄰里近相告，親戚遠相呼。",
            "鬻者自爲鬻，酤者自爲酤。",
            "雞犬豐中市，人民岐下都。",
            "百年廢滯所，一旦奧浩區。",
            "我實司水土，得爲官事無。",
            "人言賤事貴，貴直不貴諛。",
            "此實公所小，安用歌袴襦。",
            "答云潭及廣，以至鄂與吳。",
            "萬里盡澤國，居人皆墊濡。",
            "富者不容蓋，貧者不庇軀。",
            "得不歌此事，以我爲楷模。"
        ],
        "title": "後湖",
        "id": "755c64d7-d314-457d-a628-c906470a71ae"
    },
    {
        "author": "元稹",
        "paragraphs": [
            "穆滿志空闊，將行九州野。",
            "神馭四來歸，天與八駿馬。",
            "龍種無凡性，龍行無暫捨。",
            "朝辭扶桑底，暮宿崑崙下。",
            "鼻息吼春雷，蹄聲裂寒瓦。",
            "尾掉滄波黑，汗染白雲赭。",
            "華輈本修密，翠蓋尚妍冶。",
            "御者腕不移，乘者寐不假。",
            "車無輪扁斵，轡無王良把。",
            "雖有萬駿來，誰是敢騎者。"
        ],
        "title": "八駿圖詩",
        "id": "bd9a064c-3229-4e8d-870c-9ddbccad9c50"
    },
    {
        "author": "元稹",
        "paragraphs": [
            "張璪畫古松，往往得神骨。",
            "翠帚掃春風，枯龍戛寒月。",
            "流傳畫師輩，奇態盡埋沒。",
            "纖枝無蕭灑，頑榦空突兀。",
            "乃悟埃塵心，難狀煙霄質。",
            "我去淅陽山，深山看真物。"
        ],
        "title": "畫松",
        "id": "6fd0c84b-5f2e-4973-afb7-5deef60546be"
    },
    {
        "author": "元稹",
        "paragraphs": [
            "始見棃花房，坐對棃花白。",
            "行看棃葉青，已復棃葉赤。",
            "嚴霜九月半，危蔕幾時客。",
            "況有高高原，秋風四來迫。"
        ],
        "title": "遣興十首 一",
        "id": "aaf435b6-7c18-4c02-b8ca-1a2c7b738c15"
    },
    {
        "author": "元稹",
        "paragraphs": [
            "莫厭夏日長，莫愁冬日短。",
            "欲識短復長，君看寒又暖。",
            "城中百萬家，冤哀雜絲管。",
            "草沒奉誠園，軒車昔曾滿。"
        ],
        "title": "遣興十首 二",
        "id": "75e6e7b3-dda9-4f2a-91a7-9a2976ec97ce"
    },
    {
        "author": "元稹",
        "paragraphs": [
            "孤竹迸荒園，誤與蓬麻列。",
            "久擁蕭蕭風，空長高高節。",
            "嚴霜蕩羣穢，蓬斷麻亦折。",
            "獨立轉亭亭，心期鳳皇別。"
        ],
        "title": "遣興十首 三",
        "id": "1ee554fc-28dd-423b-a821-57d98415b601"
    },
    {
        "author": "元稹",
        "paragraphs": [
            "豔豔翦紅英，團團削翠莖。",
            "託根在褊淺，因依泥滓生。",
            "中有合歡蘂，池枯難遽呈。",
            "涼宵露華重，低徊當月明。"
        ],
        "title": "遣興十首 四",
        "id": "bd266d86-07dc-40f5-9434-b62b1d96d70a"
    },
    {
        "author": "元稹",
        "paragraphs": [
            "晚荷猶展卷，早蟬遽蕭嘹。",
            "露葉行已重，況乃江風搖。",
            "炎夏火再伏，清商暗回飆。",
            "寄言抱志士，日月東西跳。"
        ],
        "title": "遣興十首 五",
        "id": "4e16a0af-bbba-400c-b2f9-0242307b8afe"
    },
    {
        "author": "元稹",
        "paragraphs": [
            "買馬買鋸牙，買犢買破車。",
            "養禽當養鶻，種樹先種花。",
            "人生負俊健，天意與光華。",
            "莫學蚯蚓輩，食泥近土涯。"
        ],
        "title": "遣興十首 六",
        "id": "a81d7f9e-49be-4cbf-83ba-a4b64617e5a9"
    },
    {
        "author": "元稹",
        "paragraphs": [
            "愛直莫愛夸，愛疾莫愛斜。",
            "愛謨莫愛詐，愛施莫愛奢。",
            "擇才不求備，任物不過涯。",
            "用人如用己，理國如理家。"
        ],
        "title": "遣興十首 七",
        "id": "0cab9190-6971-47af-8208-c109b241231f"
    },
    {
        "author": "元稹",
        "paragraphs": [
            "㸌㸌刀刃光，彎彎弓面張。",
            "入水斬犀兕，上山椎虎狼。",
            "里中無老少，喚作癲兒郎。",
            "一日風雲會，橫行歸故鄉。"
        ],
        "title": "遣興十首 八",
        "id": "39c0ce48-29cc-4ea4-ba3e-d31aa9a75e60"
    },
    {
        "author": "元稹",
        "paragraphs": [
            "團團規內星，未必明如月。",
            "託迹近北辰，周天無淪沒。",
            "老人在南極，地遠光不發。",
            "見則壽聖明，願照高高闕。"
        ],
        "title": "遣興十首 九",
        "id": "e82ab5b9-7ad5-40ad-ab93-c4a7f2347b0b"
    },
    {
        "author": "元稹",
        "paragraphs": [
            "河清諒嘉瑞，吾帝真聖人。",
            "時哉不我夢，此時爲廢民。",
            "光陰本跳躑，功業勞苦辛。",
            "一到江陵郡，三年成去塵。"
        ],
        "title": "遣興十首 十",
        "id": "2edd5889-0cf6-40f9-8f25-4495d45076fa"
    },
    {
        "author": "元稹",
        "paragraphs": [
            "神鞭鞭宇宙，玉鞭鞭騏驥。",
            "緊綛野節鞭，本用鞭贔屭。",
            "使君鞭甚長，使君馬亦利。",
            "司馬竝馬行，司馬馬顦顇。",
            "短鞭不可施，疾步無由致。",
            "使君駐馬言，願以長鞭遺。",
            "此遺不尋常，此鞭不容易。",
            "金堅無繳繞，玉滑無塵膩。",
            "青蛇坼生石，不刺山阿地。",
            "烏龜旋眼斑，不染江頭淚。",
            "長看雷雨痕，未忍駑駘試。",
            "持用換所持，無令等閑棄。",
            "答云君何奇，贈我君所貴。",
            "我用亦不凡，終身保明義。",
            "誓以鞭姦頑，不以鞭蹇躓。",
            "指撝狡兔蹤，決撻怪龍睡。",
            "惜令寸寸折，節節不虛墜。",
            "因作換鞭詩，詩成謂同志。",
            "而我得聞之，笑君年少意。",
            "安用換長鞭，鞭長亦奚爲。",
            "我有鞭尺餘，泥拋風雨漬。",
            "不擬閑贈行，唯將爛誇醉。",
            "春來信馬頭，款緩花前轡。",
            "願我遲似攣，饒君疾如翅。"
        ],
        "title": "野節鞭",
        "id": "0a2a2ea7-19ad-4913-b71c-9636923b14d9"
    },
    {
        "author": "元稹",
        "paragraphs": [
            "吾聞上帝心，降命明且仁。",
            "臣稹苟有罪，胡不災我身。",
            "胡爲旱一州，禍此千萬人。",
            "一旱猶可忍，其旱亦已頻。",
            "臘雪不滿地，膏雨不降春。",
            "惻惻詔書下，半減麥與緡。",
            "半租豈不薄，尚竭力與筋。",
            "竭力不敢憚，慚戴天子恩。",
            "纍纍婦拜姑，吶吶翁語孫。",
            "禾黍日夜長，足得盈我囷。",
            "還填折粟稅，酬償貰麥鄰。",
            "苟無公私責，飲水不爲貧。",
            "歡言未盈口，旱氣已再振。",
            "六月天不雨，秋孟亦既旬。",
            "區區昧陋積，禱祝非不勤。",
            "日馳衰白顏，再拜泥甲鱗。",
            "歸來重思忖，願告諸邑君。",
            "以彼天道遠，豈如人事親。",
            "團團囹圄中，無乃冤不申。",
            "擾擾食廩內，無乃姦有因。",
            "軋軋輸送車，無乃使不倫。",
            "遙遙負擔卒，無乃役不均。",
            "今年無大麥，計與珠玉濱。",
            "邨胥與里吏，無乃求取繁。",
            "符不歛錢急，值官因酒嗔。",
            "誅求與撻罰，無乃不逡巡。",
            "生小下里住，不曾州縣門。",
            "訴詞千萬恨，無乃不得聞。",
            "強豪富酒肉，窮獨無蒭薪。",
            "俱由案牘吏，無乃移禍屯。",
            "官分市井戶，迭配水陸珍。",
            "未蒙所償直，無乃不敢言。",
            "有一於此事，安可尤蒼旻。",
            "借使漏刑憲，得不虞鬼神。",
            "自顧頑滯牧，坐貽災沴臻。",
            "上羞朝廷寄，不愧閭里民。",
            "豈無神明宰，爲我同苦辛。",
            "共布慈惠語，慰此衢客塵。"
        ],
        "title": "旱災自咎貽七縣宰",
        "id": "bc2dc6a8-32e6-482a-ad51-309c52882337"
    },
    {
        "author": "元稹",
        "paragraphs": [
            "巴蛇千種毒，其最鼻褰蛇。",
            "掉舌翻紅燄，盤身蹙白花。",
            "噴人豎毛髮，飲浪沸泥沙。",
            "欲學叔敖瘞，其如多似麻。"
        ],
        "title": "蟲豸詩  一",
        "id": "4403a9ef-46d6-4167-a6f8-5110a82548de"
    },
    {
        "author": "元稹",
        "paragraphs": [
            "越嶺南濱海，武都西隱戎。",
            "雄黃假名石，鷣鳥遠難籠。",
            "詎有隳腸計，應無破腦功。",
            "巴山晝昏黑，妖霧毒濛濛。"
        ],
        "title": "蟲豸詩  二",
        "id": "2bb4e894-312f-4685-8215-9a91b4857fba"
    },
    {
        "author": "元稹",
        "paragraphs": [
            "漢帝斬蛇劒，晉時燒上天。",
            "自茲繁巨蟒，往往壽千年。",
            "白晝遮長道，青溪蒸毒煙。",
            "戰龍蒼海外，平地血浮船。"
        ],
        "title": "蟲豸詩  三",
        "id": "0f76a9c6-8aa6-4ba6-8e93-28f7e7feaa24"
    },
    {
        "author": "元稹",
        "paragraphs": [
            "巴蛇蟠窟穴，穴下有巢蜂。",
            "近樹禽垂翅，依原獸絕蹤。",
            "微遭斷手足，厚毒破心胸。",
            "昔甚招魂句，那知眼自逢。"
        ],
        "title": "蟲豸詩  一",
        "id": "f3eb6890-789c-467d-b5e7-9892520ca718"
    },
    {
        "author": "元稹",
        "paragraphs": [
            "梨笑清都月，蜂游紫殿春。",
            "構脾分部伍，嚼蕊奉君親。",
            "翅羽頗同類，心神固異倫。",
            "安知人世裏，下有噬人人。"
        ],
        "title": "蟲豸詩  二",
        "id": "e0a27bf8-573b-4d89-b177-98de3a00b452"
    },
    {
        "author": "元稹",
        "paragraphs": [
            "蘭蕙本同畹，蜂蛇亦雜居。",
            "害心俱毒螫，妖燄兩吹噓。",
            "雷蟄吞噬止，枯焚巢穴除。",
            "可憐相濟惡，勿謂禍無餘。"
        ],
        "title": "蟲豸詩  三",
        "id": "9692918c-8a0b-4091-8c2b-4c997717b993"
    },
    {
        "author": "元稹",
        "paragraphs": [
            "蜘蛛天下足，巴蜀就中多。",
            "縫隙容長踦，虛空織橫羅。",
            "縈纏傷竹柏，吞噬及蟲蛾。",
            "爲送佳人喜，珠櫳無奈何。"
        ],
        "title": "蟲豸詩  一",
        "id": "3f5f4c9c-9cba-45ab-a378-b9eaaea6e9a4"
    },
    {
        "author": "元稹",
        "paragraphs": [
            "網密將求食，絲斜誤著人。",
            "因依方紀緒，挂罥遂容身。",
            "截道蟬冠礙，漫天玉露頻。",
            "兒童憐小巧，漸欲及車輪。"
        ],
        "title": "蟲豸詩  二",
        "id": "128bab67-8594-48a5-ba06-60aa72426fd4"
    },
    {
        "author": "元稹",
        "paragraphs": [
            "稚子憐圓網，佳人祝喜絲。",
            "那知緣暗隙，忽被囓柔肌。",
            "毒腠攻猶易，焚心療恐遲。",
            "看看長祅緒，和扁欲漣洏。"
        ],
        "title": "蟲豸詩  三",
        "id": "5eb23364-cf92-4fad-9b8e-d0c74f5f8726"
    },
    {
        "author": "元稹",
        "paragraphs": [
            "蟻子生無處，偏因溼處生。",
            "陰霪煩擾攘，拾粒苦譻𧭈。",
            "牀上主人病，耳中虛藏鳴。",
            "雷霆翻不省，聞汝作牛聲。"
        ],
        "title": "蟲豸詩  一",
        "id": "411395f3-d3f0-4b64-b7ec-e2341f7701c8"
    },
    {
        "author": "元稹",
        "paragraphs": [
            "時術功雖細，年深禍亦成。",
            "攻穿漏江海，噆食困蛟鯨。",
            "敢憚榱𣡵蠹，深藏柱石傾。",
            "寄言持重者，微物莫全輕。"
        ],
        "title": "蟲豸詩  二",
        "id": "872884eb-a61d-4884-94dd-69dc32620d22"
    },
    {
        "author": "元稹",
        "paragraphs": [
            "攘攘終朝見，悠悠卒歲疑。",
            "詎能分牝牡，焉得有蝝蚳。",
            "徙市竟何意，生涯都幾時。",
            "巢由或逢我，應似我相期。"
        ],
        "title": "蟲豸詩  三",
        "id": "e3fe932c-027b-4689-9289-d4445b39c9be"
    },
    {
        "author": "元稹",
        "paragraphs": [
            "蟆子微於蚋，朝繁夜則無。",
            "毫端生羽翼，針喙噆肌膚。",
            "暗毒應難免，羸形日漸枯。",
            "將身遠相就，不敢恨非辜。"
        ],
        "title": "蟲豸詩  一",
        "id": "2c76ab9d-896e-4d57-937f-91695a9aa894"
    },
    {
        "author": "元稹",
        "paragraphs": [
            "晦景權藏毒，明時敢噬人。",
            "不勞生詬怒，祗足助酸辛。",
            "隼眥看無物，蛇軀庇有鱗。",
            "天方芻狗我，甘與爾相親。"
        ],
        "title": "蟲豸詩  二",
        "id": "eceec461-19df-41bb-9979-fc6f2d6ab4e3"
    },
    {
        "author": "元稹",
        "paragraphs": [
            "有口深堪異，趨時詎可量。",
            "誰令通鼻息，何故辨馨香。",
            "沈水來滄海，崇蘭泛露光。",
            "那能枉焚爇，爾衆我微茫。"
        ],
        "title": "蟲豸詩  三",
        "id": "74a566d6-89d1-4036-a849-abe633e5bf14"
    },
    {
        "author": "元稹",
        "paragraphs": [
            "可歎浮塵子，纖埃喻此微。",
            "寧諭隔紗幌，幷解透綿衣。",
            "有毒能成痏，無聲不見飛。",
            "病來雙眼暗，何計辨雰霏。"
        ],
        "title": "蟲豸詩  一",
        "id": "d0102e91-8d1f-43c3-8116-88098ac902ce"
    },
    {
        "author": "元稹",
        "paragraphs": [
            "乍可巢蚊睫，胡爲附蟒鱗。",
            "已微於蠢蠢，仍害及仁人。",
            "動植皆分命，毫芒亦是身。",
            "哀哉此幽物，生死敵浮塵。"
        ],
        "title": "蟲豸詩  二",
        "id": "e5e7e7f3-7d24-4968-9bf6-e9fd2d02bbeb"
    },
    {
        "author": "元稹",
        "paragraphs": [
            "但覺皮膚憯，安知瑣細來。",
            "因風吹薄霧，向日誤輕埃。",
            "暗囓堪銷骨，潛飛有禍胎。",
            "然無防備處，留待雪霜摧。"
        ],
        "title": "蟲豸詩  三",
        "id": "f2c4140a-ed9f-4d7f-a3b2-2da6d6bc3fe1"
    },
    {
        "author": "元稹",
        "paragraphs": [
            "陰深山有瘴，溼墊草多蝱。",
            "衆噬錐刀毒，羣飛風雨聲。",
            "汗粘瘡痏痛，日曝苦辛行。",
            "飽爾蛆殘腹，安知天地情。"
        ],
        "title": "蟲豸詩  一",
        "id": "40637f56-967f-417a-89ad-4f372182b82c"
    },
    {
        "author": "元稹",
        "paragraphs": [
            "千山溪沸石，六月火燒雲。",
            "自顧生無類，那堪毒有羣。",
            "搏牛皮若截，噬馬血成文。",
            "蹄角尚如此，肌膚安可云。"
        ],
        "title": "蟲豸詩  二",
        "id": "94f99da0-5d2c-4175-a138-4ad16e360342"
    },
    {
        "author": "元稹",
        "paragraphs": [
            "辛螫終非久，炎涼本遞興。",
            "秋風自天落，夏蘖與霜澄。",
            "一鏡開潭面，千鋒露石稜。",
            "氣平蟲豸死，雲路好攀登。"
        ],
        "title": "蟲豸詩  三",
        "id": "de1c8d47-55b7-4072-b878-93cd07a02b5f"
    },
    {
        "author": "元稹",
        "paragraphs": [
            "楚人千萬戶，生死繫時君。",
            "當璧便爲嗣，賢愚安可分。",
            "干戈長浩浩，篡亂亦紛紛。",
            "縱有明在下，區區何足云。"
        ],
        "title": "楚歌十首 一",
        "id": "ba754cfa-4feb-43f8-9bcb-24deaabd5487"
    },
    {
        "author": "元稹",
        "paragraphs": [
            "陶虞事已遠，尼父獨將明。",
            "潛穴龍無位，幽林蘭自生。",
            "楚王謀授邑，此意復中傾。",
            "未別子西語，縱來何所成。"
        ],
        "title": "楚歌十首 二",
        "id": "966f4f4f-388a-41fd-9ae0-bb13f11b8bfd"
    },
    {
        "author": "元稹",
        "paragraphs": [
            "平王漸昏惑，無極轉承恩。",
            "子建猶相貳，伍奢安得存。",
            "生居宮雉閟，死葬寢園尊。",
            "豈料奔吳士，鞭屍郢市門。"
        ],
        "title": "楚歌十首 三",
        "id": "7c148921-adcf-446f-b195-73b2a6fb7f7d"
    },
    {
        "author": "元稹",
        "paragraphs": [
            "懼盈因鄧曼，罷獵爲樊姬。",
            "盛德留金石，清風鑒薄帷。",
            "襄王忽妖夢，宋玉復淫辭。",
            "萬事捐宮館，空山雲雨期。"
        ],
        "title": "楚歌十首 四",
        "id": "ffd2582f-032b-469c-8197-86a6b3fcab91"
    },
    {
        "author": "元稹",
        "paragraphs": [
            "宜僚南市住，未省食人恩。",
            "臨難忽相感，解紛寧用言。",
            "何如晉夷甫，坐占紫微垣。",
            "看著五胡亂，清談空自尊。"
        ],
        "title": "楚歌十首 五",
        "id": "afc3a802-7480-4a0e-88fe-b013e9cff7da"
    },
    {
        "author": "元稹",
        "paragraphs": [
            "誰恃王深寵，誰爲楚上卿。",
            "包胥心獨許，連夜哭秦兵。",
            "千乘徒虛爾，一夫安可輕。",
            "殷勤聘名士，莫但倚方城。"
        ],
        "title": "楚歌十首 六",
        "id": "b8ed0cae-28f1-4bbc-b9a8-0e48ac31c24f"
    },
    {
        "author": "元稹",
        "paragraphs": [
            "梁業雄圖盡，遺孫世運消。",
            "宣明徒有號，江漢不相朝。",
            "碑碣高臨路，松枝半作樵。",
            "唯餘開聖寺，猶學武皇妖。"
        ],
        "title": "楚歌十首 七",
        "id": "701da57e-3257-4289-998b-a3042ad5fb14"
    },
    {
        "author": "元稹",
        "paragraphs": [
            "江陵南北道，長有遠人來。",
            "死別登舟去，生心上馬迴。",
            "榮枯誠異日，今古盡同灰。"
        ],
        "title": "楚歌十首 八",
        "id": "a70a992c-6ca6-4a79-9997-2197a204c5bb"
    },
    {
        "author": "元稹",
        "paragraphs": [
            "三峽連天水，奔波萬里來。",
            "風濤各自急，前後苦相推。",
            "倒入黃牛漩，驚衝灩澦堆。",
            "古今流不盡，流去不曾迴。"
        ],
        "title": "楚歌十首 九",
        "id": "bfe907e2-c892-4893-b463-3cb229cddb89"
    },
    {
        "author": "元稹",
        "paragraphs": [
            "八荒同日月，萬古共山川。",
            "生死既由命，興衰還付天。",
            "棲棲王粲賦，憤憤屈平篇。",
            "各自埋幽恨，江流終宛然。"
        ],
        "title": "楚歌十首 十",
        "id": "c2f9fd22-4d4e-4614-97e8-b5f0186584a9"
    },
    {
        "author": "元稹",
        "paragraphs": [
            "羊公名漸遠，唯有峴山碑。",
            "近日稱難繼，曹王任馬彝。",
            "椒蘭俱下世，城郭到今時。",
            "漢水清如玉，流來本爲誰。"
        ],
        "title": "襄陽道",
        "id": "ef397857-d135-46ca-8580-dd9ab65d2db3"
    },
    {
        "author": "元稹",
        "paragraphs": [
            "魚貫終何益，龍門在苦登。",
            "有成當作雨，無用恥爲鵬。",
            "激浪誠難泝，雄心亦自憑。",
            "風雲潛會合，鬐鬣忽騰凌。",
            "泥滓辭河濁，煙霄見海澄。",
            "迴瞻順流輩，誰敢望同升。"
        ],
        "title": "賦得魚登龍門",
        "id": "6b4aa2bb-9d0c-41c6-9a2f-bd7dac0df7ac"
    },
    {
        "author": "元稹",
        "paragraphs": [
            "象魏纔頒曆，龍鑣已御天。",
            "猶看後元曆，新署永貞年。",
            "半歲光陰在，三朝禮數遷。",
            "無因書簡冊，空得詠詩篇。"
        ],
        "title": "貞元曆",
        "id": "fffe87cc-4990-4051-9cae-9cc53afef0bd"
    },
    {
        "author": "元稹",
        "paragraphs": [
            "塞馬倦江渚，今朝神彩生。",
            "曉風寒獵獵，乍得草頭行。",
            "夷狄寢烽候，關河無戰聲。",
            "何由當陣面，從爾四蹄輕。"
        ],
        "title": "塞馬",
        "id": "3f5114cf-d59a-4a34-9e1f-f3828deb038b"
    },
    {
        "author": "元稹",
        "paragraphs": [
            "去年湖水滿，此地覆行舟。",
            "萬怪吹高浪，千人死亂流。",
            "誰能問帝子，何事寵陽侯。",
            "漸恐鯨鯢大，波濤及九州。"
        ],
        "title": "鹿角鎮",
        "id": "17c6b57f-2574-4491-965f-83127fd81a37"
    },
    {
        "author": "元稹",
        "paragraphs": [
            "爲國謀羊舌，從來不爲身。",
            "此心長自保，終不學張陳。"
        ],
        "title": "感事三首 一",
        "id": "adf8f5e2-bfd7-4fd8-bcae-b47488ff6b7f"
    },
    {
        "author": "元稹",
        "paragraphs": [
            "自笑心何劣，區區辨所冤。",
            "伯仁雖到死，終不向人言。"
        ],
        "title": "感事三首 二",
        "id": "2a019e34-9574-468a-906d-903071a4bac8"
    },
    {
        "author": "元稹",
        "paragraphs": [
            "富貴年皆長，風塵舊轉稀。",
            "白頭方見絕，遙爲一霑衣。"
        ],
        "title": "感事三首 三",
        "id": "bd8007f6-1d78-4c54-a1ea-ac85294c212a"
    },
    {
        "author": "元稹",
        "paragraphs": [
            "簷礙修鱗亞，霜侵簇翠黃。",
            "唯餘入琴韻，終待舜弦張。"
        ],
        "title": "題翰林東閤前小松",
        "id": "55251641-dd16-4501-baf4-886c0d3599ad"
    },
    {
        "author": "元稹",
        "paragraphs": [
            "夜久連觀靜，斜月何晶熒。",
            "寥天如碧玉，歷歷綴華星。",
            "樓榭自陰暎，雲牖深冥冥。",
            "纖埃悄不起，玉砌寒光清。",
            "棲鶴露微影，枯松多怪形。",
            "南廂儼容衛，音響如可聆。",
            "啓聖發空洞，朝真趨廣庭。",
            "閑開蘂珠殿，暗閱金字經。",
            "屏氣動方息，凝神心自靈。",
            "悠悠車馬上，浩思安得寧。"
        ],
        "title": "清都夜境",
        "id": "c969ec8f-af68-484d-9131-ddd7ad918280"
    },
    {
        "author": "元稹",
        "paragraphs": [
            "蒙蒙竹樹深，簾牖多清陰。",
            "避日坐林影，餘花委芳襟。",
            "傾尊就殘酌，舒卷續微吟。",
            "空際颺高蝶，風中聆素琴。",
            "廣庭備幽趣，復對商山岑。",
            "獨此愛時景，曠懷雲外心。",
            "遷鸎戀嘉木，求友多好音。",
            "自無琅玕實，安得蓮花簪。",
            "寄之二君子，希見雙南金。"
        ],
        "title": "春晚寄楊十二兼呈趙八",
        "id": "36ead4f2-ce71-4c04-9dae-84f0cf10c5ab"
    },
    {
        "author": "元稹",
        "paragraphs": [
            "曉入白蓮宮，琉璃花界淨。",
            "開敷多喻草，凌亂被幽徑。",
            "壓砌錦地鋪，當霞日輪暎。",
            "蝶舞香暫飄，蠭牽蕊難正。",
            "籠處彩雲合，露湛紅珠瑩。",
            "結葉影自交，搖風光不定。",
            "繁華有時節，安得保全盛。",
            "色見盡浮榮，希君了真性。"
        ],
        "title": "與楊十二李三早入永壽寺看牡丹",
        "id": "c55e6652-beb5-4064-9463-04e26fa7f0fc"
    },
    {
        "author": "元稹",
        "paragraphs": [
            "春去日漸遲，庭空草偏長。",
            "餘英間初實，雪絮縈蛛網。",
            "好鳥多息陰，新篁已成響。",
            "簾開斜照入，樹褭游絲上。",
            "絕跡念物閑，良時契心賞。",
            "單衣頗新綽，虛室復清敞。",
            "置酒奉親賓，樹萱自怡養。",
            "笑倚連枝花，恭扶瑞藤杖。",
            "步屧恣優游，望山多氣象。",
            "雲葉遙卷舒，風裾動蕭爽。",
            "簪纓固煩雜，江海徒浩蕩。",
            "野馬籠赤霄，無由負羈鞅。"
        ],
        "title": "春餘遣興",
        "id": "d342a15b-2a35-4f8f-8ec1-45df42fb4d55"
    },
    {
        "author": "元稹",
        "paragraphs": [
            "爲魚實愛泉，食辛寧避蓼。",
            "人生既相合，不復論窕窕。",
            "滄海良有窮，白日非長皎。",
            "何事一人心，各在四方表。",
            "泛若逐水萍，居爲附松蔦。",
            "流浪隨所之，縈紆牽所繞。",
            "百齡頗跼促，況復迷壽夭。",
            "芟髮君已衰，冠歲予非小。",
            "娛樂不及時，暮年壯心少。",
            "感此幽念綿，遂爲長悄悄。",
            "中庭草木春，歷亂遞相擾。",
            "奇樹花冥冥，竹竿鳳褭褭。",
            "幽芳被蘭徑，安得寄天杪。",
            "萬里瀟湘魂，夜夜南枝鳥。"
        ],
        "title": "憶雲之",
        "id": "fbea6fa2-9164-4aa2-b3a2-4a33a8ead96a"
    },
    {
        "author": "元稹",
        "paragraphs": [
            "階蓂附瑤砌，藂蘭偶芳藿。",
            "高位良有依，幽姿亦相託。",
            "鮑叔知我貧，烹葵不爲薄。",
            "半面契始終，千金比然諾。",
            "人生繫時命，安得無苦樂。",
            "但感遊子顏，又值餘英落。",
            "蒼蒼秦樹雲，去去緱山鶴。",
            "日暮分手歸，楊花滿城郭。"
        ],
        "title": "別李三",
        "id": "17ae0e25-c004-42a1-b9d2-cb854cd10c0e"
    },
    {
        "author": "元稹",
        "paragraphs": [
            "旦夕天氣爽，風飄葉漸輕。",
            "星繁河漢白，露逼衾枕清。",
            "丹鳥月中滅，莎雞牀下鳴。",
            "悠悠此懷抱，況復多遠情。"
        ],
        "title": "秋夕遠懷",
        "id": "ed8cefd7-9acb-43dd-880b-0b2c9659da99"
    },
    {
        "author": "元稹",
        "paragraphs": [
            "天皇開四極，便有東西道。",
            "萬古閱行人，行人幾人老。",
            "顧我倦行者，息陰何不早？",
            "少壯塵事多，那言壯年好。"
        ],
        "title": "東西道",
        "id": "28fd18f1-a0b6-4aef-9ac3-4de9a7839572"
    },
    {
        "author": "元稹",
        "paragraphs": [
            "古時愁別淚，滴作分流水。",
            "日夜東西流，分流幾千里。",
            "通塞兩不見，波瀾各自起。",
            "與君相背飛，去去心如此。"
        ],
        "title": "分流水",
        "id": "864823bd-36a5-4ffb-afb0-08debd6583f3"
    },
    {
        "author": "元稹",
        "paragraphs": [
            "悠悠洛陽夢，鬱鬱灞陵樹。",
            "落日正西歸，逢君又東去。"
        ],
        "title": "西還",
        "id": "7e2ef4b2-a580-4a91-a465-2a89be25d5af"
    },
    {
        "author": "元稹",
        "paragraphs": [
            "炎昏勌煩久，逮此含風夕。",
            "夏服稍輕清，秋堂已岑寂。",
            "載欣涼宇曠，復念佳辰擲。",
            "絡緯驚歲功，顧我何成績。",
            "青熒微月鉤，幽暉洞陰魄。",
            "水鏡涵玉輪，若見淵泉璧。",
            "參差簾牖重，次第籠虛白。",
            "樹影滿空牀，螢光綴深壁。",
            "悵望牽牛星，復爲經年隔。",
            "露網褭風珠，輕河泛遙碧。",
            "詎無深秋夜，感此乍流易。",
            "亦有遲暮年，壯年良自惜。",
            "循環切中腸，感念追往昔。",
            "接瞬無停陰，何言問陳積。",
            "馨香推蕙蘭，堅貞諭松柏。",
            "生物固有涯，安能比金石。",
            "況茲百齡內，擾擾紛衆役。",
            "日月東西馳，飛車無留跡。",
            "來者良未窮，去矣定奚適。",
            "委順在物爲，營營復何益。"
        ],
        "title": "含風夕",
        "id": "90d24d06-910e-476e-8819-47f127e03360"
    },
    {
        "author": "元稹",
        "paragraphs": [
            "炎涼正迴互，金火鬱相乘。",
            "雲雷時交構，川澤方蒸騰。",
            "清風一朝勝，白露忽已凝。",
            "草木凡氣盡，始見天地澄。",
            "況此秋堂夕，幽懷曠無朋。",
            "蕭條簾外雨，倏閃案前燈。",
            "書卷滿牀席，蠨蛸懸復升。",
            "啼兒屢啞咽，勌僮時寢興。",
            "泛覺昏夜目，詠謠暢煩膺。",
            "況吟獲麟章，欲罷久不能。",
            "堯舜事已遠，丘道安可勝。",
            "蜉蝣不信鶴，蜩鷃肯窺鵬。",
            "當年且不偶，沒世何必稱。",
            "胡爲揭聞見，褒貶貽愛憎。",
            "焉用汩其泥，豈在清如冰。",
            "非白又非黑，誰能點青蠅。",
            "處世苟無悶，佯狂道非弘。",
            "無言被人覺，予亦笑孫登。"
        ],
        "title": "秋堂夕",
        "id": "2261d409-1d3d-4286-979e-2dcae212eea5"
    },
    {
        "author": "元稹",
        "paragraphs": [
            "放鶴在深水，置魚在高枝。",
            "升沈或異勢，同謂非所宜。",
            "君爲邑中吏，皎皎鸞鳳姿。",
            "顧我何爲者，翻侍白玉墀。",
            "昔作芸香侶，三載不暫離。",
            "逮茲忽相失，旦夕夢魂思。",
            "崔嵬驪山頂，宮樹遙參差。",
            "祗得兩相望，不得長相隨。",
            "多君歲寒意，裁作秋興詩。",
            "上言風塵苦，下言時節移。",
            "官家事拘束，安得攜手期。",
            "願爲雲與雨，會合天之垂。"
        ],
        "title": "酬樂天",
        "id": "3dce476e-3c4b-4e29-b7df-e6cf83a3f07b"
    },
    {
        "author": "元稹",
        "paragraphs": [
            "楊畫遠於展，何言今在茲。",
            "依然古妝服，但感時節移。",
            "念君一朝意，遺我千載思。",
            "子亦幾時客，安能長苦悲。"
        ],
        "title": "楊子華畫三首 一",
        "id": "16b7b30e-0f7c-4915-bd40-2aef2e3884cc"
    },
    {
        "author": "元稹",
        "paragraphs": [
            "皓腕卷紅袖，錦韝臂蒼鶚。",
            "故人斷弦心，稚齒從禽樂。",
            "當年惜貴遊，遺形寄丹雘。",
            "骨象或依稀，鉛華已寥落。",
            "似對古人民，無復昔城郭。",
            "子亦觀病身，色空俱寂寞。"
        ],
        "title": "楊子華畫三首 二",
        "id": "7fe720b1-bd93-400f-b107-178710f0ea75"
    },
    {
        "author": "元稹",
        "paragraphs": [
            "顛倒世人心，紛紛乏公是。",
            "真賞畫不成，畫賞真相似。",
            "丹青各所尚，工拙何足恃。",
            "求此妄中精，嗟哉子華子。"
        ],
        "title": "楊子華畫三首 三",
        "id": "d6916f5c-a432-4e91-81ae-9f9f69a49e24"
    },
    {
        "author": "元稹",
        "paragraphs": [
            "自入西州院，唯見東川城。",
            "今夜城頭月，非暗又非明。",
            "文案牀席滿，卷舒贓罪名。",
            "慘悽且煩勌，棄之階下行。",
            "悵望天廻轉，動搖萬里情。",
            "參辰次第出，牛女顛倒傾。",
            "況此風中柳，枝條千萬莖。",
            "到來籬下筍，亦已長短生。",
            "感愴正多緒，鵶鵶相喚驚。",
            "牆上杜鵑鳥，又作思歸鳴。",
            "以彼撩亂思，吟爲幽怨聲。",
            "吟罷終不寢，鼕鼕復鐺鐺。"
        ],
        "title": "西州院",
        "id": "05f04e27-0036-455d-a517-eff31de0f327"
    },
    {
        "author": "元稹",
        "paragraphs": [
            "憶在開元館，食柏練玉顏。",
            "疎慵日高臥，自謂輕人寰。",
            "李生隔牆住，隔牆如隔山。",
            "怪我久不識，先來問驕頑。",
            "十過乃一往，遂成相往還。",
            "以我文章卷，文章甚斒斕。",
            "因言辛庾輩，亦願放羸孱。",
            "既廻數子顧，展轉相連攀。",
            "驅令選科目，若在闠與闤。",
            "學隨塵土墜，漫數公卿關。",
            "唯恐壞情性，安能懼謗訕。",
            "還招辛庾李，靜處杯巡環。",
            "進取果由命，不由趨險艱。",
            "穿楊二三子，弓矢次第彎。",
            "推我亦上道，再聯朝士班。",
            "二月除御史，三月使巴蠻。",
            "蠻民詀諵訴，齧指明痛癏。",
            "憐蠻不解語，爲發昏帥姦。",
            "歸來五六月，旱色天地殷。",
            "分司別兄弟，各各淚潸潸。",
            "哀哉劇部職，唯數贓罪鍰。",
            "死款依稀取，鬬辭方便刪。",
            "道心常自愧，柔髮難久黫。",
            "折支望車乘，支痛誰置患。",
            "奇哉乳臭兒，緋紫䙀被間。",
            "漸大官漸貴，漸富心漸慳。",
            "鬧裝轡頭𧤾，靜拭腰帶斑。",
            "鷂子繡線𩏪，狗兒金油鐶。",
            "香湯洗騘馬，翠篾籠白鷴。",
            "月請公王封，冰受天子頒。",
            "開筵試歌舞，別宅寵妖嫻。",
            "坐臥摩綿褥，捧擁綟絲鬟。",
            "旦夕不相離，比翼若飛鸞。",
            "而我亦何苦，三十身已鰥。",
            "愁吟心骨顫，寒臥支體𤸷。",
            "居處雖幽靜，尤悔少愉㦨。",
            "不如周道士，鶴嶺臨鐘灣。",
            "繞院松瑟瑟，通畦水潺潺。",
            "陽坡自尋蕨，邨沼看漚菅。",
            "窮通兩未遂，營營真老閑。"
        ],
        "title": "臺中鞫獄憶開元觀舊事呈損之兼贈周兄四十韻",
        "id": "d4ccc5e8-7c44-4d38-8605-774e54b5f1eb"
    },
    {
        "author": "元稹",
        "paragraphs": [
            "天色低澹澹，池光漫油油。",
            "輕舟閑繳繞，不遠池上樓。",
            "時物欣外獎，真元隨內修。",
            "神恬津藏滿，氣委支節柔。",
            "衆處豈自異，曠懷誰我儔。",
            "風車籠野馬，八荒安足遊。",
            "開顏陸渾杜，握手靈都周。",
            "持君寶珠贈，頂戴頭上頭。"
        ],
        "title": "韋氏館與周隱客杜歸和泛舟",
        "id": "75cfad90-de67-4955-98ca-5ec0eb0fa62f"
    },
    {
        "author": "元稹",
        "paragraphs": [
            "溼墊緣竹徑，寥落護岸冰。",
            "偶然沽市酒，不越四五升。",
            "詩客愛時景，道人話升騰。",
            "笑言各有趣，悠哉古孫登。"
        ],
        "title": "劉氏館集隱客歸和子元及之子蒙晦之",
        "id": "4e6ab262-f5b3-4c3e-ba7f-d43780e8fa44"
    },
    {
        "author": "元稹",
        "paragraphs": [
            "我年三十二，鬢有八九絲。",
            "非無官次第，其如身早衰。",
            "今人夸貴富，肉食與妖姬。",
            "而我俱不樂，貴富亦何爲。",
            "況逢多士朝，賢俊若布棊。",
            "班行次第立，朱紫相參差。",
            "謨猷密勿進，羽檄縱橫馳。",
            "監察官甚小，發言無所裨。",
            "小官仍不了，譴奪亦已隨。",
            "時或不之棄，得不自棄之。",
            "陶君喜不遇，顧我復何疑。",
            "潛書周隱士，白雲今有期。"
        ],
        "title": "寄隱客",
        "id": "1082f931-41c9-4f50-973b-82fdb64ab869"
    },
    {
        "author": "元稹",
        "paragraphs": [
            "小年閑愛春，認得春風意。",
            "未有花草時，先醲曉窗睡。",
            "霞朝澹雲色，霽景牽詩思。",
            "漸到柳枝頭，川光始明媚。",
            "長安車馬客，傾心奉權貴。",
            "晝夜塵土中，那言早春至。",
            "此時我獨遊，我遊有倫次。",
            "閑行曲江岸，便宿慈恩寺。",
            "扣林引寒龜，疏叢出幽翠。",
            "凌晨過杏園，曉露凝芳氣。",
            "初陽好明淨，嫩樹憐低庳。",
            "排房似綴珠，欲啼紅臉淚。",
            "新鶯語嬌小，淺水光流利。",
            "冷飲空腹杯，因成日高醉。",
            "酒醒聞飯鐘，隨僧受遺施。",
            "餐罷還復遊，過從上文記。",
            "行逢二月半，始足遊春騎。",
            "是時春已老，我遊亦云既。",
            "藤開九華觀，草結三條隧。",
            "新筍踴犀株，落梅飜蝶翅。",
            "名倡繡轂車，公子青絲轡。",
            "朝士還旬休，豪家得春賜。",
            "提攜好音樂，翦鏟空田地。",
            "同占杏花園，喧闐各叢萃。",
            "顧予煩寢興，復往散顦顇。",
            "倦僕色肌羸，蹇驢行跛痺。",
            "春衫未成就，冬服漸塵膩。",
            "傾蓋吟短章，書空憶難字。",
            "遙聞公主笑，近被王孫戲。",
            "邀我上華筵，橫頭坐賓位。",
            "那知我年少，深解酒中事。",
            "能唱犯聲歌，偏精變籌義。",
            "含詞待殘拍，促舞遞繁吹。",
            "叫噪擲投盤，生獰攝觥使。",
            "逡巡光景晏，散亂東西異。",
            "古觀閉閒門，依然復幽閟。",
            "無端矯情性，漫學求科試。",
            "薄藝何足云，虛名偶頻遂。",
            "拾遺天子前，密奏升平議。",
            "召見不須臾，憸庸已猜忌。",
            "朝陪香案班，暮作風塵尉。",
            "去歲又登朝，登爲柏臺吏。",
            "臺官相束縛，不許放情志。",
            "寓直勞送迎，上堂煩避諱。",
            "分司在東洛，所職尤不易。",
            "罰俸得西歸，心知受朝庇。",
            "常山攻小寇，淮右擇良帥。",
            "國難身不行，勞生欲何爲。",
            "吾兄諳性靈，崔子同臭味。",
            "投此挂冠詞，一生還自恣。"
        ],
        "title": "元和五年予官不了罰俸西歸三月六日至陝府與吳十一兄端公崔二十二院長思愴曩遊因投五十韻",
        "id": "67106cbb-0b9c-4d2c-ae3b-2edea7d74627"
    },
    {
        "author": "元稹",
        "paragraphs": [
            "昔在鳳翔日，十歲即相識。",
            "未有好文章，逢人賞顏色。",
            "可憐何郎面，二十纔冠飾。",
            "短髮予近梳，羅衫紫蟬翼。",
            "伯舅各驕縱，仁兄未摧抑。",
            "事業若杯盤，詩書甚徽纆。",
            "西州戎馬地，賢豪事雄特。",
            "百萬時可贏，十千良易借。",
            "寒食桐陰下，春風柳林側。",
            "藉草送遠遊，列筵酬博塞。",
            "萎蕤雲幕翠，燦爛紅茵赩。",
            "膾縷輕似絲，香醅膩如職。",
            "將軍頻下城，佳人盡傾國。",
            "媚語嬌不聞，纖腰輭無力。",
            "歌辭妙宛轉，舞態能剜刻。",
            "箏弦玉指調，粉汗紅綃拭。",
            "予時最年少，專務酒中職。",
            "未能解生獰，偏矜任狂直。",
            "曲庇桃根盞，橫講捎雲式。",
            "亂布鬬分朋，惟新間讒慝。",
            "恥作最先吐，羞言未朝食。",
            "醉眼漸紛紛，酒聲頻䬵䬵。",
            "扣節參差亂，飛觥往來織。",
            "強起相維持，飜成兩匍匐。",
            "邊霜颯然降，戰馬鳴不息。",
            "但喜秋光麗，誰憂塞雲黑。",
            "常隨獵騎走，多在豪家匿。",
            "夜飲天既明，朝歌日還昃。",
            "荒狂歲云久，名利心潛逼。",
            "時輩多得途，親朋屢相敕。",
            "閑因適農野，忽復愛稼穡。",
            "平生中聖人，飜然腐腸賊。",
            "亦從酒仙去，便被書魔惑。",
            "脫跡壯士場，甘心豎儒域。",
            "矜持翠筠管，敲斷黃金勒。",
            "屢益蘭膏燈，猶研兔枝墨。",
            "崎嶇來掉蕩，矯枉事沈默。",
            "隱笑甚艱難，斂容還屴崱。",
            "與君始分散，勉我勞修飾。",
            "岐路各營營，別離長惻惻。",
            "行看二十載，萬事紛何極。",
            "相值或須臾，安能洞胸臆。",
            "昨來陝郊會，悲歡兩難克。",
            "問我新相知，但報長相憶。",
            "豈無新知者，不及小相得。",
            "亦有生歲游，同年不同德。",
            "爲別詎幾時，伊予墜溝洫。",
            "大江鼓風浪，遠道參荆棘。",
            "往事返無期，前途浩難測。",
            "一旦得自由，相求北山北。"
        ],
        "title": "寄吳士矩端公五十韻",
        "id": "3c740dd3-e671-4258-9806-0a056ec7cf92"
    },
    {
        "author": "元稹",
        "paragraphs": [
            "微月照桐花，月微花漠漠。",
            "怨澹不勝情，低回拂簾幕。",
            "葉新陰影細，露重枝條弱。",
            "夜久春恨多，風清暗香薄。",
            "是夕遠思君，思君瘦如削。",
            "但感事睽違，非言官好惡。",
            "奏書金鑾殿，步屣青龍閣。",
            "我在山館中，滿地桐花落。"
        ],
        "title": "三月二十四日宿曾峰館夜對桐花寄樂天",
        "id": "ad4f41bb-c368-4717-8c6e-ccf9018d14a2"
    },
    {
        "author": "元稹",
        "paragraphs": [
            "新昌北門外，與君從此分。",
            "街衢走車馬，塵土不見君。",
            "君爲分手歸，我行行不息。",
            "我上秦嶺南，君直樞星北。",
            "秦嶺高崔嵬，商山好顏色。",
            "月照山館花，裁詩寄相憶。",
            "天明作詩罷，草草隨所如。",
            "憑人寄將去，三月無報書。",
            "荆州白日晚，城上鼓鼕鼕。",
            "行逢賀州牧，致書三四封。",
            "封題樂天字，未坼已霑裳。",
            "坼書八九讀，淚落千萬行。",
            "中有酬我詩，句句截我腸。",
            "仍云得詩夜，夢我魂淒涼。",
            "終言作書處，上直金鑾東。",
            "詩書費一夕，萬恨緘其中。",
            "中宵宮中出，復見宮月斜。",
            "書罷月亦落，曉燈隨暗花。",
            "想君書罷時，南望勞所思。",
            "況我江上立，吟君懷我詩。",
            "懷我浩無極，江水秋正深。",
            "清見萬丈底，照我平生心。",
            "感君求友什，因報壯士吟。",
            "持謝衆人口，銷盡猶是金。"
        ],
        "title": "酬樂天書懷見寄",
        "id": "80d63100-8c8a-4236-8b5c-d0529a072330"
    },
    {
        "author": "元稹",
        "paragraphs": [
            "昔君樂遊園，悵望天欲曛。",
            "今我大江上，快意波飜雲。",
            "秋空壓澶漫，澒洞無垢氛。",
            "四顧皆豁達，我眉今日伸。",
            "長安隘朝市，百道走埃塵。",
            "軒車隨對列，骨肉非本親。",
            "誇遊丞相第，偷入常侍門。",
            "愛君直如髮，勿念江湖人。"
        ],
        "title": "酬樂天登樂遊園見憶",
        "id": "e5849033-e6e2-4536-b5be-a3eebcced359"
    },
    {
        "author": "元稹",
        "paragraphs": [
            "庭柚有垂實，燕巢無宿雛。",
            "我亦辭社燕，茫茫焉所如。",
            "君詩夏方早，我歎秋已徂。",
            "食物風土異，衾裯時節殊。",
            "荒草滿田地，近移江上居。",
            "八日復切九，月明侵半除。"
        ],
        "title": "酬樂天早夏見懷",
        "id": "0b51076e-bad9-40ff-9777-efdd4cbf1577"
    },
    {
        "author": "元稹",
        "paragraphs": [
            "神麯清濁酒，牡丹深淺花。",
            "少年欲相飲，此樂何可涯。",
            "沈機造神境，不必悟楞伽。",
            "酡顏返童貌，安用成丹砂。",
            "劉伶稱酒德，所稱良未多。",
            "願君聽此曲，我爲盡稱嗟。",
            "一杯顏色好，十盞膽氣加。",
            "半酣得自恣，酩酊歸太和。",
            "共醉真可樂，飛觥撩亂歌。",
            "獨醉亦有趣，兀然無與他。",
            "美人醉燈下，左右流橫波。",
            "王孫醉牀上，顛倒眠綺羅。",
            "君今勸我醉，勸醉意如何。"
        ],
        "title": "酬樂天勸醉",
        "id": "8ceb3b00-bc23-488b-b536-40bcd943dff6"
    },
    {
        "author": "元稹",
        "paragraphs": [
            "王爵無細大，得請即爲恩。",
            "君求戶曹掾，貴以祿奉親。",
            "聞君得所請，感我欲霑巾。",
            "今人重軒冕，所重華與紛。",
            "矜誇仕臺閣，奔走無朝昏。",
            "君衣不盈篋，君食不滿囷。",
            "君言養既薄，何以榮我門。",
            "披誠再三請，天子憐儉貧。",
            "詞曹直文苑，捧詔榮且忻。",
            "歸來高堂上，兄弟羅酒尊。",
            "各稱千萬壽，共飲三四巡。",
            "我實知君者，千里能具陳。",
            "感君求祿意，求祿殊衆人。",
            "上以奉顏色，餘以及親賓。",
            "棄名不棄實，謀養不謀身。",
            "可憐白華士，永願凌青雲。"
        ],
        "title": "和樂天初授戶曹喜而言志",
        "id": "fc380aec-cd91-4881-b0b8-e411ce754f9c"
    },
    {
        "author": "元稹",
        "paragraphs": [
            "不識吳生面，久知吳生道。",
            "跡雖染世名，心本奉天老。",
            "雌一守命門，廻九填血腦。",
            "委氣榮衛和，咽津顏色好。",
            "傳聞共甲子，衰隤盡枯[槁]。",
            "獨有冰雪容，纖華奪鮮縞。",
            "問人何能爾，吳實曠懷抱。",
            "弁冕徒挂身，身外非所寶。",
            "伊予固童昧，希真亦云早。",
            "石壇玉晨尊，晝夜長自埽。",
            "密印視丹田，遊神夢三島。",
            "萬過黃庭經，一食青精稻。",
            "冥搜方朔桃，結念安期棗。",
            "綠髮幸未改，丹誠自能保。",
            "行當擺塵纓，吳門事探討。",
            "君爲先此詞，終期搴瑤草。"
        ],
        "title": "和樂天贈吳丹",
        "id": "33c308b7-ba59-4de1-a9fe-4d23e1fedf9d"
    },
    {
        "author": "元稹",
        "paragraphs": [
            "十載定交契，七年鎮相隨。",
            "長安最多處，多是曲江池。",
            "梅杏春尚小，芰荷秋已衰。",
            "共愛寥落境，相將偏此時。",
            "緜緜紅蓼水，颺颺白鷺鶿。",
            "詩句偶未得，酒杯聊久持。",
            "今來雲雨曠，舊賞魂夢知。",
            "況乃江楓夕，和君秋興詩。"
        ],
        "title": "和樂天秋題曲江",
        "id": "cb9cb9b7-03ed-497e-a738-76d3308589ee"
    },
    {
        "author": "元稹",
        "paragraphs": [
            "聞君別愛弟，明天照夜寒。",
            "秋雁拂檐影，曉琴當砌彈。",
            "悵望天澹澹，因思路漫漫。",
            "吟爲別弟操，聞者爲辛酸。",
            "況我兄弟遠，一身形影單。",
            "江波浩無極，但見時歲闌。"
        ],
        "title": "和樂天別弟後月夜作",
        "id": "81dc8eb8-35d5-4c79-ace2-1a4f056c98b9"
    },
    {
        "author": "元稹",
        "paragraphs": [
            "敝宅豔山卉，別來長歎息。",
            "吟君晚叢詠，似見摧隤色。",
            "欲識別後容，勤過晚叢側。"
        ],
        "title": "和樂天秋題牡丹叢",
        "id": "4ca21ea8-bd62-40c9-8379-af18e9b70ac6"
    },
    {
        "author": "元稹",
        "paragraphs": [
            "春月雖至明，終有靄靄光。",
            "不似秋冬色，逼人寒帶霜。",
            "纖粉澹虛壁，輕煙籠半牀。",
            "分暉間林影，餘照上虹梁。",
            "病久塵事隔，夜閑清興長。",
            "擁抱顛倒領，步屣東西廂。",
            "風柳結柔援，露梅飄暗香。",
            "雪含櫻綻蘂，珠蹙桃綴房。",
            "杳杳有餘思，行行安可忘。",
            "四鄰非舊識，無以話中腸。",
            "南有居士儼，默坐調心王。",
            "款關一問訊，爲我披衣裳。",
            "延我入深竹，暖我於小堂。",
            "視身琉璃瑩，諭指芭蕉黃。",
            "復有比丘溢，早傳龍樹方。",
            "口中祕丹訣，肘後懸青囊。",
            "錫杖雖獨振，刀圭期共嘗。",
            "未知仙近遠，已覺神輕翔。",
            "夜久魂耿耿，月明露蒼蒼。",
            "悲哉沈眠士，寧見茲夕良。"
        ],
        "title": "春月",
        "id": "f432e98f-b6e0-4e2e-af94-fa92408ce57f"
    },
    {
        "author": "元稹",
        "paragraphs": [
            "臨風颺颺花，透影朧朧月。",
            "巫峽隔波雲，姑峰漏霞雪。",
            "鏡勻嬌面粉，燈泛高籠纈。",
            "夜久清露多，啼珠墜還結。"
        ],
        "title": "月臨花",
        "id": "fbf36c89-11f0-44a1-a662-d56cf82538b0"
    },
    {
        "author": "元稹",
        "paragraphs": [
            "芍藥綻紅綃，巴籬織青瑣。",
            "繁絲蹙金蘂，高燄當爐火。",
            "翦刻彤雲片，開張赤霞裹。",
            "煙輕琉璃葉，風亞珊瑚朵。",
            "受露色低迷，向人嬌婀娜。",
            "酡顏醉後泣，小女妝成坐。",
            "豔豔錦不如，夭夭桃未可。",
            "晴霞畏欲散，晚日愁將墮。",
            "結植本爲誰，賞心期在我。",
            "采之諒多思，幽贈何由果。"
        ],
        "title": "紅芍藥",
        "id": "28352993-bd3d-49af-978a-15c50c95e3a8"
    },
    {
        "author": "元稹",
        "paragraphs": [
            "夏水漾天末，晚暘依岸邨。",
            "風調烏尾勁，眷戀餘芳尊。",
            "解袂方瞬息，征帆已翩翻。",
            "江豚湧高浪，楓樹搖去魂。",
            "遠戍宗侶泊，暮煙洲渚昏。",
            "離心詎幾許，驟若移寒溫。",
            "此別信非久，胡爲坐憂煩。",
            "我留石難轉，君泛雲無根。",
            "萬里湖南月，三聲山上猿。",
            "從茲耿幽夢，夜夜湘與沅。"
        ],
        "title": "送王十一南行",
        "id": "982d9042-2215-4e98-8246-9311c81e6dfd"
    },
    {
        "author": "元稹",
        "paragraphs": [
            "孤劒鋒刀澀，猶能神彩生。",
            "有時雷雨過，暗吼闐闐聲。",
            "主人閟靈寶，畏作升天行。",
            "淬礪當陽鐵，刻爲干鏌名。",
            "遠求鸊鵜瑩，同用玉匣盛。",
            "顏色縱相類，利鈍頗相傾。",
            "雄爲光電烻，雌但深泓澄。",
            "龍怒有奇變，青蛇終不驚。"
        ],
        "title": "三歎 一",
        "id": "067093bb-db5b-4c50-a358-259a913f1175"
    },
    {
        "author": "元稹",
        "paragraphs": [
            "仙鳳翠皇死，葳蕤光彩低。",
            "非無鴛鸞侶，誓不同樹棲。",
            "飛馳歲云暮，感念雛在泥。",
            "顧影不自暖，寄爾蟠桃雞。",
            "馴養豈無愧，類族安得齊。",
            "願言成羽翼，奮翅凌丹梯。"
        ],
        "title": "三歎 二",
        "id": "4115ed4e-e092-4b2e-910d-03ad70742d3b"
    },
    {
        "author": "元稹",
        "paragraphs": [
            "天驥失龍偶，三年常夜嘶。",
            "哀緣噴風斷，渴且含霜啼。",
            "長恐絕遺類，不復躡雲霓。",
            "非無駉駉者，鶴意不在雞。",
            "春來筋骨瘦，弔影心亦迷。",
            "自此渥洼種，應生濁水泥。"
        ],
        "title": "三歎 三",
        "id": "299b35c1-468e-4c88-8d3e-db70e6499155"
    },
    {
        "author": "元稹",
        "paragraphs": [
            "密竹有清陰，曠懷無塵滓。",
            "況乃秋日光，玲瓏曉窗裏。",
            "旬休聊自適，今辰日高起。",
            "櫛沐坐前軒，風輕鏡如水。",
            "開卷恣詠謠，望雲閑徙倚。",
            "新菊媚鮮妍，短萍憐靃靡。",
            "埽除田地靜，摘掇園蔬美。",
            "幽翫愜詩流，空堂稱居士。",
            "客來傷寂寞，我念遺煩鄙。",
            "心跡兩相忘，誰能驗行止。"
        ],
        "title": "遣晝",
        "id": "5d2707ec-0f62-43e3-aa3c-057876efea8e"
    },
    {
        "author": "元稹",
        "paragraphs": [
            "浩露煙壒盡，月光閒有餘。",
            "松篁細陰影，重以簾牖疎。",
            "泛覽星粲粲，輕河悠碧虛。",
            "纖雲不成葉，脈脈風絲舒。",
            "丹竈熾東序，燒香羅玉書。",
            "飄飄魂神舉，若驂鸞鶴輿。",
            "感念夙昔意，華尚簪與裾。",
            "簪裾詎幾許，累創吞鉤魚。",
            "今聞馨香道，一以悟臭帤。",
            "悟覺誓不惑，永抱胎仙居。",
            "晝夜欣所適，安知歲云除。",
            "行行二三友，君懷復何如。"
        ],
        "title": "冬夜懷李侍御王太祝段丞",
        "id": "daf0257b-55fe-4822-970a-bc3ad25c50d8"
    },
    {
        "author": "元稹",
        "paragraphs": [
            "松樹短於我，清風亦已多。",
            "況乃枝上雪，動搖微月波。",
            "幽姿得閒地，詎感歲蹉跎。",
            "但恐廈終構，藉君當奈何。"
        ],
        "title": "西齋小松二首 一",
        "id": "b52e2b04-d70b-4f44-9a44-1f889b3e9e43"
    },
    {
        "author": "元稹",
        "paragraphs": [
            "簇簇枝新黃，纖纖攢素指。",
            "柔苙漸依條，短莎還半委。",
            "清風日夜高，凌雲意何已。",
            "千歲盤老龍，修鱗自茲始。"
        ],
        "title": "西齋小松二首 二",
        "id": "9fa5f524-e2d5-4b63-82e8-91598f53ff42"
    },
    {
        "author": "元稹",
        "paragraphs": [
            "寥寥空山岑，冷冷風松林。",
            "流月垂鱗光，懸泉揚高音。",
            "希夷周先生，燒香調琴心。",
            "神力盈三千，誰能還黃金。"
        ],
        "title": "周先生",
        "id": "23c9e117-1272-4f69-9d77-0d784c91ff39"
    },
    {
        "author": "元稹",
        "paragraphs": [
            "曉月籠雲影，鸎聲餘霧中。",
            "暗芳飄露氣，輕寒生柳風。",
            "冉冉一趨府，未爲勞我躬。",
            "因茲得晨起，但覺情興隆。"
        ],
        "title": "遣春十首 一",
        "id": "2bf69f17-7c47-438c-b912-89c33a272dd8"
    },
    {
        "author": "元稹",
        "paragraphs": [
            "久雨憐霽景，偶來隄上行。",
            "空濛天色嫩，杳淼江面平。",
            "百草短長出，衆禽高下鳴。",
            "春陽各有分，予亦澹無情。"
        ],
        "title": "遣春十首 二",
        "id": "48534bac-39c2-4d9a-93d4-2dc10e9d17b8"
    },
    {
        "author": "元稹",
        "paragraphs": [
            "鏡皎碧潭水，微波粗成文。",
            "煙光垂碧草，瓊脈散纖雲。",
            "岸柳好陰影，風裾遺垢氛。",
            "悠然送春目，八荒誰與羣。"
        ],
        "title": "遣春十首 三",
        "id": "f0deb7b5-d369-4127-92c1-f996d20d02e9"
    },
    {
        "author": "元稹",
        "paragraphs": [
            "低迷籠樹煙，明淨當霞日。",
            "陽燄波春空，平湖漫凝溢。",
            "雪鷺遠近飛，渚牙淺深出。",
            "江流復浩蕩，相爲坐紆鬱。"
        ],
        "title": "遣春十首 四",
        "id": "27f39431-d669-4554-96ac-52badcf9a706"
    },
    {
        "author": "元稹",
        "paragraphs": [
            "暄寒深淺春，紅白前後花。",
            "顏色詎相讓，生成良有涯。",
            "梅芳勿自早，菊秀勿自賒。",
            "各將一時意，終年無再華。"
        ],
        "title": "遣春十首 五",
        "id": "b8b6c460-1009-42a0-8a35-ca6e29737887"
    },
    {
        "author": "元稹",
        "paragraphs": [
            "高屋童稚少，春來歸燕多。",
            "葺舊良易就，新院亦已羅。",
            "俯憐雛化卵，仰愧鵬無窠。",
            "巢棟與巢幕，秋風俱奈何。"
        ],
        "title": "遣春十首 六",
        "id": "542f7635-1170-48ca-9481-ee32aaf96f5f"
    },
    {
        "author": "元稹",
        "paragraphs": [
            "撩亂撲樹蜂，摧殘戀房蕊。",
            "風吹雨又頻，安得繁於綺。",
            "酒盃沈易過，世事紛何已。",
            "莫倚顏似花，君看歲如水。"
        ],
        "title": "遣春十首 七",
        "id": "2bc72a8a-88bf-4e57-89ec-b21e3016b789"
    },
    {
        "author": "元稹",
        "paragraphs": [
            "繞郭高高冢，半是荆王墓。",
            "後嗣熾陽臺，前賢甘蓽路。",
            "善惡徒自分，波流盡東注。",
            "胡然不飲酒，坐落桐花樹。"
        ],
        "title": "遣春十首 八",
        "id": "97a5ce15-f00d-4082-b5df-053e1438a2e1"
    },
    {
        "author": "元稹",
        "paragraphs": [
            "花陰莎草長，藉莎閑自酌。",
            "坐看鸎鬬枝，輕花滿尊杓。",
            "葛巾竹稍挂，書卷琴上閣。",
            "沽酒過此生，狂歌眼前樂。"
        ],
        "title": "遣春十首 九",
        "id": "86f5fa89-0a65-4d53-b596-88aa0f010c41"
    },
    {
        "author": "元稹",
        "paragraphs": [
            "梨葉已成陰，柳條紛起絮。",
            "波綠紫屏風，螺紅碧籌筯。",
            "三杯面上熱，萬事心中去。",
            "我意風散雲，何勞問行處。"
        ],
        "title": "遣春十首 十",
        "id": "21951b1b-02ad-461f-91a7-95b8eed71859"
    },
    {
        "author": "元稹",
        "paragraphs": [
            "夏風多暖暖，樹木有繁陰。",
            "新筍紫長短，早櫻紅淺深。",
            "煙花雲幕重，榴豔朝景侵。",
            "華實各自好，詎云芳意沈。"
        ],
        "title": "表夏十首 一",
        "id": "edebf922-4b99-4c67-be6d-9132f015f9e6"
    },
    {
        "author": "元稹",
        "paragraphs": [
            "初日滿階前，輕風動簾影。",
            "旬時得休浣，高臥閱清景。",
            "僮兒拂巾箱，鵶軋深林井。",
            "心到物自閑，何勞遠箕頴。"
        ],
        "title": "表夏十首 二",
        "id": "9492ddc6-b920-4416-a8d9-d5c565e50818"
    },
    {
        "author": "元稹",
        "paragraphs": [
            "江瘴炎夏早，蒸騰信難度。",
            "今宵好風月，獨此荒庭趣。",
            "露葉傾暗光，流星委餘素。",
            "但恐清夜徂，詎悲朝景暮。"
        ],
        "title": "表夏十首 三",
        "id": "534d2e7d-7e23-4185-b14d-295cbfe9b86d"
    },
    {
        "author": "元稹",
        "paragraphs": [
            "孟月夏猶淺，奇雲未成峰。",
            "度霞紅漠漠，壓浪白溶溶。",
            "玉委有餘潤，飆馳無去蹤。",
            "何如捧雲雨，噴毒隨蛟龍。"
        ],
        "title": "表夏十首 四",
        "id": "9a0b1723-d500-42e4-b7d8-1df7cafc7215"
    },
    {
        "author": "元稹",
        "paragraphs": [
            "流芳遞炎景，繁英盡寥落。",
            "公署香滿庭，晴霞覆闌藥。",
            "裁紅起高燄，綴綠排新萼。",
            "憑此遣幽懷，非言念將謔。"
        ],
        "title": "表夏十首 五",
        "id": "a3c7fbc8-ace1-4c74-998a-7b29dd06a7a4"
    },
    {
        "author": "元稹",
        "paragraphs": [
            "紅絲散芳樹，旋轉光風急。",
            "煙泛被籠香，露濃妝面溼。",
            "佳人不在此，恨望堦前立。",
            "忽厭夏景長，今春行已及。"
        ],
        "title": "表夏十首 六",
        "id": "d1b9749d-83c5-42ba-a6a0-71b5a6d3ba7c"
    },
    {
        "author": "元稹",
        "paragraphs": [
            "百舌漸吞聲，黃鸎正嬌小。",
            "雲鴻方警夜，籠雞已鳴曉。",
            "當時客自適，運去誰能矯。",
            "莫厭夏蟲多，蜩螗定相擾。"
        ],
        "title": "表夏十首 七",
        "id": "99854059-ac6f-4fc8-b634-ad48b6ad23b4"
    },
    {
        "author": "元稹",
        "paragraphs": [
            "翩翩簾外燕，戢戢巢內雛。",
            "啖食筋力盡，毛衣成紫襦。",
            "朝來各飛去，雄雌梁上呼。",
            "養子將備老，惡兒那勝無。"
        ],
        "title": "表夏十首 八",
        "id": "322d6de1-e145-4532-bd76-8c4f6f483c88"
    },
    {
        "author": "元稹",
        "paragraphs": [
            "西山夏雪消，江勢東南瀉。",
            "風波高若天，灩澦低於馬。",
            "正被黃牛旋，難期白帝下。",
            "我在平地行，翻憂濟川者。"
        ],
        "title": "表夏十首 九",
        "id": "042c6864-1284-4ace-a521-28245a52d1c3"
    },
    {
        "author": "元稹",
        "paragraphs": [
            "靈均死波後，是節常浴蘭。",
            "綵縷碧筠糉，香秔白玉團。",
            "逝者良自苦，今人反爲歡。",
            "哀哉徇名士，沒命求所難。"
        ],
        "title": "表夏十首 十",
        "id": "700b574e-b8a8-41b8-b3c8-bb46cc94913c"
    },
    {
        "author": "元稹",
        "paragraphs": [
            "清晨頮寒水，動搖襟袖輕。",
            "翳翳林上葉，不知秋暗生。",
            "回悲鏡中髮，華白三四莖。",
            "豈無滿頭黑，念此衰已萌。"
        ],
        "title": "解秋十首 一",
        "id": "658c34e2-5bc3-4f95-8001-3328d6093c38"
    },
    {
        "author": "元稹",
        "paragraphs": [
            "微霜纔結露，翔鳩初變鷹。",
            "無乃天地意，使之行小懲。",
            "鴟鴞誠可惡，蔽日有高鵬。",
            "捨大以擒細，我心終不能。"
        ],
        "title": "解秋十首 二",
        "id": "b83295ee-8b5b-40d7-9498-ad8bdff50029"
    },
    {
        "author": "元稹",
        "paragraphs": [
            "往歲學仙侶，各在無何鄉。",
            "同時騖名者，次第鵷鷺行。",
            "而我兩不遂，三十鬢添霜。",
            "日暮江上立，蟬鳴楓樹黃。"
        ],
        "title": "解秋十首 三",
        "id": "56c9e941-9f5d-47ff-97b6-7bc47458754e"
    },
    {
        "author": "元稹",
        "paragraphs": [
            "後伏火猶在，先秋蟬已多。",
            "雲色日夜白，驕陽能幾何。",
            "壤隙漏江海，忽微成網羅。",
            "勿言時不至，但恐歲蹉跎。"
        ],
        "title": "解秋十首 四",
        "id": "e0f11dcd-63c1-46e3-821f-cfe9145aef48"
    },
    {
        "author": "元稹",
        "paragraphs": [
            "新月纔到地，輕河如泛雲。",
            "螢飛高下火，樹影參差文。",
            "露簟有微潤，清香時暗焚。",
            "夜閑心寂默，洞庭無垢氛。"
        ],
        "tags": [
            "洞庭湖"
        ],
        "title": "解秋十首 五",
        "id": "db2a09c3-7311-42be-84ba-afe3b8063943"
    },
    {
        "author": "元稹",
        "paragraphs": [
            "霽麗牀前影，飄蕭簾外竹。",
            "簟涼朝睡重，夢覺茶香熟。",
            "親烹園內葵，憑買家家麯。",
            "釀酒幷毓蔬，人來有棊局。"
        ],
        "title": "解秋十首 六",
        "id": "80288410-e8ee-4ccf-a11f-726eb03b1931"
    },
    {
        "author": "元稹",
        "paragraphs": [
            "寒竹秋雨重，凌霄晚花落。",
            "低回翠玉梢，散亂梔黃萼。",
            "顏色有殊異，風霜無好惡。",
            "年年百草芳，畢意同蕭索。"
        ],
        "title": "解秋十首 七",
        "id": "d6aec35b-4a12-40ab-ad18-163b207ec4c1"
    },
    {
        "author": "元稹",
        "paragraphs": [
            "春非我獨春，秋非我獨秋。",
            "豈念百草死，但念霜滿頭。",
            "頭白古所同，胡爲坐煩憂。",
            "茫茫百年內，處身良未休。"
        ],
        "title": "解秋十首 八",
        "id": "c34f843a-5e27-41d5-a34c-f09e4835a200"
    },
    {
        "author": "元稹",
        "paragraphs": [
            "西風冷衾簟，展轉布華茵。",
            "來者承玉體，去者流芳塵。",
            "適意醜爲好，及時疎亦親。",
            "衰周仲尼出，無乃爲妖人。"
        ],
        "title": "解秋十首 九",
        "id": "d06d15d6-ce1d-41f3-9ed7-bb7b4e6f6522"
    },
    {
        "author": "元稹",
        "paragraphs": [
            "漠漠江面燒，微微楓樹煙。",
            "今日復今夕，秋懷方浩然。",
            "況我頭上髮，衰白不待年。",
            "我懷有時極，此意何由詮。"
        ],
        "title": "解秋十首 十",
        "id": "c0da9dc1-bef7-4da1-9616-47ec4f3af784"
    },
    {
        "author": "元稹",
        "paragraphs": [
            "服藥備江瘴，四年方一癘。",
            "豈是藥無功，伊予久留滯。",
            "滯留人固薄，瘴久藥難制。",
            "去日良已甘，歸途奈無際。"
        ],
        "title": "遣病十首 一",
        "id": "c0c704fa-f371-4c8e-aad8-d950f67d5b40"
    },
    {
        "author": "元稹",
        "paragraphs": [
            "棄置何所任，鄭公憐我病。",
            "三十九萬錢，資予養頑瞑。",
            "身賤殺何益，恩深報難罄。",
            "公其萬千年，世有天之鄭。"
        ],
        "title": "遣病十首 二",
        "id": "5b267785-80f9-4bf6-80e1-3abf30689e39"
    },
    {
        "author": "元稹",
        "paragraphs": [
            "憶作孩稚初，健羨成人列。",
            "倦學厭日長，嬉遊念佳節。",
            "今來漸諱年，頓與前心別。",
            "白日速如飛，佳晨亦騷屑。"
        ],
        "title": "遣病十首 三",
        "id": "af8adcc6-5616-46be-9fe5-b4528206fb84"
    },
    {
        "author": "元稹",
        "paragraphs": [
            "昔在痛飲場，憎人病辭醉。",
            "病來身怕酒，始悟他人意。",
            "怕酒豈不閑，悲無少年氣。",
            "傳語少年兒，杯盤莫廻避。"
        ],
        "title": "遣病十首 四",
        "id": "b05b33f9-0f28-489e-89a4-8a40742c03ba"
    },
    {
        "author": "元稹",
        "paragraphs": [
            "憶初頭始白，晝夜驚一縷。",
            "漸及鬢與鬚，多來不能數。",
            "壯年等閑過，過壯年已五。",
            "華髮不再青，勞生竟何補。"
        ],
        "title": "遣病十首 五",
        "id": "fc7a697d-439d-449e-a294-41406b8c80ff"
    },
    {
        "author": "元稹",
        "paragraphs": [
            "在家非不病，有病心亦安。",
            "起居甥姪扶，藥餌兄嫂看。",
            "今病兄遠路，道遙書信難。",
            "寄言嬌小弟，莫作官家官。"
        ],
        "title": "遣病十首 六",
        "id": "cd72e49e-112d-43ea-a024-10b2d1c96df5"
    },
    {
        "author": "元稹",
        "paragraphs": [
            "燕巢官舍內，我爾俱爲客。",
            "歲晚我獨留，秋深爾安適。",
            "風高翅羽垂，路遠煙波隔。",
            "去去玉山岑，人間網羅窄。"
        ],
        "title": "遣病十首 七",
        "id": "beb4132d-1343-46b2-aafe-e1f6beec0d6d"
    },
    {
        "author": "元稹",
        "paragraphs": [
            "簷宇夜來曠，暗知秋已生。",
            "臥悲衾簟冷，病覺支體輕。",
            "炎昏豈不勌，時去聊自驚。",
            "浩歎終一夕，空堂天欲明。"
        ],
        "title": "遣病十首 八",
        "id": "74efe2b4-7f46-4c15-85db-5728cd45a02e"
    },
    {
        "author": "元稹",
        "paragraphs": [
            "秋依靜處多，況乃凌晨趣。",
            "深竹蟬晝風，翠茸衫曉露。",
            "庭莎病看長，林果閑知數。",
            "何以強健時，公門日勞騖。"
        ],
        "title": "遣病十首 九",
        "id": "3b831e75-e886-4c54-a564-159374d90eb6"
    },
    {
        "author": "元稹",
        "paragraphs": [
            "朝結故鄉念，暮作空堂寢。",
            "夢別淚亦流，啼痕暗橫枕。",
            "昔愁憑酒遣，今病安能飲。",
            "落盡秋槿花，離人病猶甚。"
        ],
        "title": "遣病十首 十",
        "id": "3f957c76-d693-43a7-8c42-75da65c30eb8"
    },
    {
        "author": "元稹",
        "paragraphs": [
            "江瘴節候暖，臘初梅已殘。",
            "夜來北風至，喜見今日寒。",
            "扣冰淺塘水，擁雪深竹闌。",
            "復此滿尊醁，但嗟誰與歡。"
        ],
        "title": "寒",
        "id": "0cf6a7cf-ab6c-4576-8a31-5069b66551da"
    },
    {
        "author": "元稹",
        "paragraphs": [
            "楚俗物候晚，孟冬纔有霜。",
            "早農半華實，夕水含風涼。",
            "遐想雲外寺，峰巒渺相望。",
            "松門接官路，泉脈連僧房。",
            "微露上弦月，暗焚初夜香。",
            "谷深煙壒淨，山虛鐘磬長。",
            "念此清境遠，復憂塵事妨。",
            "行行即前路，勿滯分寸光。"
        ],
        "title": "玉泉道中作",
        "id": "a7bd9b32-1516-4511-893b-d78798e943b9"
    },
    {
        "author": "元稹",
        "paragraphs": [
            "自古誰不死，不復記其名。",
            "今年京城內，死者老少幷。",
            "獨孤纔四十，仕宦方榮榮。",
            "李三三十九，登朝有清聲。",
            "趙昌八十餘，三擁大將旌。",
            "爲生信異異，之死同冥冥。",
            "其家哭泣愛，一一無異情。",
            "其類嗟歎惜，各各無重輕。",
            "萬齡龜菌等，一死天地平。",
            "以此方我病，我病何足驚。",
            "借如今日死，亦足了一生。",
            "借使到百年，不知何所成。",
            "況我早師佛，屋宅此身形。",
            "捨彼復就此，去留何所縈。",
            "前身爲過跡，來世即前程。",
            "但念行不息，豈憂無路行。",
            "蛻骨龍不死，蛻皮蟬自鳴。",
            "胡爲神蛻體，此道人不明。",
            "持謝愛朋友，寄之仁弟兄。",
            "吟此可達觀，世言何足聽。"
        ],
        "title": "遣病",
        "id": "409ecfdc-bec5-4cf0-b795-39aa7cd942ea"
    },
    {
        "author": "元稹",
        "paragraphs": [
            "十月初二日，我行蓬州西。",
            "三十里有館，有館名芳溪。",
            "荒郵屋舍壞，新雨田地泥。",
            "我病百日餘，肌體顧若刲。",
            "氣填暮不食，早早掩竇圭。",
            "陰寒筋骨病，夜久燈火低。",
            "忽然寢成夢，宛見顏如珪。",
            "似歎久離別，嗟嗟復悽悽。",
            "問我何病痛，又歎何棲棲。",
            "答云痰滯久，與世復相暌。",
            "重云痰小疾，良藥固易擠。",
            "前時奉橘丸，攻疾有神功。",
            "何不善和療，豈獨頭有風。",
            "殷勤平生事，款曲無不終。",
            "悲歡兩相極，以是半日中。",
            "言罷相與行，行行古成裏。",
            "同行復一人，不識誰氏子。",
            "逡巡急吏來，呼喚願且止。",
            "馳至相君前，再拜復再起。",
            "啓云吏有奉，奉命傳所旨。",
            "事有大驚忙，非君不能理。",
            "答云久就閑，不願見勞使。",
            "多謝致勤勤，未敢相唯唯。",
            "我因前獻言，此事愚可料。",
            "亂熱由靜消，理繁在知要。",
            "君如冬月陽，奔走不必召。",
            "君如銅鏡明，萬物自可照。",
            "願君許蒼生，勿復高體調。",
            "相君不我言，顧我再三笑。",
            "行行及城戶，黯黯餘日暉。",
            "相君不我言，命我從此歸。",
            "不省別時語，但省涕淋漓。",
            "覺來身體汗，坐臥心骨悲。",
            "閃閃燈背壁，膠膠雞去塒。",
            "倦童顛倒寢，我淚縱橫垂。",
            "淚垂啼不止，不止啼且聲。",
            "啼聲覺僮僕，僮僕撩亂驚。",
            "問我何所苦，問我何所思。",
            "我亦不能語，慘慘即路岐。",
            "前經新政縣，今夕復明辰。",
            "寘寘滿心氣，不得說向人。",
            "奇哉趙明府，怪我眉不伸。",
            "云有北來僧，住此月與旬。",
            "自言辨貴骨，謂若識天真。",
            "談遊費閟景，何不與逡巡？",
            "僧來爲予語，語及昔所知。",
            "自言有奇中，裴相未相時。",
            "讀書靈山寺，住處接園籬。",
            "指言他日貴，晷刻似不移。",
            "我聞僧此語，不覺淚歔欷。",
            "因言前夕夢，無人一相謂。",
            "無乃裴相君，念我胸中氣。",
            "遣師及此言，使我盡前事。",
            "僧云彼何親，言下涕不已。",
            "我云知我深，不幸先我死。",
            "僧云裴相君，如君恩有幾。",
            "我云滔滔衆，好直者皆是。",
            "唯我與白生，感遇同所以。",
            "官學不同時，生小異鄉里。",
            "拔我塵土中，使我名字美。",
            "美名何足多，深分從此始。",
            "吹噓莫我先，頑陋不我鄙。",
            "往往裴相門，終年不曾履。",
            "相門多衆流，多譽亦多毀。",
            "如聞風過塵，不動井中水。",
            "前時予掾荆，公在期復起。",
            "自從裴公無，吾道甘已矣。",
            "白生道亦孤，讒謗銷骨髓。",
            "司馬九江城，無人一言理。",
            "爲師陳苦言，揮涕滿十指。",
            "未死終報恩，師聽此男子。"
        ],
        "title": "感夢",
        "id": "1b4e05e4-bccf-41f3-9138-a264dd24ae63"
    },
    {
        "author": "元稹",
        "paragraphs": [
            "慈竹不外長，密比青瑤華。",
            "矛攢有森束，玉粒無蹉跎。",
            "纖粉妍膩質，細瓊交翠柯。",
            "亭亭霄漢近，靄靄雨露多。",
            "冰碧寒夜聳，簫韶風晝羅。",
            "煙含朧朧影，月泛鱗鱗波。",
            "鸞鳳一已顧，燕雀永不過。",
            "幽姿媚庭實，顥氣爽天涯。",
            "峻節高轉露，貞筠寒更佳。",
            "託身仙壇上，靈物神所呵。",
            "時與天籟合，日聞陽春歌。",
            "應憐孤生者，摧折成病痾。"
        ],
        "title": "和東川李相公慈竹十二韻",
        "id": "2f9a6fd7-233e-4fee-ad21-ac6a39c7aff4"
    },
    {
        "author": "元稹",
        "paragraphs": [
            "昔附赤霄羽，葳蕤遊紫垣。",
            "鬬班香案上，奏語玉晨尊。",
            "戇直撩忌諱，科儀懲傲頑。",
            "自從真籍除，棄置勿復論。",
            "前時共遊者，日夕黃金軒。",
            "請帝下巫覡，八荒求我魂。",
            "鸞鳳屢鳴顧，燕雀尚籬藩。",
            "徒令霄漢外，往往塵念存。",
            "存念豈虛設，併投瓊與璠。",
            "彈珠古所訝，此用何太敦。",
            "鄒律寒氣變，鄭琴祥景奔。",
            "靈芝繞身出，左右光彩繁。",
            "碾玉無俗色，蘂珠非世言。",
            "重慙前日句，陋若蕕並蓀。",
            "臘月巴地雨，瘴江愁浪翻。",
            "因持駭雞寶，一照濁水昏。"
        ],
        "title": "酬東川李相公十六韻",
        "id": "eaf872cd-1643-493b-9f2b-bc34ecdf57eb"
    },
    {
        "author": "元稹",
        "paragraphs": [
            "再拜捧兄贈，拜兄珍重言。",
            "我有平生志，臨別將具論。",
            "十歲慕倜儻，愛白不愛昏。",
            "寧愛寒切烈，不愛暘溫暾。",
            "二十走獵騎，三十遊海門。",
            "憎兔跳趯趯，惡鵬黑翻翻。",
            "鼇釣氣方壯，鶻拳心頗尊。",
            "下觀鬇鬡輩，一掃冀不存。",
            "名冠壯士籍，功酬明主恩。",
            "不然合身棄，何況身上痕。",
            "金石有銷爍，胏腑無寒溫。",
            "分畫久已定，波濤何足煩。",
            "嘗希蘇門嘯，詎厭巴樹猿。",
            "瘴水徒浩浩，浮雲亦軒軒。",
            "長歌莫長歡，飲斛莫飲樽。",
            "生爲醉鄉客，死作達士魂。"
        ],
        "title": "酬獨孤二十六送歸通州",
        "id": "89ea3f5f-8721-4d41-b147-952bc0507706"
    },
    {
        "author": "元稹",
        "paragraphs": [
            "種花有顏色，異色即爲妖。",
            "養鳥惡羽翮，剪翮不待高。",
            "非無剪傷者，物性難自逃。",
            "百足雖捷捷，商羊亦翹翹。",
            "伊余狷然質，謬入多士朝。",
            "任氣有愎戇，容身寡朋曹。",
            "愚狂偶似直，靜僻非敢驕。",
            "一爲毫髮忤，十載山川遙。",
            "爍鐵不在火，割肌不在刀。",
            "險心露山嶽，流語翻波濤。",
            "六尺安敢主，方寸自由調。",
            "神劒土不蝕，異布火不燋。",
            "雖無二物姿，庶欲効一毫。",
            "未能深蹙蹙，多謝相勞勞。",
            "去去我移馬，遲遲君過橋。",
            "雲勢正橫壑，江流初滿槽。",
            "持此慰遠道，此之爲舊交。"
        ],
        "title": "酬劉猛見送",
        "id": "066adddf-9303-4030-a07f-ccf08e2bd81f"
    },
    {
        "author": "元稹",
        "paragraphs": [
            "昔在京城心，今在吳楚末。",
            "千山道路險，萬里音塵闊。",
            "天上參與商，地上胡與越。",
            "終天升沈異，滿地網羅設。",
            "心有無眹環，腸有無繩結。",
            "有結解不開，有環尋不歇。",
            "山嶽移可盡，江海塞可絕。",
            "離恨若空虛，窮年思不徹。",
            "生莫強相同，相同會相別。"
        ],
        "title": "酬樂天赴江州路上見寄三首 一",
        "id": "a056ad49-c180-40f0-8657-643e2c531990"
    },
    {
        "author": "元稹",
        "paragraphs": [
            "襄陽大隄繞，我向隄前住。",
            "燭隨花豔來，騎送朝雲去。",
            "萬竿高廟竹，三月徐亭樹。",
            "我昔憶君時，君今懷我處。",
            "有身有離別，無地無岐路。",
            "風塵同古今，人世勞新故。"
        ],
        "title": "酬樂天赴江州路上見寄三首 二",
        "id": "a02a4b68-3e7e-43d5-b1be-0bfdb4476395"
    },
    {
        "author": "元稹",
        "paragraphs": [
            "人亦有相愛，我爾殊衆人。",
            "朝朝寧不食，日日願見君。",
            "一日不得見，愁腸坐氛氳。",
            "如何遠相失，各作萬里雲。",
            "雲高風苦多，會合難遽因。",
            "天上猶有礙，何況地上身。"
        ],
        "title": "酬樂天赴江州路上見寄三首 三",
        "id": "f8b8c3d4-9f0f-4b55-8bb6-f8691c816505"
    },
    {
        "author": "元稹",
        "paragraphs": [
            "庭有蕭蕭竹，門有闐闐騎。",
            "囂靜本殊途，因依偶同寄。",
            "亭亭乍干雲，嫋嫋亦垂地。",
            "人有異我心，我無異人意。"
        ],
        "title": "郵竹",
        "id": "5a6d2252-a05a-4fbb-ae88-890ff87ce04c"
    },
    {
        "author": "元稹",
        "paragraphs": [
            "落月沈餘影，陰渠流暗光。",
            "蚊聲靄窗戶，螢火繞屋梁。",
            "飛幌翠雲薄，新荷清露香。",
            "不吟復不寐，竟夕池水傍。"
        ],
        "title": "落月",
        "id": "5a844e25-382f-43c0-942b-cd20bd397ee9"
    },
    {
        "author": "元稹",
        "paragraphs": [
            "種藕百餘根，高荷纔四葉。",
            "颭閃碧雲扇，團圓青玉疊。",
            "亭亭自擡舉，鼎鼎難藏擪。",
            "不學著水荃，一生長怗怗。"
        ],
        "title": "高荷",
        "id": "ff9ba6ba-1892-40f7-b02c-2ce2e0e2c8ed"
    },
    {
        "author": "元稹",
        "paragraphs": [
            "鷺鷥鷺鷥何遽飛，鵶驚雀噪難久依。",
            "清江見底草堂在，一點白光終不歸。"
        ],
        "title": "和裴校書鷺鷥飛",
        "id": "1ca77171-5ad9-4f9a-934e-1ea54f2cc9d3"
    },
    {
        "author": "元稹",
        "paragraphs": [
            "荷葉團圓莖削削，綠萍面上紅衣落。",
            "滿池明月思啼螿，高屋無人風張幕。"
        ],
        "title": "夜池",
        "id": "894341d4-2c13-4b88-a016-ebe6aeb0a66a"
    },
    {
        "author": "元稹",
        "paragraphs": [
            "白髮故人少，相逢意彌遠。",
            "往事共銷沈，前期各衰晚。",
            "昨來遇彌苦，已復雲離巘。",
            "秋草古膠庠，寒沙廢宮苑。",
            "知心豈忘鮑，詠懷難和阮。",
            "壯志日蕭條，那能競朝幰。"
        ],
        "title": "酬楊司業十二兄早秋述情見寄",
        "id": "e110c62b-f130-4558-b4af-8282d6a2a5de"
    },
    {
        "author": "元稹",
        "paragraphs": [
            "使君一朝去，遺愛在人口。",
            "惠化境內春，才名天下首。",
            "爲問龔黃輩，兼能作詩否。"
        ],
        "title": "代杭人作使君一朝去二首 一",
        "id": "cea9c022-0ca5-4f5a-992a-7f7b42826486"
    },
    {
        "author": "元稹",
        "paragraphs": [
            "使君一朝去，斷腸如剉檗。",
            "無復見冰壺，唯應鏤金石。",
            "自此一州人，生男盡名白。"
        ],
        "title": "代杭人作使君一朝去二首 二",
        "id": "c9d26c42-e29a-45f7-af74-1925d1f1f22a"
    },
    {
        "author": "元稹",
        "paragraphs": [
            "年曆復年曆，卷盡悲且惜。",
            "曆日何足悲，但悲年運易。",
            "年年豈無歎，此歎何唧唧。",
            "所歎別此年，永無長慶曆。"
        ],
        "title": "長慶曆",
        "id": "e779dbae-0771-4cea-9af3-67d0d761e562"
    },
    {
        "author": "元稹",
        "paragraphs": [
            "不改延洪祚，因成揖讓朝。",
            "謳歌同戴啓，遏密共思堯。",
            "雨露施恩廣，梯航會葬遙。",
            "號弓那獨切，曾感昔年招。"
        ],
        "title": "順宗至德大聖大安孝皇帝挽歌詞三首 一",
        "id": "675edd27-789d-417e-aaf1-27d7b405bec5"
    },
    {
        "author": "元稹",
        "paragraphs": [
            "前春文祖廟，大舜嗣堯登。",
            "及此踰年感，還因是月崩。",
            "壽緣追孝促，業在繼明興。",
            "儉詔同今古，山川繞灞陵。"
        ],
        "title": "順宗至德大聖大安孝皇帝挽歌詞三首 二",
        "id": "ed566302-ccbe-44fc-b92d-df28a414c402"
    },
    {
        "author": "元稹",
        "paragraphs": [
            "七月悲風起，淒涼萬國人。",
            "羽儀經巷內，輼𨍇轉城闉。",
            "暝色依陵早，秋聲入輅新。",
            "自嗟同草木，不識永貞春。"
        ],
        "title": "順宗至德大聖大安孝皇帝挽歌詞三首 三",
        "id": "55813a3e-3b1d-4f2a-97b8-663a092a5cc6"
    },
    {
        "author": "元稹",
        "paragraphs": [
            "國付重離後，身隨十聖仙。",
            "北辰移帝座，西日到虞泉。",
            "方丈言虛設，華胥事眇然。",
            "觸鱗曾在宥，偏哭墮髯前。"
        ],
        "title": "憲宗章武孝皇帝挽歌詞三首 一",
        "id": "6fcfdc6b-b8d6-4df3-a68e-4ce6954620d6"
    },
    {
        "author": "元稹",
        "paragraphs": [
            "天寶遺餘事，元和盛聖功。",
            "二凶梟帳下，三叛斬都中。",
            "始服沙陁虜，方吞邏逤戎。",
            "狼星如要射，猶有鼎湖弓。"
        ],
        "title": "憲宗章武孝皇帝挽歌詞三首 二",
        "id": "a4007237-d828-4152-9ec1-d74a689981ba"
    },
    {
        "author": "元稹",
        "paragraphs": [
            "月落禁垣西，星攢曉仗齊。",
            "風傳宮漏苦，雲拂羽儀低。",
            "路隘車千兩，橋危馬萬蹄。",
            "共嗟封石撿，不爲報功泥。"
        ],
        "title": "憲宗章武孝皇帝挽歌詞三首 三",
        "id": "eeeff4e4-de73-4bea-9c57-c1bf522ecb93"
    },
    {
        "author": "元稹",
        "paragraphs": [
            "燕姞貽天夢，梁王盡孝思。",
            "雖從魏詔葬，得用漢藩儀。",
            "曙月殘光斂，寒簫度曲遲。",
            "平生奉恩地，哀挽欲何之。"
        ],
        "title": "恭王故太妃挽歌詞二首 一",
        "id": "2bf33164-0d8b-4739-9e34-005e781ee3e0"
    },
    {
        "author": "元稹",
        "paragraphs": [
            "文衛羅新壙，仙娥掩暝山。",
            "雪雲埋隴合，簫鼓望城還。",
            "寒樹風難靜，霜郊夜更閑。",
            "哀榮深孝嗣，儀表在河間。"
        ],
        "title": "恭王故太妃挽歌詞二首 二",
        "id": "8b6bb06d-6988-4aff-af45-ad7a0f59341c"
    },
    {
        "author": "元稹",
        "paragraphs": [
            "氣敵三人傑，交深一紙書。",
            "我投冰瑩眼，君報水憐魚。",
            "髀股惟夸瘦，膏肓豈暇除。",
            "傷心死諸葛，憂道不憂餘。"
        ],
        "title": "哭呂衡州六首 一",
        "id": "3b23777c-6576-4919-8704-4ed7aa64936b"
    },
    {
        "author": "元稹",
        "paragraphs": [
            "望有經綸釣，虔收宰相刀。",
            "江文駕風遠，雲貌接天高。",
            "國待球琳器，家藏虎豹韜。",
            "盡將千載寶，埋入五原蒿。"
        ],
        "title": "哭呂衡州六首 二",
        "id": "a27011ee-2e78-4bcf-a41f-125975716b57"
    },
    {
        "author": "元稹",
        "paragraphs": [
            "白馬雙旌隊，青山八陣圖。",
            "請纓期繫虜，枕草誓捐軀。",
            "勢激三千壯，年應四十無。",
            "遙聞不瞑目，非是不憐吳。"
        ],
        "title": "哭呂衡州六首 三",
        "id": "4b40ffb4-d390-4d54-a701-87cc76906bcf"
    },
    {
        "author": "元稹",
        "paragraphs": [
            "鵰鶚生難敵，沉檀死更香。",
            "兒童喧巷市，羸老哭碑堂。",
            "鴈起沙汀闇，雲連海氣黃。",
            "祝融峰上月，幾照北人喪。"
        ],
        "title": "哭呂衡州六首 四",
        "id": "83f874a6-f01c-41f5-be65-4b7bcf652188"
    },
    {
        "author": "元稹",
        "paragraphs": [
            "廻鴈峰前鴈，春廻盡却廻。",
            "聯行四人去，同葬一人來。",
            "鐃吹臨江返，城池隔霧開。",
            "滿船深夜哭，風棹楚猿哀。"
        ],
        "title": "哭呂衡州六首 五",
        "id": "4f440666-83e7-4027-b5b2-f70f542df04c"
    },
    {
        "author": "元稹",
        "paragraphs": [
            "杜預春秋癖，揚雄著述精。",
            "在時兼不語，終古定歸名。",
            "耒水波文細，湘江竹葉輕。",
            "平生思風月，潛寐若爲情。"
        ],
        "title": "哭呂衡州六首 六",
        "id": "66f683e8-8fa8-498a-bd56-4e8059f0504c"
    },
    {
        "author": "元稹",
        "paragraphs": [
            "重吟前日他生句，豈料踰旬便隔生。",
            "會擬一來身塔下，無因共繞寺廊竹。",
            "紫毫飛札看猶濕，黃字新詩和未成。",
            "縱使得如羊叔子，不聞兼記舊交情。"
        ],
        "title": "僧如展及韋載同遊碧澗寺各賦詩予落句云他生莫忘靈山座滿壁人名後會稀展共吟他生之句因話釋氏緣會所以莫不悽然久之不十日而展公長逝驚悼返覆則他生豈有兆耶其間展公仍賦黃字五十韻飛札相示予方屬和未畢自此不復撰成徒以四韻爲識",
        "id": "f06deb49-67a0-4e05-bbde-b9b2b2fe3f76"
    },
    {
        "author": "元稹",
        "paragraphs": [
            "碧澗去年會，與師三兩人。",
            "今來見題壁，師已是前身。",
            "芰葉迎僧夏，楊花度俗春。",
            "空將數行淚，灑徧塔中塵。"
        ],
        "title": "公安縣遠安寺水亭見展公題壁漂然淚流因書四韻",
        "id": "7aaacf65-f482-4535-aec2-9c90b03fddc5"
    },
    {
        "author": "元稹",
        "paragraphs": [
            "我昔孩提從我兄，我今衰白爾初成。",
            "分明寄取原頭路，百世長須此路行。"
        ],
        "title": "寒食日毛空路示姪晦及從簡",
        "id": "aecb2ee2-c4e2-400e-a841-b76053a48e11"
    },
    {
        "author": "元稹",
        "paragraphs": [
            "年年漸覺老人稀，欲別孫翁淚滿衣。",
            "未死不知何處去，此身終向此原歸。"
        ],
        "title": "別孫村老人",
        "id": "83ef62e6-6e12-4c94-abdd-ed38dc822865"
    },
    {
        "author": "元稹",
        "paragraphs": [
            "閑坊靜曲同消日，淚草傷花不爲春。",
            "徧問舊交零落盡，十人纔有兩三人。"
        ],
        "title": "和樂天劉家花",
        "id": "0fb05c83-4978-40d1-bb36-5ca1a0629256"
    },
    {
        "author": "元稹",
        "paragraphs": [
            "容州詩句在褒城，幾度經過眼暫明。",
            "今日重看滿衫淚，可憐名字已前生。"
        ],
        "title": "褒城驛二首 一",
        "id": "a3c60b89-0636-4b9b-bdaf-09c45824b38b"
    },
    {
        "author": "元稹",
        "paragraphs": [
            "憶昔萬株梨映竹，遇逢黃令醉殘春。",
            "梨枯竹盡黃令死，今日再來衰病身。"
        ],
        "title": "褒城驛二首 二",
        "id": "48d3a16d-6c47-4795-afe0-60269a5c432e"
    },
    {
        "author": "元稹",
        "paragraphs": [
            "君詩昨日到通州。",
            "萬里知君一夢劉，閑坐思量小來事。",
            "秪應元是夢中遊。"
        ],
        "title": "和樂天夢亡友劉太白同遊二首 一",
        "id": "0bf2c95c-5bfa-4b1b-b178-f4bd1532a1f6"
    },
    {
        "author": "元稹",
        "paragraphs": [
            "老來東郡復西州，行處生塵爲喪劉。",
            "縱使劉君魂魄在，也應至死不同遊。"
        ],
        "title": "和樂天夢亡友劉太白同遊二首 二",
        "id": "4791faf7-6918-49aa-924c-1878951eb8be"
    },
    {
        "author": "元稹",
        "paragraphs": [
            "死別重泉閟，生離萬里賒。",
            "瘴侵新病骨，夢到故人家。",
            "遙淚陳根草，閑收落地花。",
            "庾公樓悵望，巴子國生涯。",
            "河任天然曲，江隨峽勢斜。",
            "與君皆直戇，須分老泥沙。"
        ],
        "title": "酬樂天見憶兼傷仲遠",
        "id": "fc616470-cbb8-4276-b930-9567fa206e64"
    },
    {
        "author": "元稹",
        "paragraphs": [
            "元伯來相葬，山濤誓撫孤。",
            "不知他日事，兼得似君無。"
        ],
        "title": "與樂天同葬杓直",
        "id": "62628a33-df75-4e06-a6c6-f80faa92c977"
    },
    {
        "author": "元稹",
        "paragraphs": [
            "感極都無夢，魂銷轉易驚。",
            "風簾半鉤落，秋月滿牀明。",
            "悵望臨階坐，沈吟遶樹行。",
            "孤琴在幽匣，時迸斷弦聲。"
        ],
        "title": "夜閑",
        "id": "035adec3-38c3-4760-9464-6c2cb34f9f34"
    },
    {
        "author": "元稹",
        "paragraphs": [
            "纖幹未盈把，高條纔過眉。",
            "不禁風苦動，偏受露先萎。",
            "不分秋同盡，深嗟小便衰。",
            "傷心落殘葉，猶識合昏期。"
        ],
        "title": "感小株夜合",
        "id": "06432b35-8b0d-4e26-a239-4b326ecffbb0"
    },
    {
        "author": "元稹",
        "paragraphs": [
            "積善坊中前度飲，謝家諸婢笑扶行。",
            "今宵還似當時醉，半夜覺來聞哭聲。"
        ],
        "title": "醉醒",
        "id": "4b1c634b-15ac-4c6f-8d16-6ce955841f68"
    },
    {
        "author": "元稹",
        "paragraphs": [
            "謝傅堂前音樂和，狗兒吹笛膽娘歌。",
            "花園欲盛千場飲，水閣初成百度過。",
            "醉摘櫻桃投小玉，嬾梳叢鬢舞曹婆。",
            "再來門館唯相弔，風落秋池紅葉多。"
        ],
        "title": "追昔遊",
        "id": "7dcd7968-f1c5-4f2e-a770-11f77a135df1"
    },
    {
        "author": "元稹",
        "paragraphs": [
            "朝從空屋裏，騎馬入空臺。",
            "盡日推閒事，還歸空屋來。",
            "月明穿暗隙，燈燼落殘灰。",
            "更想咸陽道，魂車昨夜回。"
        ],
        "title": "空屋題",
        "id": "bcc300ce-c53a-4a2a-9073-bdb619ee91f5"
    },
    {
        "author": "元稹",
        "paragraphs": [
            "月是陰秋鏡，寒爲寂寞資。",
            "輕寒酒醒後，斜月枕前時。",
            "倚壁思閑事，回燈檢舊詩。",
            "聞君亦同病，終夜遠相悲。"
        ],
        "title": "初寒夜寄盧子蒙",
        "id": "3121ade4-3a76-4604-8160-2bd100756280"
    },
    {
        "author": "元稹",
        "paragraphs": [
            "十里撫柩別，一身騎馬回。",
            "寒煙半堂影，燼火滿庭灰。",
            "稚女憑人問，病夫空自哀。",
            "潘安寄新詠，仍是夜深來。"
        ],
        "title": "城外回謝子蒙見諭",
        "id": "6c11f704-767c-4152-af8b-f3c10b1449d1"
    },
    {
        "author": "元稹",
        "paragraphs": [
            "撫稚君休感，無兒我不傷。",
            "片雲離岫遠，雙燕念巢忙。",
            "大壑誰非水，華星各自光。",
            "但令長有酒，何必謝家莊。"
        ],
        "title": "諭子蒙",
        "id": "ab8091c8-ab65-457e-a707-b1bbdfdd5db5"
    },
    {
        "author": "元稹",
        "paragraphs": [
            "謝公最小偏憐女，嫁與黔婁百事乖。",
            "顧我無衣搜畫篋，泥他沽酒拔金釵。",
            "野蔬充膳甘長藿，落葉添薪仰古槐。",
            "今日俸錢過十萬，與君營奠復營齋。"
        ],
        "tags": [
            "唐诗三百首",
            "七言律诗",
            "悼亡"
        ],
        "title": "遣悲懷三首 一",
        "id": "8b57e03d-6d1f-4a4a-ba34-1f58e2551ca1"
    },
    {
        "author": "元稹",
        "paragraphs": [
            "昔日戲言身後意，今朝皆到眼前來。",
            "衣裳已施行看盡，針線猶存未忍開。",
            "尚想舊情憐婢僕，也曾因夢送錢財。",
            "誠知此恨人人有，貧賤夫妻百事哀。"
        ],
        "tags": [
            "唐诗三百首",
            "思念",
            "追忆",
            "悼亡",
            "七言律诗"
        ],
        "title": "遣悲懷三首 二",
        "id": "ea3f91f0-487e-4df7-826a-3692ef82e64d"
    },
    {
        "author": "元稹",
        "paragraphs": [
            "閑坐悲君亦自悲，百年都是幾多時。",
            "鄧攸無子尋知命，潘岳悼亡猶費詞。",
            "同穴窅冥何所望，他生緣會更難期。",
            "唯將終夜長開眼，報荅平生未展眉。"
        ],
        "tags": [
            "唐诗三百首",
            "七言律诗",
            "悼亡"
        ],
        "title": "遣悲懷三首 三",
        "id": "82f57261-b608-4ee9-8d88-7fde20c49a7a"
    },
    {
        "author": "元稹",
        "paragraphs": [
            "內外都無隔，帷屏不復張。",
            "夜眠兼客坐，同在火爐牀。"
        ],
        "title": "旅眠",
        "id": "04ab26f8-1756-4e66-bd67-de1c077e141c"
    },
    {
        "author": "元稹",
        "paragraphs": [
            "憶昔歲除夜，見君花燭前。",
            "今宵祝文上，重疊敘新年。",
            "閑處低聲哭，空堂背月眠。",
            "傷心小兒女，撩亂火堆邊。"
        ],
        "title": "除夜",
        "id": "832aa93e-e827-423c-870b-810d2395e847"
    },
    {
        "author": "元稹",
        "paragraphs": [
            "行吟坐歎知何極，影絕魂銷動隔年。",
            "今夜商山館中夢，分明同在後堂前。"
        ],
        "title": "感夢",
        "id": "658158db-7d51-4ec4-8cf5-0c28ae6ad4b5"
    },
    {
        "author": "元稹",
        "paragraphs": [
            "良夕背燈坐，方成合衣寢。",
            "酒醉夜未闌，幾回顛倒枕。"
        ],
        "title": "合衣寢",
        "id": "0fd97a39-0da0-408b-ac9c-5ffd7e16e796"
    },
    {
        "author": "元稹",
        "paragraphs": [
            "竹簟襯重茵，未忍都令卷。",
            "憶昨初來日，看君自施展。"
        ],
        "title": "竹簟",
        "id": "358a8bed-f849-414a-8de0-47844f396294"
    },
    {
        "author": "元稹",
        "paragraphs": [
            "君彈烏夜啼，我傳樂府解古題。",
            "良人在獄妻在閨，官家欲赦烏報妻。",
            "烏前再拜淚如雨，烏作哀聲妻暗語。",
            "後人寫出烏啼引，吳調哀弦聲楚楚。",
            "四五年前作拾遺，諫書不密丞相知。",
            "謫官詔下吏驅遣，身作囚拘妻在遠。",
            "歸來相見淚如珠，唯說閑宵長拜烏。",
            "君來到舍是烏力，粧點烏盤邀女巫。",
            "今君爲我千萬彈，烏啼啄啄淚瀾瀾。",
            "感君此曲有深意，昨日烏啼桐葉墜。",
            "當時爲我賽烏人，死葬咸陽原上地。"
        ],
        "title": "聽庾及之彈烏夜啼引",
        "id": "bdcc3308-ee5d-40a6-a7ab-4c61f50c6add"
    },
    {
        "author": "元稹",
        "paragraphs": [
            "夢上高高原，原上有深井。",
            "登高意枯渴，願見深泉冷。",
            "裴回遶井顧，自照泉中影。",
            "沈浮落井瓶，井上無懸綆。",
            "念此瓶欲沈，荒忙爲求請。",
            "遍入原上村，村空犬仍猛。",
            "還來遶井哭，哭聲通復哽。",
            "哽噎夢忽驚，覺來房舍靜。",
            "燈焰碧朧朧，淚光疑冏冏。",
            "鍾聲夜方半，坐臥心難整。",
            "忽憶咸陽原，荒田萬餘頃。",
            "土厚壙亦深，埋魂在深埂。",
            "埂深安可越，魂通有時逞。",
            "今宵泉下人，化作瓶相憬。",
            "感此涕汍瀾，汍瀾涕霑領。",
            "所傷覺夢間，便覺死生境。",
            "豈無同穴期，生期諒綿永。",
            "又恐前後魂，安能兩知省。",
            "尋環意無極，坐見天將昞。",
            "吟此夢井詩，春朝好光景。"
        ],
        "title": "夢井",
        "id": "578e682b-2c71-4949-bc64-daa901dc2549"
    },
    {
        "author": "元稹",
        "paragraphs": [
            "平生每相夢，不省兩相知。",
            "況乃幽明隔，夢魂徒爾爲。",
            "情知夢無益，非夢見何期。",
            "今夕亦何夕，夢君相見時。",
            "依稀舊粧服，晻淡昔容儀。",
            "不道間生死，但言將別離。",
            "分張碎針線，襵疊故幈幃。",
            "撫稚再三囑，淚珠千萬垂。",
            "囑云唯此女，自歎總無兒。",
            "尚念嬌且騃，未禁寒與飢。",
            "君復不憘事，奉身猶脫遺。",
            "況有官縛束，安能長顧私。",
            "他人生間別，婢僕多謾欺。",
            "君在或有託，出門當付誰。",
            "言罷泣幽噎，我亦涕淋漓。",
            "驚悲忽然寤，坐臥若狂癡。",
            "月影半床黑，蟲聲幽草移。",
            "心魂生次第，覺夢久自疑。",
            "寂默深想像，淚下如流澌。",
            "百年永已訣，一夢何太悲。",
            "悲君所嬌女，棄置不我隨。",
            "長安遠於日，山川雲間之。",
            "縱我生羽翼，網羅生縶維。",
            "今宵淚零落，半爲生別滋。",
            "感君下泉魄，動我臨川思。",
            "一水不可越，黃泉況無涯。",
            "此懷何由極，此夢何由追。",
            "坐見天欲曙，江風吟樹枝。"
        ],
        "title": "江陵三夢 一",
        "id": "2982b48c-527e-4f8a-adbc-4479085c2d93"
    },
    {
        "author": "元稹",
        "paragraphs": [
            "古原三丈穴，深葬一枝瓊。",
            "崩剝山門壞，煙綿墳草生。",
            "久依荒隴坐，却望遠村行。",
            "驚覺滿床月，風波江上聲。"
        ],
        "title": "江陵三夢 二",
        "id": "2217c01b-cc6c-4c0a-afd1-61ba7ee33870"
    },
    {
        "author": "元稹",
        "paragraphs": [
            "君骨久爲土，我心長似灰。",
            "百年何處盡，三夜夢中來。",
            "逝水良已矣，行雲安在哉？",
            "坐看朝日出，衆鳥雙裴回。"
        ],
        "title": "江陵三夢 三",
        "id": "d248f583-59ea-4085-8d07-ca902f456bcb"
    },
    {
        "author": "元稹",
        "paragraphs": [
            "踰年間生死，千里曠南北。",
            "家居無見期，況乃異鄉國。",
            "破盡裁縫衣，忘收遺翰墨。",
            "獨有纈紗幬，憑人遠攜得。",
            "施張合歡榻，展卷雙鴛翼。",
            "已矣長空虛，依然舊顏色。",
            "裴回將就寢，徙倚情何極。",
            "昔透香田田，今無魂惻惻。",
            "隙穿斜月照，燈背空床黑。",
            "達理強開懷，夢啼還過臆。",
            "平生貧寡歡，夭枉勞苦憶。",
            "我亦距幾時，胡爲自摧逼。",
            "燭蛾焰中舞，蠒蠶叢上織。",
            "燋爛各自求，他人顧何力。",
            "多離因苟合，惡影當務息。",
            "往事勿復言，將來幸前識。"
        ],
        "title": "張舊蚊幬",
        "id": "d5832c35-3c94-470f-9a79-3e11476c1248"
    },
    {
        "author": "元稹",
        "paragraphs": [
            "燼火孤星滅，殘燈寸焰明。",
            "竹風吹面冷，簷雪墜階聲。",
            "寡鶴連天呌，寒雛徹夜驚。",
            "秪應張侍御，潛會我心情。"
        ],
        "title": "獨夜傷懷贈呈張侍御",
        "id": "0ceccf70-4da6-4c11-90cb-fd49af6bec31"
    },
    {
        "author": "元稹",
        "paragraphs": [
            "傷禽我是籠中鶴，沈劒君爲泉下龍。",
            "重纊猶存孤枕在，春衫無復舊裁縫。"
        ],
        "title": "六年春遣懷八首 一",
        "id": "b7d820dd-b106-4c8f-9eec-c04bbb8c4347"
    },
    {
        "author": "元稹",
        "paragraphs": [
            "檢得舊書三四紙，高低闊狹粗成行。",
            "自言併食尋高事，唯念山深驛路長。"
        ],
        "title": "六年春遣懷八首 二",
        "id": "6391003a-2248-48db-88a4-e7a6e2781eab"
    },
    {
        "author": "元稹",
        "paragraphs": [
            "公無渡河音響絕，已隔前春復去秋。",
            "今日閑窗拂塵土，殘弦猶迸鈿箜篌。"
        ],
        "title": "六年春遣懷八首 三",
        "id": "72d2e362-2a47-4fb7-9fe2-54514118febb"
    },
    {
        "author": "元稹",
        "paragraphs": [
            "婢僕曬君餘服用，嬌癡稚女遶床行。",
            "玉梳鈿朵香膠解，盡日風吹玳瑁箏。"
        ],
        "title": "六年春遣懷八首 四",
        "id": "257d4e4d-4a82-475d-a094-996ae3df5d4d"
    },
    {
        "author": "元稹",
        "paragraphs": [
            "伴客銷愁長日飲，偶然乘興便醺醺。",
            "怪來醒後傍人泣，醉裏時時錯問君。"
        ],
        "title": "六年春遣懷八首 五",
        "id": "ea9d0862-3c66-4ae5-a004-8fbb4a75d7f8"
    },
    {
        "author": "元稹",
        "paragraphs": [
            "我隨楚澤波中梗，君作咸陽泉下泥。",
            "百事無心值寒食，身將稚女帳前啼。"
        ],
        "title": "六年春遣懷八首 六",
        "id": "6fa8a162-3426-446f-a7f7-3ca6a3ecb6c4"
    },
    {
        "author": "元稹",
        "paragraphs": [
            "童稚癡狂撩亂走，繡毬花仗滿堂前。",
            "病身一到繐帷下，還向臨階背日眠。"
        ],
        "title": "六年春遣懷八首 七",
        "id": "4e77ad85-2bda-4d61-a72c-daa3fc5a1edc"
    },
    {
        "author": "元稹",
        "paragraphs": [
            "小於潘岳頭先白，學取莊周淚莫多。",
            "止竟悲君須自省，川流前後各風波。"
        ],
        "title": "六年春遣懷八首 八",
        "id": "4ed476c3-dff5-4908-9590-a4f36b26e69e"
    },
    {
        "author": "元稹",
        "paragraphs": [
            "荀令香銷潘簟空，悼亡詩滿舊屏風。",
            "扶床小女君先識，應爲些些似外翁。"
        ],
        "title": "荅友封見贈",
        "id": "5e2e750e-0af2-46d9-b5a9-1ce7d03ace46"
    },
    {
        "author": "元稹",
        "paragraphs": [
            "燭暗船風獨夢驚，夢君頻問向南行。",
            "覺來不語到明坐，一夜洞庭湖水聲。"
        ],
        "tags": [
            "洞庭湖"
        ],
        "title": "夢成之",
        "id": "4d449b13-aabf-46be-80a0-dd34a128f2a5"
    },
    {
        "author": "元稹",
        "paragraphs": [
            "雨點輕漚風復驚，偶來何事去何情。",
            "浮生未到無生地，暫到人間又一生。"
        ],
        "title": "哭小女降真",
        "id": "94428446-19f1-418f-8775-14e5409f6e0e"
    },
    {
        "author": "元稹",
        "paragraphs": [
            "秋天淨綠月分明，何事巴猿不賸鳴。",
            "應是一聲腸斷去，不容啼到第三聲。"
        ],
        "title": "哭女樊",
        "id": "5926ca12-e01f-4fc7-a484-554e39ba7a65"
    },
    {
        "author": "元稹",
        "paragraphs": [
            "逝者何由見，中人未達情。",
            "馬無生角望，猿有斷腸鳴。",
            "去伴投遐徼，來隨夢險程。",
            "四年巴養育，萬里硤回縈。",
            "病是他鄉染，魂應遠處驚。",
            "山魈邪亂逼，沙虱毒潛嬰。",
            "母約看寧辨，余慵療不精。",
            "欲尋方次第，俄值疾充盈。",
            "燈火徒相守，香花秪浪擎。",
            "蓮初開月梵，蕣已落朝榮。",
            "魄散雲將盡，形全玉尚瑩。",
            "空垂兩行血，深送一枝瓊。",
            "祕祝休巫覡，安眠放使令。",
            "舊衣和篋施，殘藥滿甌傾。",
            "乳媼閑於社，醫僧婗似酲。",
            "憫渠身覺賸，訝佛力難爭。",
            "騎竹癡猶子，牽車小外甥。",
            "等長迷過影，遙戲誤啼聲。",
            "涴紙傷餘畫，扶床念試行。",
            "獨留呵面鏡，誰弄倚牆箏。",
            "憶昨工言語，憐初妙長成。",
            "撩風妬鸚舌，凌露觸蘭英。",
            "翠鳳輿真女，紅蕖捧化生。",
            "秪憂嫌五濁，終恐向三清。",
            "宿惡諸葷味，懸知衆物名。",
            "環從枯樹得，經認寶函盛。",
            "慍怒偏憎數，分張雅愛平。",
            "最憐貪栗妹，頻救嬾書兄。",
            "爲占嬌饒分，良多眷戀誠。",
            "別常回面泣，歸定出門迎。",
            "解怪還家晚，長將遠信呈。",
            "說人偷罪過，要我抱縱橫。",
            "騰蹋遊江舫，攀緣看樂棚。",
            "和蠻歌字拗，學妓舞腰輕。",
            "迢遰離荒服，提攜到近京。",
            "未容誇伎倆，唯恨枉聰明。",
            "往緒心千結，新絲鬢百莖。",
            "暗窗風報曉，秋幌雨聞更。",
            "敗槿蕭疎館，衰楊破壞城。",
            "此中臨老淚，仍自哭孩嬰。"
        ],
        "title": "哭女樊四十韻",
        "id": "5b5624fc-d2df-4ead-ad76-3a91a6f3ebaa"
    },
    {
        "author": "元稹",
        "paragraphs": [
            "維鵜受刺因吾過，得馬生災念爾冤。",
            "獨在中庭倚閑樹，亂蟬嘶噪欲黃昏。"
        ],
        "title": "哭子十首 一",
        "id": "7f619c79-94aa-41a1-889a-cee7d82a5d3c"
    },
    {
        "author": "元稹",
        "paragraphs": [
            "纔能辨別東西位，未解分明管帶身。",
            "自食自眠猶未得，九重泉路託何人。"
        ],
        "title": "哭子十首 二",
        "id": "31750525-f643-4697-98ad-827486571e82"
    },
    {
        "author": "元稹",
        "paragraphs": [
            "爾母溺情連夜哭，我身因事有時悲。",
            "鍾聲欲絕東方動，便是尋常上學時。"
        ],
        "title": "哭子十首 三",
        "id": "b188da7e-b837-4794-a18b-b98c67062f6e"
    },
    {
        "author": "元稹",
        "paragraphs": [
            "蓮花上品生真界，兜率天中離世途。",
            "彼此業緣多障礙，不知還得見兒無。"
        ],
        "title": "哭子十首 四",
        "id": "5bfd871a-01ea-44d3-8e11-7d4c84398803"
    },
    {
        "author": "元稹",
        "paragraphs": [
            "節量棃栗愁生疾，教示詩書望早成。",
            "鞭扑校多憐校少，又緣遺恨哭三聲。"
        ],
        "title": "哭子十首 五",
        "id": "c9c46414-a0d8-4da8-901d-d30dba0f63ac"
    },
    {
        "author": "元稹",
        "paragraphs": [
            "深嗟爾更無兄弟，自歎予應絕子孫。",
            "寂寞講堂基址在，何人車馬入高門。"
        ],
        "title": "哭子十首 六",
        "id": "fb30a518-8a79-46f6-b9d1-3f1a2f318d32"
    },
    {
        "author": "元稹",
        "paragraphs": [
            "往年鬢已同潘岳，垂老年教作鄧攸。",
            "煩惱數中除一事，自茲無復子孫憂。"
        ],
        "title": "哭子十首 七",
        "id": "b57ac5cd-1244-47f3-b0e6-4f26f7498c93"
    },
    {
        "author": "元稹",
        "paragraphs": [
            "長年苦境知何限，豈得因兒獨喪明。",
            "消遣又來緣爾母，夜深和淚有經聲。"
        ],
        "title": "哭子十首 八",
        "id": "9edfa7fc-e23e-48c1-84ed-fab50e202dd0"
    },
    {
        "author": "元稹",
        "paragraphs": [
            "烏生八子今無七，猿呌三聲月正孤。",
            "寂寞空堂天欲曙，拂簾雙燕引新雛。"
        ],
        "title": "哭子十首 九",
        "id": "04414b63-3fc3-4a2f-8440-9b08a320c768"
    },
    {
        "author": "元稹",
        "paragraphs": [
            "頻頻子落長江水，夜夜巢邊舊處棲。",
            "若是愁腸終不斷，一年添得一聲啼。"
        ],
        "tags": [
            "长江"
        ],
        "title": "哭子十首 十",
        "id": "0271325b-c2a6-48d5-bc32-0254b4789280"
    },
    {
        "author": "元稹",
        "paragraphs": [
            "頭白夫妻分無子，誰令蘭夢感衰翁。",
            "三聲啼婦臥床上，一寸斷腸埋土中。",
            "蜩甲暗枯秋葉墜，燕雛新去夜巢空。",
            "情知此恨人皆有，應與暮年心不同。"
        ],
        "title": "感逝",
        "id": "bdf8de4b-9cc2-45ce-95ea-8aa15434766a"
    },
    {
        "author": "元稹",
        "paragraphs": [
            "十月辛勤一月悲，今朝相見淚淋漓。",
            "狂風落盡莫惆悵，猶勝因花壓折枝。"
        ],
        "title": "妻滿月日相唁",
        "id": "87897b1f-84f8-44e3-a590-d75f479afa53"
    },
    {
        "author": "元稹",
        "paragraphs": [
            "何事花前泣，曾逢舊日春。",
            "先皇初在鎬，賤子正遊秦。",
            "撥亂干戈後，經文禮樂辰。",
            "徽章懸象魏，貔虎畫騏驎。",
            "光武休言戰，唐堯念睦姻。",
            "琳瑯鋪柱礎，葛藟茂河漘。",
            "尚齒惇耆艾，搜材拔積薪。",
            "裴王持藻鏡，姚宋斡陶鈞。",
            "內史稱張敞，蒼生借寇恂。",
            "名卿唯講德，命士恥憂貧。",
            "杞梓無遺用，蒭蕘不忘詢。",
            "懸金收逸驥，鼓瑟薦嘉賓。",
            "羽翼皆隨鳳，圭璋肯雜珉。",
            "班行容濟濟，文質道彬彬。",
            "百度依皇極，千門闢紫宸。",
            "措刑非苟簡，稽古蹈因循。",
            "書謬偏求伏，詩亡遠聽申。",
            "雄推三虎賈，羣擢八龍荀。",
            "海外恩方洽，寰中教不泯。",
            "儒林精閫奧，流品重清淳。",
            "天淨三光麗，時和四序均。",
            "卑官休力役，蠲賦免艱辛。",
            "蠻貊同車軌，鄉原盡里仁。",
            "帝途高蕩蕩，風俗厚誾誾。",
            "暇日耕耘足，豐年雨露頻。",
            "戍煙生不見，村豎老猶純。",
            "耒耜勤千畝，牲牢奉六禋。",
            "南郊禮天地，東野闢原畇。",
            "校獵求初吉，先農卜上寅。",
            "萬方來合雜，五色瑞輪囷。",
            "池籞呈朱鴈，壇場得白麟。",
            "酹金光照耀，奠璧綵璘玢。",
            "掉蕩雲門發，蹁躚鷺羽振。",
            "集靈撞玉磬，和鼓奏金錞。",
            "建簴崇牙盛，銜鐘獸目嗔。",
            "總干形屹崪，戛敔背嶙峋。",
            "文物千官會，夷音九部陳。",
            "魚龍華外戲，歌舞洛中嬪。",
            "佳節修酺禮，非時宴侍臣。",
            "梨園明月夜，花萼豔陽晨。",
            "李杜詩篇敵，蘇張筆力勻。",
            "樂章輕鮑照，碑板笑顏竣。",
            "泰嶽陪封禪，汾陰頌鬼神。",
            "星移逐西顧，風暖助東巡。",
            "浴德留湯谷，蒐畋過渭濱。",
            "沸天雷殷殷，匝地轂轔轔。",
            "沃土心逾熾，豪家禮漸湮。",
            "老農羞荷鍤，貪賈學垂紳。",
            "曲藝爭工巧，彫機變組紃。",
            "青鳧連不解，紅粟朽相因。",
            "山澤長孳貨，梯航競獻珍。",
            "翠毛開越巂，龍眼弊甌閩。",
            "玉饌薪然蠟，椒房燭用銀。",
            "銅山供橫賜，金屋貯宜嚬。",
            "班女恩移趙，思王賦感甄。",
            "輝光隨顧步，生死屬搖脣。",
            "世族功勳久，王姬寵愛親。",
            "街衢連甲第，冠蓋擁朱輪。",
            "大道垂珠箔，當壚踏錦茵。",
            "軒車隘南陌，鐘磬滿西鄰。",
            "出入張公子，驕奢石季倫。",
            "雞場潛介羽，馬埒並揚塵。",
            "韜袖誇狐腋，弓弦尚鹿𦟘。",
            "紫絛牽白犬，繡䪜被花駰。",
            "箭倒南山虎，鷹擒東郭㕙。",
            "翻身迎過鴈，劈肘取廻鶉。",
            "竟蓄朱公產，爭藏邴氏緡。",
            "橋桃矜馬鶩，倚頓數牛犉。",
            "齏鬬冬中韭，羹憐遠處蓴。",
            "萬錢纔下筯，五酘未稱醇。",
            "曲水閑銷日，倡樓醉度旬。",
            "探丸依郭解，投轄伴陳遵。",
            "共謂長之泰，那知遽搆屯。",
            "姦心興桀黠，凶醜比頑嚚。",
            "斗柄侵妖彗，天泉化逆鱗。",
            "背恩欺乃祖，連禍及吾民。",
            "䝟貐當前路，鯨鯢得要津。",
            "王師纔業業，暴卒已䖜䖜。",
            "雜虜同謀夏，宗周蹔去豳。",
            "陵園深暮景，霜露下秋旻。",
            "鳳闕悲巢鵩，鵷行亂野麏。",
            "華林荒茂草，寒竹碎貞筠。",
            "村落空垣壞，城隍舊井堙。",
            "破船沉古渡，戰鬼聚陰燐。",
            "振臂誰相應，攢眉獨不伸。",
            "毀容懷赤紱，混跡戴黃巾。",
            "木梗隨波蕩，桃源斅隱淪。",
            "弟兄書信斷，鷗鷺往來馴。",
            "忽遇山光澈，遙瞻海氣真。",
            "祕圖推廢[主]，後聖合經綸。",
            "野杏渾休植，幽蘭不復紉。",
            "但驚心憤憤，誰戀水粼粼。",
            "盡室離深洞，輕橈盪小䑳。",
            "殷勤題白石，悵望出青蘋。",
            "夢寐平生在，經過處所新。",
            "阮郎迷里巷，遼鶴記城闉。",
            "虛過休明代，旋爲朽病身。",
            "勞生常矻矻，語舊苦諄諄。",
            "晚歲多衰柳，先秋愧大椿。",
            "眼前年少客，無復昔時人。"
        ],
        "tags": [
            "泰山"
        ],
        "title": "代曲江老人百韻",
        "id": "045b57ab-f8b0-4230-b0cd-18ae35d8c577"
    },
    {
        "author": "元稹",
        "paragraphs": [
            "靜習狂心盡，幽居道氣添。",
            "神編啓黃簡，祕籙捧朱籤。",
            "爛熳煙霞駐，優游歲序淹。",
            "登壇擁旄節，趨殿禮胡髯。",
            "醮起彤庭燭，香開白玉匳。",
            "結盟金劒重，斬魅寶刀銛。",
            "禹步星綱動，焚符竈鬼詹。",
            "冥搜呼直使，章奏役飛廉。",
            "仙籍聊憑檢，浮名復爲占。",
            "赤誠祈皓鶴，綠髮代青縑。",
            "虛室常懷素，玄關屢引枮。",
            "貂蟬徒自寵，鷗鷺不相嫌。",
            "始悟身爲患，唯欣祿未恬。",
            "龜龍戀淮海，雞犬傍閭閻。",
            "松笠新偏翠，山峰遠更尖。",
            "簫聲吟茂竹，虹影逗虛簷。",
            "初日先通牖，輕颸每透簾。",
            "露盤朝滴滴，鉤月夜纖纖。",
            "已得餐霞味，應嗤食蓼甜。",
            "工琴閑度晝，耽酒醉銷炎。",
            "几案隨宜設，詩書逐便拈。",
            "灌園多抱甕，刈藿乍腰鐮。",
            "野鳥終難縶，鷦鷯本易厭。",
            "風高雲遠逝，波駭鯉深潛。",
            "邸第過從隔，蓬壺夢寐瞻。",
            "所希顏頗練，誰恨突無黔。",
            "思拙慙圭璧，詞煩雜米鹽。",
            "諭錐言太小，求藥意何謙。",
            "語默君休問，行藏我詎兼。",
            "狂歌終此曲，情盡口長箝。"
        ],
        "title": "開元觀閑居酬吳士矩侍御三十韻",
        "id": "b06b95c9-6fe7-4d85-bf88-b0a6751037cb"
    },
    {
        "author": "元稹",
        "paragraphs": [
            "病與窮陰退，春從血氣生。",
            "寒膚漸舒展，陽脈乍虛盈。",
            "就日臨堦坐，扶牀履地行。",
            "問人知面瘦，祝鳥願身輕。",
            "風暖牽詩興，時新變賣聲。",
            "飢饞看藥忌，閑悶點書名。",
            "舊雪依深竹，微和動早萌。",
            "推遷悲往事，疎數辨交情。",
            "琴待嵇中散，杯思阮步兵。",
            "世間除却病，何者不營營。"
        ],
        "title": "病減逢春期白二十二辛大不至十韻",
        "id": "75abd818-1160-4e48-b49f-bbaf0627fd8f"
    },
    {
        "author": "元稹",
        "paragraphs": [
            "少年曾痛飲，黃令苦飛觥。",
            "席上當時走，馬前今日迎。",
            "依稀迷姓氏，積漸識平生。",
            "故友身皆遠，他鄉眼暫明。",
            "便邀連榻坐，兼共榜船行。",
            "酒思臨風亂，霜稜埽地平。",
            "不堪深淺酌，貪愴古今情。",
            "邐迤七盤路，坡陁數丈城。",
            "花疑褒女笑，棧想武侯征。",
            "一種埋幽石，老閑千載名。"
        ],
        "title": "黃明府詩",
        "id": "cfdc251a-0522-4ea7-acde-620e456a4a9e"
    },
    {
        "author": "元稹",
        "paragraphs": [
            "昔歲俱充賦，同年遇有司。",
            "八人稱迥拔，兩郡濫相知。",
            "逸驥初翻步，鞲鷹暫脫羈。",
            "遠途憂地窄，高視覺天卑。",
            "並入紅蘭署，偏親白玉規。",
            "近朱憐冉冉，伐木願偲偲。",
            "魚魯非難識，鉛黃自嬾持。",
            "心輕馬融帳，謀奪子房帷。",
            "秀發幽巖電，清澄隘岸陂。",
            "九霄排直上，萬里整前期。",
            "勇贈棲鸞句，慙當古井詩。",
            "多聞全受益，擇善頗相師。",
            "脫俗殊常調，潛工大有爲。",
            "還醇憑酎酒，運智託圍棊。",
            "情會招車胤，閑行覓戴逵。",
            "僧餐月燈閣，醵宴劫灰池。",
            "勝概爭先到，篇章競出奇。",
            "輸贏論破的，點竄肯容絲。",
            "山岫當街翠，牆花拂面枝。",
            "鶯聲愛嬌小，燕翼翫逶迤。",
            "轡爲逢車緩，鞭緣趂伴施。",
            "密攜長上樂，偷宿靜坊姬。",
            "僻性慵朝起，新晴助晚嬉。",
            "相歡常滿目，別處鮮開眉。",
            "翰墨題名盡，光陰聽話移。",
            "綠袍因醉典，烏帽逆風遺。",
            "暗插輕籌箸，仍提小屈巵。",
            "本絃纔一舉，下口已三遲。",
            "逃席衝門出，歸倡借馬騎。",
            "狂歌繁節亂，醉舞半衫垂。",
            "散漫紛長薄，邀遮守隘岐。",
            "幾遭朝士笑，兼任巷童隨。",
            "苟務形骸達，渾將性命[推]。",
            "何曾愛官序，不省計家資。",
            "忽悟成虛擲，翻然歎未宜。",
            "使回躭樂事，堅赴策賢時。",
            "寢食都忘倦，園廬遂絕闚。",
            "勞神甘慼慼，攻短過孜孜。",
            "葉怯穿楊箭，囊藏透頴錐。",
            "超遙望雲雨，擺落占泉坻。",
            "略削荒涼苑，搜求激直詞。",
            "那能作牛後，更擬助洪基。",
            "唱第聽雞集，趨朝忘馬疲。",
            "內人輿御案，朝景麗神旗。",
            "首被呼名姓，多慙冠等衰。",
            "千官容眷盼，五色照離披。",
            "鵷侶從茲洽，鷗情轉自縻。",
            "分張殊品命，中外却驅馳。",
            "出入稱金籍，東西侍碧墀。",
            "鬬班雲洶湧，開扇雉參差。",
            "切愧尋常質，親瞻咫尺姿。",
            "日輪光照耀，龍服瑞葳蕤。",
            "誓欲通愚謇，生憎效喔咿。",
            "佞存真妾婦，諫死是男兒。",
            "便殿承偏召，權臣懼撓私。",
            "廟堂雖稷契，城社有狐貍。",
            "似錦言應巧，如弦數易欺。",
            "敢嗟身暫黜，所恨政無毗。",
            "謬辱良由此，昇騰亦在斯。",
            "再令陪憲禁，依舊履阽危。",
            "使蜀常緜遠，分臺更嶮巇。",
            "匿姦勞發掘，破黨惡持疑。",
            "斧刃迎皆碎，盤牙老未萎。",
            "乍能還帝笏，詎忍折吾支。",
            "虎尾元來險，圭文却類疵。",
            "浮榮齊壤芥，閑氣詠江蘺。",
            "闕下殷勤拜，樽前嘯傲辭。",
            "飄沈委蓬梗，忠信敵蠻夷。",
            "戲誚青雲驛，譏題皓髮祠。",
            "貪過谷隱寺，留讀峴山碑。",
            "草沒章臺阯，隄橫楚澤湄。",
            "野蓮侵稻隴，亞柳壓城陴。",
            "遇物傷凋換，登樓思漫瀰。",
            "金攢嫩橙子，瑿泛遠鸕鶿。",
            "仰竹藤纏屋，苫茆荻補籬。",
            "麪梨通蔕朽，火米帶芒炊。",
            "葦筍鍼筒束，鯾魚箭羽鬐。",
            "芋羹真底可，鱸鱠漫勞思。",
            "北渚銷魂望，南風著骨吹。",
            "度梅衣色漬，食稗馬蹄羸。",
            "院榷和泥鹼，官酤小麴醨。",
            "訛音煩繳繞，輕俗醜威儀。",
            "樹罕貞心柏，畦豐衛足葵。",
            "坳窪饒尰矮，游惰壓庸緇。",
            "病賽烏稱鬼，巫占瓦代龜。",
            "連陰蛙張王，瘴瘧雪治醫。",
            "我正窮於是，君寧念及茲。",
            "一篇從日下，雙鯉送天涯。",
            "坐捧迷前席，行吟忘結綦。",
            "匡床鋪錯繡，几案踴靈芝。",
            "形影同初合，參商喻此離。",
            "扇因秋棄置，鏡異月盈虧。",
            "壯志誠難奪，良辰豈復追。",
            "甯牛終夜永，潘鬢去年衰。",
            "溟渤深那測，穹蒼意在誰。",
            "馭方輕騕褭，車肯重辛夷。",
            "臥轍希濡沫，低顏受頷頤。",
            "世情焉足怪，自省固堪悲。",
            "溷鼠虛求潔，籠禽方訝飢。",
            "猶勝憶黃犬，幸得早圖之。"
        ],
        "title": "酬翰林白學士代書一百韻",
        "id": "63c586ff-dfa2-4c4e-88fe-4f017c9b52bb"
    },
    {
        "author": "元稹",
        "paragraphs": [
            "昔冠諸生首，初因三道徵。",
            "公卿碧墀會，名姓白麻稱。",
            "日月光遙射，煙霄志漸弘。",
            "榮班聯錦繡，諫紙賜牋藤。",
            "便欲呈肝膽，何言犯股肱。",
            "椎埋衝斗劒，消碎瑩壺冰。",
            "赤縣纔分務，青驄已迥乘。",
            "因騎度海鶻，擬殺蔽天鵬。",
            "縛虎聲空壯，連鼇力未勝。",
            "風翻波竟蹙，山壓勢逾崩。",
            "僇辱徒相困，蒼黃性不能。",
            "酣歌離峴頂，負氣入江陵。",
            "華表當蟾魄，高樓挂玉繩。",
            "角聲悲掉蕩，城影暗稜層。",
            "軍幕威容盛，官曹禮數兢。",
            "心雖出雲鶴，身尚觸籠鷹。",
            "竦足良甘分，排衙苦未曾。",
            "通名參將校，抵掌見親朋。",
            "喣沫求涓滴，滄波怯斗升。",
            "荒居鄰鬼魅，羸馬步殑㱥。",
            "白草堂簷短，黃梅雨氣蒸。",
            "霑黏經汗席，颭閃盡油燈。",
            "夜怯餐膚蚋，朝煩拂面蠅。",
            "過從愁厭賤，專靜畏猜仍。",
            "旅寓誰堪託，官聯自可憑。",
            "甲科崔並騖，柱史李齊昇。",
            "共展排空翼，俱遭激遠矰。",
            "他鄉元易感，同病轉相矜。",
            "投分多然諾，忘言少愛憎。",
            "誓將探胏腑，恥更辨淄澠。",
            "會宿形骸遠，論交意氣增。",
            "一心吞渤澥，戮力拔嵩恆。",
            "語到磨圭角，疑消破弩癥。",
            "吹噓期指掌，患難許檐簦。",
            "鎩翮鸞棲棘，藏鋒箭在弸。",
            "雪中方覩桂，木上莫施罾。",
            "且泛夤沿水，兼過被病僧。",
            "有時鞭欵段，盡日醉儚僜。",
            "躡屐看秧稻，敲船和採菱。",
            "叉魚江火合，喚客谷神應。",
            "嘯傲雖開口，幽憂復滿膺。",
            "望雲鰭撥剌，透匣色騰凌。",
            "每想潢池寇，猶稽赤族懲。",
            "夔龍勞算畫，貔虎帶威稜。",
            "逐鳥忠潛奮，懸旌意遠凝。",
            "弢弓思徹札，絆驥悶牽緪。",
            "運甓調辛苦，聞雞屢寢興。",
            "閑隨人兀兀，夢聽鼓鼟鼟。",
            "班筆行看擲，黃陂莫漫澄。",
            "騏驎高閣上，須及壯時登。"
        ],
        "title": "紀懷贈李六戶曹崔二十功曹五十韻",
        "id": "d9a797ae-9623-412f-8b66-4d18a7e5be7f"
    },
    {
        "author": "元稹",
        "paragraphs": [
            "憶昔鳳翔城，齠年是事榮。",
            "理家煩伯舅，相宅盡吾兄。",
            "詩律蒙親授，朋遊忝自迎。",
            "題頭筠管縵，教射角弓騂。",
            "矮馬駞鬉䪜，犛牛獸面纓。",
            "對談依赳赳，送客步盈盈。",
            "米椀諸賢讓，蠡杯大戶傾。",
            "一船席外語，三榼拍心精。",
            "傳盞加分數，橫波擲目成。",
            "華奴歌淅淅，媚子舞卿卿。",
            "鬬設狂爲好，誰憂飲敗名。",
            "屠過隱朱亥，樓夢古秦嬴。",
            "環坐唯便草，投盤暫廢觥。",
            "春郊纔爛熳，夕鼓已砰轟。",
            "荏苒移灰琯，喧闐勌塞兵。",
            "糟漿聞漸足，書劒訝無成。",
            "抵璧慙虛棄，彈珠覺用輕。",
            "遂籠雲際鶴，來狎谷中鶯。",
            "學問攻方苦，篇章興太清。",
            "囊疎螢易透，錐鈍股多坑。",
            "筆陣戈矛合，文房棟桷撐。",
            "豆萁才敏儁，羽獵正崢嶸。",
            "岐下尋時別，京師觸處行。",
            "醉眠街北廟，閑繞宅南營。",
            "柳愛凌寒軟，梅憐上番驚。",
            "觀松青黛笠，欄藥紫霞英。",
            "盡日聽僧講，通宵詠月明。",
            "正耽幽趣樂，旋被宦途縈。",
            "吏晉資材枉，留秦歲序更。",
            "我髯黳數寸，君髮白千莖。",
            "芸閣懷鉛暇，姑峰帶雪晴。",
            "何由身倚玉，空覩翰飛瓊。",
            "世道難於劒，讒言巧似笙。",
            "但憎心可轉，不解跽如擎。",
            "始效神羊觸，俄隨旅鴈征。",
            "孤芳安可駐，五鼎幾時烹。",
            "潦倒沉泥滓，欹危踐矯衡。",
            "登樓王粲望，落帽孟嘉情。",
            "巫峽連天水，章臺塞路荆。",
            "雨摧漁火燄，風引竹枝聲。",
            "分作屯之蹇，那知困亦亨。",
            "官曹三語掾，國器萬尋楨。",
            "逸傑雄姿迥，皇王雅論評。",
            "蕙依潛可習，雲合定誰令。",
            "原燎逢冰井，鴻流值木罌。",
            "智囊推有在，勇爵敢徒爭。",
            "迅拔看鵬舉，高音侍鶴鳴。",
            "所期人拭目，焉肯自佯盲。",
            "鉛鈍丁寧淬，蕪荒展轉耕。",
            "窮通須豹變，攖搏笑狼獰。",
            "愧捧芝蘭贈，還披胏腑呈。",
            "此生如未死，未擬變平生。"
        ],
        "title": "答姨兄胡靈之見寄五十韻",
        "id": "e81c1e7b-dec6-413c-a12f-0e1cac054b72"
    },
    {
        "author": "元稹",
        "paragraphs": [
            "奮迅君何晚，羈離我詎儔。",
            "鶴籠閑警露，鷹縛悶牽韝。",
            "蓬閣深沈省，荆門遠慢州。",
            "課書同吏職，旅宦各鄉愁。",
            "白日傷心過，滄江滿眼流。",
            "嘶風悲代馬，喘月伴吳牛。",
            "枯涸方窮轍，生涯不繫舟。",
            "猿啼三峽雨，蟬報兩京秋。",
            "珠玉慙新贈，芝蘭忝舊游。",
            "他年問狂客，須向老農求。"
        ],
        "title": "酬許五康佐",
        "id": "cf031530-a0f2-489c-908b-74ca603d96e8"
    },
    {
        "author": "元稹",
        "paragraphs": [
            "漢法戎施幕，秦官郡置監。",
            "蕭何歸舊印，鮑永授新銜。",
            "幣聘雖盈篋，泥章未破緘。",
            "蛛懸絲繚繞，鵲報語詀諵。",
            "再礪神羊角，重開憲簡函。",
            "鞶纓驄赳赳，緌珮繡縿縿。",
            "逸翮憐鴻翥，離心覺刃劖。",
            "聯游虧片玉，洞照失明鑒。",
            "遙想車登嶺，那無淚滿衫。",
            "茅蒸連蟒氣，衣漬度梅黬。",
            "象鬬緣谿竹，猿鳴帶雨杉。",
            "颶風狂浩浩，韶石峻嶄嶄。",
            "宿浦宜深泊，祈瀧在至諴。",
            "瘴江乘早度，毒草莫親芟。",
            "試蠱看銀黑，排腥貴食鹹。",
            "菌須蟲已蠹，菓重鳥先鵮。",
            "冰瑩懷貪水，霜清顧痛巖。",
            "珠璣當盡擲，薏苡詎能讒。",
            "荆俗欺王粲，吾生問季咸。",
            "遠書多不達，勤爲枉攕攕。"
        ],
        "title": "送崔侍御之嶺南二十韻",
        "id": "9d8ddb6a-0a57-4b7b-93ad-96a081b6295f"
    },
    {
        "author": "元稹",
        "paragraphs": [
            "鳴局寧虛日，閑窗任廢時。",
            "琴書甘盡棄，園井詎能窺。",
            "運石疑填海，爭籌憶坐帷。",
            "赤心方苦鬬，紅燭已先施。",
            "蛇勢縈山合，鴻聯度嶺遲。",
            "堂堂排直陣，袞袞逼羸師。",
            "懸劫偏深猛，回征特險巇。",
            "旁攻百道進，死戰萬般爲。",
            "異日玄黃隊，今宵黑白棊。",
            "斫營看迥點，對壘重相持。",
            "善敗雖稱怯，驕盈最易欺。",
            "狼牙當必碎，虎口禍難移。",
            "乘勝同三捷，扶顛望一詞。",
            "希因送目便，敢恃指縱奇。",
            "退引防邊策，雄吟斬將詩。",
            "眠牀都浪置，通夕共忘疲。",
            "曉雉風傳角，寒藂雪壓枝。",
            "繁星收玉版，殘月耀冰池。",
            "僧請聞鐘粥，賓催下藥巵。",
            "獸炎餘炭在，蠟淚短光衰。",
            "俛仰嗟陳跡，殷勤卜後期。",
            "公私牽去住，車馬各支離。",
            "分作終身癖，兼從是事隳。",
            "此中無限興，唯怕俗人知。"
        ],
        "title": "酬段丞與諸棊流會宿弊居見贈二十四韻",
        "id": "9253a6d3-3d63-4a08-917f-497aadb0333d"
    },
    {
        "author": "元稹",
        "paragraphs": [
            "鷗鷺元相得，杯觴每共傳。",
            "芳遊春爛熳，晴望月團圓。",
            "調笑風流劇，論文屬對全。",
            "賞花珠並綴，看雪璧常連。",
            "竹寺荒唯好，松齋小更憐。",
            "潛投孟公轄，狂乞莫愁錢。",
            "塵土拋書卷，槍籌弄酒權。",
            "令誇齊箭道，力鬬抹弓弦。",
            "但喜添樽滿，誰憂乏桂然。",
            "漸輕身外役，渾證飲中禪。",
            "及我辭雲陛，逢君仕圃田。",
            "音徽千里斷，魂夢兩情偏。",
            "足聽猿啼雨，深藏馬腹鞭。",
            "官醪半清濁，夷饌雜腥膻。",
            "顧影無依倚，甘心守靜專。",
            "那知暮江上，俱會落英前。",
            "欵曲生平在，悲涼歲序遷。",
            "鶴方同北渚，鴻又過南天。",
            "麗句慙虛擲，沈機嬾強牽。",
            "粗酬珍重意，工拙定相懸。"
        ],
        "title": "酬竇校書二十韻",
        "id": "b5d59d9d-e52a-4c05-b850-47fb66b39263"
    },
    {
        "author": "元稹",
        "paragraphs": [
            "楚塞分形勢，羊公壓大邦。",
            "因依多士子，參畫盡敦厖。",
            "岳璧閑相對，荀龍自有雙。",
            "共將船載酒，同泛月臨江。",
            "遠樹懸金鏡，深潭倒玉幢。",
            "委波添淨練，洞照滅凝釭。",
            "闐咽沙頭市，𤫩瓏竹岸窗。",
            "巴童唱巫峽，海客話神瀧。",
            "已困連飛盞，猶催未倒缸。",
            "飲荒情爛熳，風棹樂崢摐。",
            "勝事他年憶，愁心此夜降。",
            "知君皆逸韻，須爲應莛撞。"
        ],
        "title": "泛江翫月十二韻",
        "id": "ee2a018b-e708-404c-81e5-ae6d1a0cee91"
    },
    {
        "author": "元稹",
        "paragraphs": [
            "濩落因寒甚，沈陰與病偕。",
            "藥囊堆小案，書卷塞空齋。",
            "脹腹看成鼓，羸形漸比柴。",
            "道情憂易適，溫瘴氣難排。",
            "治尰扶輕杖，開門立靜街。",
            "耳鳴疑暮角，眼暗助昏霾。",
            "野竹連荒草，平陂接斷崖。",
            "坐隅甘對鵩，當路恐遭豺。",
            "蛇蠱迷弓影，鵰翎落箭靫。",
            "晚籬喧鬬雀，殘菊半枯荄。",
            "悵望悲回鴈，依遲傍古槐。",
            "一生長苦節，三省詎行怪。",
            "奔北翻成勇，司南却是咼。",
            "穹蒼真漠漠，風雨漫喈喈。",
            "彼美猶谿女，其誰占館娃。",
            "誠知通有日，太極浩無涯。",
            "布卦求无妄，祈天願孔皆。",
            "藏衰謀計拙，地僻往還乖。",
            "況羨蓮花侶，方欣綺席諧。",
            "鈿車迎妓樂，銀翰屈朋儕。",
            "白紵顰歌黛，同蹄墜舞釵。",
            "纖身霞出海，豔臉月臨淮。",
            "籌箸隨宜放，投盤止罰啀。",
            "紅娘留醉打，觥使及醒差。",
            "顧我潛孤憤，何人想獨懷。",
            "夜燈然檞葉，凍雪墮塼堦。",
            "壞壁虛缸倚，深爐小火埋。",
            "鼠驕銜筆硯，被冷束筋骸。",
            "畢竟圖斟酌，先須遣癘痎。",
            "槍旗如在手，那復敢崴㠢。"
        ],
        "title": "痁臥聞幕中諸公徵樂會飲因有戲呈三十韻",
        "id": "799d09c7-b7db-4e45-a9ea-1500216d6d46"
    },
    {
        "author": "元稹",
        "paragraphs": [
            "風波千里別，書信二年稀。",
            "乍見悲兼喜，猶驚是與非。",
            "身名判作夢，盃盞莫相違。",
            "草館同牀宿，沙頭待月歸。",
            "春深鄉路遠，老去宦情微。",
            "魏闕何由到，荆州且共依。",
            "人欺翻省事，官冷易藏威。",
            "但擬馴鷗鳥，無因用弩機。",
            "開張圖卷軸，顛倒醉衫衣。",
            "蓴菜銀絲嫩，鱸魚雪片肥。",
            "憐君詩似湧，贈我筆如飛。",
            "會遣諸伶唱，篇篇入禁闈。"
        ],
        "title": "酬友封話舊敘懷十二韻",
        "id": "545657de-d6a7-4051-91e3-a539862a6df2"
    },
    {
        "author": "元稹",
        "paragraphs": [
            "去去莫悽悽，餘杭接會稽。",
            "松門天竺寺，花洞若耶溪。",
            "浣渚逢新豔，蘭亭識舊題。",
            "山經秦帝望，壘辨越王棲。",
            "江樹春常早，城樓月易低。",
            "鏡呈湖面出，雲疊海潮齊。",
            "章甫官人戴，蓴絲姹女提。",
            "長干迎客鬧，小市隔煙迷。",
            "紙亂紅藍壓，甌凝碧玉泥。",
            "荆南無抵物，來日爲儂攜。"
        ],
        "title": "送王協律游杭越十韻",
        "id": "ba8ed091-2d31-4f42-8416-d2deed04c071"
    },
    {
        "author": "元稹",
        "paragraphs": [
            "風水荆門闊，文章蜀地豪。",
            "眼青賓禮重，眉白衆情高。",
            "思勇曾吞筆，投虛慣用刀。",
            "詞鋒倚天劒，學海駕雲濤。",
            "南郡傳紗帳，東方讓錦袍。",
            "旋吟新樂府，便續古離騷。",
            "雪岸猶封草，春江欲滿槽。",
            "餞筵君置醴，隨俗我餔糟。",
            "莫歎巴三峽，休驚鬢二毛。",
            "流年等頭過，人世各勞勞。"
        ],
        "title": "送東川馬逢侍御使回十韻",
        "id": "3567f8d0-9a5e-4412-8b21-49d6c1f1f305"
    },
    {
        "author": "元稹",
        "paragraphs": [
            "偶有衝天氣，都無處世才。",
            "未容榮路穩，先蹋禍機開。",
            "分久沉荆掾，慙經廁柏臺。",
            "理推愁易惑，鄉思病難裁。",
            "夜伴吳牛喘，春驚朔鴈回。",
            "北人腸斷送，西日眼穿頹。",
            "唯望魂歸去，那知詔下來。",
            "涸魚千丈水，殭燕一聲雷。",
            "幽匣提清鏡，衰顏拂故埃。",
            "夢雲期紫閣，厭雨別黃梅。",
            "親戚迎時到，班行見處陪。",
            "文工猶畏忌，朝士絕嫌猜。",
            "新識蓬山傑，深交翰苑材。",
            "連投珠作貫，獨和玉成堆。",
            "劇敵徒相軋，羸師亦自媒。",
            "磨礱刮骨刃，翻擲委心灰。",
            "恐被神明哭，憂爲造化災。",
            "私調破葉箭，定飲搴旗杯。",
            "金寶潛砂礫，芝蘭似草萊。",
            "憑君毫髮鑒，莫遣翳莓苔。"
        ],
        "title": "酬盧祕書",
        "id": "c76f3ccd-1927-4788-a6bb-c5f58d000c39"
    },
    {
        "author": "元稹",
        "paragraphs": [
            "喜聞韓古調，兼愛近詩篇。",
            "玉磬聲聲徹，金鈴箇箇圓。",
            "高疎明月下，細膩早春前。",
            "花態繁於綺，閨情軟似綿。",
            "輕新便妓唱，凝妙入僧禪。",
            "欲得人人伏，能教面面全。",
            "延之苦拘檢，摩詰好因緣。",
            "七字排居敬，千詞敵樂天。",
            "殷勤閑太祝，好去老通川。",
            "莫漫裁章句，須饒紫禁仙。"
        ],
        "title": "見人詠韓舍人新律詩因有戲贈",
        "id": "8c895dac-d461-45d2-8613-940494bc98e4"
    },
    {
        "author": "元稹",
        "paragraphs": [
            "帝下赤霄符，搜求造化爐。",
            "中台歸內座，太一直南都。",
            "黃霸乘軺入，王尊叱馭趨。",
            "萬人東道送，六纛北風驅。",
            "棧閣纔傾蓋，關門已合繻。",
            "貫魚行邐迤，交馬語踟躕。",
            "去速熊羆兆，來馳虎豹夫。",
            "昔憐三易地，今訝兩分途。",
            "別路環山雪，離章運寸珠。",
            "鋒鋩斷犀兕，波浪沒蓬壺。",
            "區宇聲雖動，淮河孽末誅。",
            "將軍遙策畫，師氏密訏謨。",
            "漢上壇仍築，褒西陣再圖。",
            "公方先二虜，何暇進愚儒。"
        ],
        "title": "奉和權相公行次臨闕驛逢僕射相公歸朝俄頃分途因以奉贈詩十四韻",
        "id": "e04a8844-2663-48cb-b8de-5989fbf5845b"
    },
    {
        "author": "元稹",
        "paragraphs": [
            "我病方吟越，君行已過湖。",
            "去應緣直道，哭不爲窮途。",
            "亞竹寒驚牖，空堂夜向隅。",
            "暗魂思背燭，危夢怯乘桴。",
            "坐痛筋骸憯，旁嗟物候殊。",
            "雨蒸蟲沸渭，浪湧怪睢盱。",
            "索綆飄蚊蚋，蓬麻甃舳艫。",
            "短簷苫稻草，微俸封漁租。",
            "泥浦喧撈蛤，荒郊險鬬貙。",
            "鯨吞近溟漲，猿鬧接黔巫。",
            "芒屩泅牛婦，丫頭蕩槳夫。",
            "酢醅荷裹賣，醨酒水淋沽。",
            "舞態翻鸜鵒，歌詞咽鷓鴣。",
            "夷音啼似笑，蠻語謎相呼。",
            "江郭船添店，山城木豎郛。",
            "吠聲沙市犬，爭食墓林烏。",
            "獷俗誠堪憚，妖神甚可虞。",
            "欲令仁漸及，已被瘧潛圖。",
            "膳減思調鼎，行稀恐蠹樞。",
            "雜蓴多剖鱔，和黍半蒸菰。",
            "綠糉新菱實，金丸小木奴。",
            "芋羹真蹔淡，䶉炙漫塗蘇。",
            "炰鼈那勝羜，烹鯄只似鱸。",
            "楚風輕似蜀，巴地濕如吳。",
            "氣濁星難見，州斜日易晡。",
            "通宵但雲霧，未酉即桑榆。",
            "瘴窟蛇休蟄，炎溪暑不徂。",
            "倀魂陰叫嘯，鵩貌晝踟躕。",
            "鄉里家藏蠱，官曹世乏儒。",
            "斂緡偷印信，傳箭作符繻。",
            "椎髻拋巾幗，鑹刀代轆轤。",
            "當心鞙銅鼓，背弝射桑弧。",
            "豈復民甿料，須將鳥獸驅。",
            "是非渾並漆，詞訟敢研朱。",
            "陋室鴞窺伺，衰形蟒覬覦。",
            "鬢毛霜點合，襟淚血痕濡。",
            "倍憶京華伴，偏忘我爾軀。",
            "謫居今共遠，榮路昔同趨。",
            "科試銓衡局，衙參典校廚。",
            "月中分桂樹，天上識昌蒲。",
            "應召逢鴻澤，陪游值賜酺。",
            "心唯撞衛磬，耳不亂齊竽。",
            "海岱詞鋒截，皇王筆陣敺。",
            "疾奔凌騕褭，高唱軋吳歈。",
            "點檢張儀舌，提攜傅說圖。",
            "擺囊看利頴，開頷出明珠。",
            "並取千人特，皆非十上徒。",
            "白麻雲色膩，墨詔電光麤。",
            "衆口貪歸美，何顏敢妬姝。",
            "秦臺納紅旭，酆匣洗黃壚。",
            "諫獵寧規避，彈豪詎囁嚅。",
            "胏肝憎巧曲，蹊徑絕縈迂。",
            "誓遣朝綱振，忠饒翰苑輸。",
            "驥調方汗血，蠅點忽成盧。",
            "遂謫栖遑掾，還飛送別盂。",
            "痛嗟親愛隔，顛望友朋扶。",
            "狸病翻隨鼠，驄羸返作駒。",
            "物情良狥俗，時論太誣吾。",
            "瓶罄罍偏恥，松摧柏自枯。",
            "虎雖遭陷穽，龍不怕泥塗。",
            "重喜登賢苑，方欣佐伍符。",
            "判身入矛戟，輕敵比錙銖。",
            "驛騎來千里，天書下九衢。",
            "因教罷飛檄，便許到皇都。",
            "舟敗罌浮漢，驂疲杖過邘。",
            "郵亭一蕭索，烽候各崎嶇。",
            "饋餉人推輅，誰何吏執殳。",
            "拔家逃力役，連鏁責逋誅。",
            "防戍兄兼弟，收田婦與姑。",
            "縑緗工女竭，青紫使臣紆。",
            "望國參雲樹，歸家滿地蕪。",
            "破窗塵𡋯𡋯，幽院鳥嗚嗚。",
            "祖竹藂新筍，孫枝壓舊梧。",
            "晚花狂蛺蝶，殘蒂宿茱萸。",
            "始悟摧林秀，因銜避繳蘆。",
            "文房長遣閉，經肆未曾鋪。",
            "鵷鷺方求侶，鴟鳶已嚇雛。",
            "徵還何鄭重，斥去亦須臾。",
            "迢遞投遐徼，蒼黃出奧區。",
            "通川誠有咎，湓口定無辜。",
            "利器從頭匣，剛腸到底刳。",
            "薰蕕任盛貯，稊稗莫超踰。",
            "公幹經時臥，鍾儀幾歲拘。",
            "光陰流似水，蒸瘴熱於鑪。",
            "薄命知然也，深交有矣夫。",
            "救焚期骨肉，投分刻肌膚。",
            "二妙馳軒陛，三英詠袴襦。",
            "李多嘲蝘蜓，竇數集蜘蛛。",
            "數子皆奇貨，唯予獨朽株。",
            "邯鄲笑匍匐，燕蒯受揶揄。",
            "嬾學三閭憤，甘齊百里愚。",
            "耽眠稀醒素，憑醉少嗟吁。",
            "學問徒爲爾，書題盡已于。",
            "別猶多夢寐，情尚感凋枯。",
            "近喜司戎健，尋傷掌誥徂。",
            "士元名位屈，伯道子孫無。",
            "舊好飛瓊翰，新詩灌玉壺。",
            "幾催閑處泣，終作苦中娛。",
            "廉藺聲相讓，燕秦勢豈俱。",
            "此篇應絕倒，休漫捋髭鬚。"
        ],
        "title": "酬樂天東南行詩一百韻",
        "id": "dc110d69-e883-45b4-b69b-080c6d7bd941"
    },
    {
        "author": "元稹",
        "paragraphs": [
            "我自離鄉久，君那度嶺頻。",
            "一杯魂慘澹，萬里路艱辛。",
            "江館連沙市，瀧船泊水濱。",
            "騎田廻北顧，銅柱指南鄰。",
            "大壑浮三島，周天過五均。",
            "波心湧樓閣，規外布星辰。",
            "狒狒穿筒格，猩猩置屐馴。",
            "貢兼蛟女絹，俗重語兒巾。",
            "舶主腰藏寶，黃家砦起塵。",
            "歌鍾排象背，炊爨上魚身。",
            "電白雷山接，旗紅賊艦新。",
            "島夷徐市種，廟覡趙佗神。",
            "鳶跕方知瘴，蛇蘇不待春。",
            "曙潮雲斬斬，夜海火燐燐。",
            "冠冕中華客，梯航異域臣。",
            "果然皮勝錦，吉了舌如人。",
            "風黖秋茅葉，煙埋曉月輪。",
            "定應玄髮變，焉用翠毛珍。",
            "句漏沙須買，貪泉貨莫親。",
            "能傳稚川術，何患隱之貧。"
        ],
        "title": "和樂天送客遊嶺南二十韻",
        "id": "7c5775e2-be12-40ae-8382-ce87f9c2037c"
    },
    {
        "author": "元稹",
        "paragraphs": [
            "鄭驛騎翩翩，丘門子弟賢。",
            "文翁開學日，正禮騁途年。",
            "駿骨黃金買，英髦絳帳延。",
            "趨風皆蹀足，侍坐各差肩。",
            "解榻招徐穉，登樓引仲宣。",
            "鳳攢題字扇，魚落講經筵。",
            "盛氣河包濟，貞姿嶽柱天。",
            "臯夔當五百，鄒魯重三千。",
            "科斗翻騰取，關雎教授先。",
            "篆垂朝露滴，詩綴夜珠聯。",
            "逸禮多心匠，焚書舊口傳。",
            "陳遵修尺牘，阮瑀讓飛牋。",
            "中的顏初啓，抽毫踵未旋。",
            "森羅萬木合，屬對百花全。",
            "詞海跳波湧，文星拂坐懸。",
            "戴馮遙避席，祖逖後施鞭。",
            "西蜀凌雲賦，東陽詠月篇。",
            "勁芟鼇足斷，精貫蝨心穿。",
            "浩汗神彌王，鷂颺興欲仙。",
            "冰壺通皓雪，綺樹眇晴煙。",
            "驅駕雷霆走，鋪陳錦繡鮮。",
            "情機登穾奧，流韻溢山川。",
            "墨客膺潛服，談賓膝誤前。",
            "張鱗定摧敗，折角反矜憐。",
            "句句推瓊玉，聲聲播管弦。",
            "纖新撩造化，澒洞斡陶甄。",
            "衛磬琤鍧極，齊竽僭濫偏。",
            "空虛慙炙輠，點竄許懷鉛。",
            "憊色秋來草，哀吟雨後蟬。",
            "自傷魂慘沮，何暇思幽玄。",
            "喜到樽罍側，愁親几案邊。",
            "菁華知竭矣，胏腑尚求旃。",
            "抵滯渾成醉，徘徊轉慕膻。",
            "老歎才漸少，閑苦病相煎。",
            "瓦礫難追琢，芻蕘分棄捐。",
            "漫勞成懇懇，那得美娟娟。",
            "拙劣仍非速，迂愚且異專。",
            "移時停筆硯，揮景乏戈鋋。",
            "儀舌忻猶在，舒帷誓不褰。",
            "會將連獻楚，深恥謬游燕。",
            "蒲有臨書葉，韋充讀易編。",
            "沙須披見寶，經擬帶耕田。",
            "入霧長期閏，持朱本望研。",
            "輪轅呈曲直，鑿枘取方圓。",
            "呼吸寧徒爾，霑濡豈浪然。",
            "過簫資響亮，隨水漲淪漣。",
            "惜日看圭短，偷光恨壁堅。",
            "勤勤彫朽木，細細導蒙泉。",
            "傳癖今應甚，頭風昨已痊。",
            "丹青公舊物，一爲變蚩妍。"
        ],
        "title": "獻滎陽公詩五十韻",
        "id": "6326d175-7980-4cbc-9237-62120d12a482"
    },
    {
        "author": "元稹",
        "paragraphs": [
            "忽見君新句，君吟我舊篇。",
            "見當巴徼外，吟在楚江前。",
            "思鄙寧通律，聲清遂扣玄。",
            "三都時覺重，一顧世稱妍。",
            "排韻曾遙荅，分題幾共聯。",
            "昔憑銀翰寫，今賴玉音宣。",
            "布鼓隨椎響，坯泥仰匠圓。",
            "鈴因風斷續，珠與調牽緜。",
            "阮籍驚長嘯，商陵怨別弦。",
            "猿羞啼月峽，鶴讓警秋天。",
            "志士潛興感，高僧暫廢禪。",
            "興飄滄海動，氣合碧雲連。",
            "點綴工微者，吹噓勢特然。",
            "休文徒倚檻，彥伯浪回船。",
            "伎樂當筵唱，兒童滿巷傳。",
            "改張思婦錦，騰躍賈人牋。",
            "魏拙虛教出，曹風敢望痊。",
            "定遭才子笑，恐賺學生癲。",
            "裁什情何厚，飛書信不專。",
            "隼猜鴻蓄縮，虎橫犬迍邅。",
            "水墨看雖久，瓊瑤喜尚全。",
            "纔從魚裏得，便向市頭懸。",
            "夜置堂東序，朝鋪座右邊。",
            "手尋韋欲絕，淚滴紙渾穿。",
            "甘蔗銷殘醉，醍醐醒早眠。",
            "深藏那遽滅，同詠苦無緣。",
            "雅羨詩能聖，終嗟藥未仙。",
            "五千誠遠道，四十已中年。",
            "暗魄多相夢，衰容每自憐。",
            "卒章還慟哭，蚊蚋溢山川。"
        ],
        "title": "酬樂天江樓夜吟稹詩因成三十韻",
        "id": "e5d6b2c8-8c40-41bd-bc26-89b792f8b659"
    },
    {
        "author": "元稹",
        "paragraphs": [
            "未勘銀臺契，先排浴殿關。",
            "沃心因特召，[承]旨絕常班。",
            "颭閃才人袖，嘔鵶軟舉鐶。",
            "宮花低作帳，雲從積成山。",
            "密視樞機草，偷瞻咫尺顏。",
            "恩垂天語近，對久漏聲閑。",
            "丹陛曾同立，金鑾恨獨攀。",
            "筆無鴻業潤，袍愧紫文殷。",
            "河水通天上，瀛州接世間。"
        ],
        "title": "酬樂天待漏入閤見贈",
        "id": "dddafe62-5195-43d1-ae5d-8b1ac66eb1ca"
    },
    {
        "author": "元稹",
        "paragraphs": [
            "雁思欲回賓，風聲乍變新。",
            "各攜紅粉伎，俱伴紫垣人。",
            "水面波疑縠，山腰虹似巾。",
            "柳條黃大帶，茭葑綠文茵。",
            "雪盡纔通屐，汀寒未有蘋。",
            "向陽偏曬羽，依岸小游鱗。",
            "浦嶼崎嶇到，林園次第巡。",
            "墨池憐嗜學，丹井羨登真。",
            "雅歎游方盛，聊非意所親。",
            "白頭辭北闕，滄海是東鄰。",
            "問俗煩江界，蒐畋想渭津。",
            "故交音訊少，歸夢往來頻。",
            "獨喜同門舊，皆爲列郡臣。",
            "三刀連地軸，一葦礙車輪。",
            "尚阻青天霧，空瞻白玉塵。",
            "龍因雕字識，犬爲送書馴。",
            "勝事無窮境，流年有限身。",
            "嬾將閑氣力，爭鬬野塘春。"
        ],
        "tags": [
            "西湖"
        ],
        "title": "酬樂天早春閑遊西湖頗多野趣恨不得與微之同賞因思在越官重事殷鏡湖之遊或恐未暇因成十八韻見寄樂天前篇到時適會予亦宴鏡湖南亭因述目前所睹以成酬荅末章亦示暇誠則勢使之然亦欲粗爲恬養之贈耳",
        "id": "d7890db1-28cc-4cc4-b81a-90b6f9d68568"
    },
    {
        "author": "元稹",
        "paragraphs": [
            "官借江邊宅，天生地勢坳。",
            "敧危饒壞構，迢遞接長郊。",
            "怪鵩頻棲息，跳蛙頗混殽。",
            "總無籬繳繞，尤怕虎咆哮。",
            "停潦魚招獺，空倉鼠敵貓。",
            "土虛煩穴蟻，柱朽畏藏蛟。",
            "蛇虺吞簷雀，豺狼逐野麃。",
            "犬驚狂浩浩，雞亂響嘐嘐。",
            "濩落貧甘守，荒涼穢盡包。",
            "斷簾飛熠燿，當戶網蠨蛸。",
            "曲突翻成沼，行廊却代庖。",
            "橋橫老顛枿，馬病裛芻茭。",
            "一一牀頭點，連連砌下泡。",
            "辱泥疑在絳，避雨想經崤。",
            "相顧憂爲鼈，誰能復繫匏。",
            "誓心來利往，卜食過安爻。",
            "何計逃昏墊，移文報舊交。",
            "棟梁存伐木，苫蓋愧分茅。",
            "金琯排黃荻，琅玕褭翠梢。",
            "花塼水面鬬，鴛瓦玉聲敲。",
            "方礎荆山採，修掾郢匠鉋。",
            "隱錐雷震蟄，破竹箭鳴骹。",
            "正寢初停午，頻眠欲轉胞。",
            "囷圓收薄祿，廚敝備嘉肴。",
            "各各人寧宇，雙雙燕賀巢。",
            "高門受車轍，華廐稱蒲捎。",
            "尺寸皆隨用，毫釐敢浪拋。",
            "篾餘籠白鶴，枝賸架青鵁。",
            "製榻容筐篚，施關拒斗筲。",
            "欄干防汲井，密室待持膠。",
            "庭草傭工薙，園蔬稚子掊。",
            "本圖閑種植，那要擇肥磽。",
            "綠柚勤勤數，紅榴箇箇抄。",
            "池清漉螃蟹，瓜蠹拾𧏘蟊。",
            "曬篆看沙鳥，磨刀綻海鮫。",
            "羅灰修藥竈，築垛閱弓弰。",
            "散誕都由習，童蒙剩嬾教。",
            "最便陶靜飲，還作解愁嘲。",
            "近浦聞歸楫，遙城罷曉鐃。",
            "王孫如有問，須爲併揮鞘。"
        ],
        "title": "江邊四十韻",
        "id": "6c14a7b2-fa69-4730-b1c2-849eda7012d9"
    },
    {
        "author": "元稹",
        "paragraphs": [
            "節應寒灰下，春生返照中。",
            "未能消積雪，已漸少回風。",
            "迎氣邦經重，齋誠帝念隆。",
            "龍驤紫宸北，天壓翠壇東。",
            "仙仗搖佳彩，榮光荅聖衷。",
            "便從威仰座，隨入大羅宮。",
            "先到璇淵底，偷穿玳瑁櫳。",
            "館娃朝鏡晚，太液曉冰融。",
            "撩摘芳情徧，搜求好處終。",
            "九霄渾可可，萬姓尚忡忡。",
            "晝漏頻加箭，宵暉欲半弓。",
            "驅令三殿出，乞與百蠻同。",
            "直自方壺島，斜臨絕漠戎。",
            "南巡曖珠樹，西轉麗崆峒。",
            "度嶺梅甘坻，潛泉脈暗洪。",
            "悠悠鋪塞草，冉冉著江楓。",
            "蠶役投筐妾，耘催荷蓧翁。",
            "既蒸難發地，仍送嬾歸鴻。",
            "約略環區宇，殷勤綺鎬酆。",
            "華山青黛撲，渭水碧沙蒙。",
            "宿露清餘靄，晴煙塞迥空。",
            "燕巢纔點綴，鶯舌最惺愡。",
            "膩粉梨園白，臙脂桃徑紅。",
            "鬱金垂嫩柳，罯畫委高籠。",
            "地甲門闌大，天開禁掖崇。",
            "層臺張舞鳳，閣道架飛虹。",
            "麴糵調神化，鵷鸞竭至忠。",
            "歌鍾齊錫宴，車服獎庸功。",
            "俊造欣時用，閭閻賀歲豐。",
            "倡樓妝㸌㸌，農野綠芃芃。",
            "貴主驕矜盛，豪家恃賴雄。",
            "偏霑打毬彩，頻得鑄錢銅。",
            "專殺擒楊若，殊恩赦鄧通。",
            "女孫新在內，嬰稚近封公。",
            "游衍關心樂，詩書對面聾。",
            "盤筵饒異味，音樂斥庸工。",
            "酒愛油衣淺，杯誇瑪瑙烘。",
            "挑鬟玉釵髻，刺繡寶裝攏。",
            "啓齒呈編貝，彈絲動削蔥。",
            "醉圓雙媚靨，波溢兩明瞳。",
            "但賞歡無極，那知恨亦充。",
            "洞房閑窈窕，庭院獨蔥蘢。",
            "謝砌縈殘絮，班窗網曙蟲。",
            "望夫身化石，爲伯首如蓬。",
            "顧我沉憂士，騎他老病驄。",
            "靜街乘曠蕩，初日接曈曨。",
            "飲敗胏常渴，魂驚耳更聰。",
            "虛逢好陽豔，其那苦昏懜。",
            "僶俛還移步，持疑又省躬。",
            "慵將疲顇質，漫走倦羸僮。",
            "季月行當暮，良辰坐歎窮。",
            "晉悲焚介子，魯願浴沂童。",
            "燧改鮮妍火，陰繁晻澹桐。",
            "瑞雲低𢈁𢈁，香雨潤濛濛。",
            "藥溉分窠數，籬栽備幼沖。",
            "種莎憐見葉，護筍冀成筒。",
            "有夢多爲蝶，因蒐定坐熊。",
            "漂沈隨壞芥，榮茂委蒼穹。",
            "震動風千變，晴和鶴一沖。",
            "丁寧搴芳侶，須識未開叢。"
        ],
        "title": "春六十韻",
        "id": "c99e55a4-ea4a-49ea-b3ca-980c39777cdf"
    },
    {
        "author": "元稹",
        "paragraphs": [
            "蓂葉標新朔，霜豪引細輝。",
            "白眉驚半隱，虹勢訝全微。",
            "涼魄潭空洞，虛弓雁畏威。",
            "上弦何汲汲，佳色轉依依。",
            "綺幕殘燈斂，妝樓破鏡飛。",
            "玲瓏穿竹樹，岑寂思幈幃。",
            "坐愛規將合，行看望已幾。",
            "絳河冰鑑朗，黃道玉輪巍。",
            "迥照偏瓊砌，餘光借粉闈。",
            "泛池相皎潔，壓桂共芳菲。",
            "的的當歌扇，娟娟透舞衣。",
            "殷勤入懷什，懇款墮雲圻。",
            "素液傳烘盞，鳴琴薦碧徽。",
            "椒房深肅肅，蘭路靄霏霏。",
            "翡翠通簾影，琉璃瑩殿扉。",
            "西園筵玳瑁，東壁射蛜蝛。",
            "老將占天陣，幽人釣石磯。",
            "荷鋤元亮息，回櫂子猷歸。",
            "迢遞同千里，孤高淨九圍。",
            "從星作風雨，配日麗旌旗。",
            "麟鬬寧徒設，蠅聲豈浪譏。",
            "司存委卿士，新拜出郊畿。",
            "今古雖云極，虧盈不易違。",
            "珠胎方夜滿，清露忍朝晞。",
            "漸減姮娥面，徐收楚練機。",
            "卞疑雕璧碎，潘感竟牀稀。",
            "捐篋辭班女，潛波蔽虙妃。",
            "氛埃誰定滅，蟾兔杳難希。",
            "須遣圓明盡，良嗟造化非。",
            "如能付刀尺，別爲創璿璣。"
        ],
        "title": "月三十韻",
        "id": "019b3965-59ae-46a8-8b7a-96f1cb9ab59c"
    },
    {
        "author": "元稹",
        "paragraphs": [
            "七月調神麴，三春釀綠醽。",
            "雕鐫荆玉盞，烘透內丘缾。",
            "試滴盤心露，疑添案上螢。",
            "滿尊凝止水，祝地落繁星。",
            "翻陋瓊漿濁，唯聞石髓馨。",
            "冰壺通角簟，金鏡徹雲屏。",
            "雪暎煙光薄，霜涵霽色泠。",
            "蚌珠懸皎皛，桂魄倒瀴溟。",
            "晝灑蟬將飲，宵揮鶴誤聆。",
            "琉璃驚太白，鍾乳訝微青。",
            "詎敢辭濡首，幷憐可鑒形。",
            "行當遣俗累，便得造禪扃。",
            "何憚說千日，甘從過百齡。",
            "但令長泛蟻，無復恨漂萍。",
            "膽壯還增氣，機忘反自冥。",
            "甕眠思畢卓，糟籍憶劉伶。",
            "髣髴中聖日，希夷夾大庭。",
            "眼前須底物，座右任他銘。",
            "刮骨都無痛，如泥未擬停。",
            "殘觴猶漠漠，華燭已熒熒。",
            "真性臨時見，狂歌半睡聽。",
            "喧闐爭意氣，調笑學娉婷。",
            "酩酊焉知極，羇離忽暫寧。",
            "雞聲催欲曙，蟾影照初醒。",
            "咽絕鵑啼竹，蕭撩雁去汀。",
            "遙城傳漏箭，鄉寺響風鈴。",
            "楚澤一爲梗，堯階屢變蓂。",
            "醉荒非獨此，愁夢幾曾經。",
            "每恥窮途哭，今那客淚零。",
            "感君澄醴酒，不遣渭和涇。"
        ],
        "title": "飲致用神麴酒三十韻",
        "id": "a8847586-067b-4b68-a2fc-740b860e11c1"
    },
    {
        "author": "元稹",
        "paragraphs": [
            "何年安石國，萬里貢榴花。",
            "迢遞河源道，因依漢使槎。",
            "酸辛犯蔥嶺，顦顇涉龍沙。",
            "初到摽珍木，多來比亂麻。",
            "深拋故園裏，少種貴人家。",
            "唯我荆州見，憐君胡地賒。",
            "從教當路長，兼恣入檐斜。",
            "綠葉裁煙翠，紅英動日華。",
            "新簾帬透影，疎牖燭籠紗。",
            "委作金爐燄，飄成玉砌瑕。",
            "乍驚珠綴密，終誤繡幃奢。",
            "琥珀烘梳碎，燕支嬾頰塗。",
            "風翻一樹火，電轉五雲車。",
            "絳帳迎宵日，芙蕖綻早牙。",
            "淺深俱隱映，前後各分葩。",
            "宿露低蓮臉，朝光借綺霞。",
            "暗虹徒繳繞，濯錦莫周遮。",
            "俗態能嫌舊，芳姿尚可嘉。",
            "非專愛顏色，同恨阻幽遐。",
            "滿眼思鄉淚，相嗟亦自嗟。"
        ],
        "title": "感石榴二十韻",
        "id": "d1734c10-cff7-42c7-8763-0b04378a3864"
    },
    {
        "author": "元稹",
        "paragraphs": [
            "北祖三禪地，西山萬樹松。",
            "門臨溪一帶，橋映竹千重。",
            "翦鑿基階正，包藏景氣濃。",
            "諸巖分院宇，雙嶺抱垣墉。",
            "舍利開層墖，香爐占小峰。",
            "道場居士置，經藏大師封。",
            "太子知栽植，神王守要衝。",
            "由旬排講座，丈六寫真容。",
            "佛語迦陵說，僧行猛虎從。",
            "修羅擡日拒，樓至拔霜鋒。",
            "畫井垂枯朽，穿池救噞喁。",
            "蕉非難敗壞，槿喻暫丰茸。",
            "寶界留遺事，金棺滅去蹤。",
            "鉢傳烘瑪瑙，石長翠芙蓉。",
            "影帳紗全落，繩牀土半壅。",
            "荒林迷醉象，危壁亞盤龍。",
            "行色憐初月，歸程待曉鐘。",
            "心源雖了了，塵世苦憧憧。",
            "宿蔭高聲懺，齋糧幷力舂。",
            "他生再來此，還願總相逢。"
        ],
        "title": "度門寺",
        "id": "1fb84b33-da4d-4bb9-bb7d-9bfeab08608b"
    },
    {
        "author": "元稹",
        "paragraphs": [
            "地勝宜臺殿，山晴離垢氛。",
            "現身千佛國，護世四王軍。",
            "碧耀高樓瓦，赬飛半壁文。",
            "鶴林縈古道，雁墖沒歸雲。",
            "幡影中天颺，鐘聲下界聞。",
            "攀蘿極峰頂，游目到江濆。",
            "馴鴿閑依綴，調猿靜守羣。",
            "虎行風捷獵，龍睡氣氛氳。",
            "穫稻禪衣卷，燒畬劫火焚。",
            "新英蜂采掇，荒草象耕耘。",
            "鉢付靈童洗，香教善女熏。",
            "果枝低罯罯，花雨澤雰雰。",
            "示化維摩疾，降魔力士勳。",
            "聽經神變見，說偈鳥紛紜。",
            "上境光猶在，深谿暗不分。",
            "竹籠煙欲暝，松帶日餘曛。",
            "真諦成知別，迷心尚有云。",
            "多生沈五蘊，宿習樂三墳。",
            "諭鹿車雖設，如蠶緒正棼。",
            "且將平等義，還奉聖明君。"
        ],
        "title": "大雲寺二十韻",
        "id": "b0e26451-3be1-460a-9f1d-e17607290640"
    },
    {
        "author": "元稹",
        "paragraphs": [
            "梁王開佛廟，雲構歲時遙。",
            "珠綴飛閑鴿，紅泥落碎椒。",
            "燈籠青燄短，香印白灰銷。",
            "古匣收遺施，行廊畫本朝。",
            "藏經霑雨爛，魔女捧花嬌。",
            "亞樹牽藤閣，橫查壓石橋。",
            "竹荒新筍細，池淺小魚跳。",
            "匠正琉璃瓦，僧鋤芍藥苗。",
            "旋蒸茶嫩葉，偏把柳長條。",
            "便欲忘歸路，方知隱易招。"
        ],
        "title": "和友封題開善寺十韻",
        "id": "e7c83743-6442-49fb-b288-203753683560"
    },
    {
        "author": "元稹",
        "paragraphs": [
            "簇蘂風頻壞，裁紅雨更新。",
            "眼看吹落地，便別一年春。"
        ],
        "title": "牡丹二首 一",
        "id": "9126df60-fdbd-4366-a7de-737c8008ab7d"
    },
    {
        "author": "元稹",
        "paragraphs": [
            "繁綠陰全合，衰紅展漸難。",
            "風光一擡舉，猶得暫時看。"
        ],
        "title": "牡丹二首 二",
        "id": "c57e3942-d51e-4d6c-af57-0993269f0ed8"
    },
    {
        "author": "元稹",
        "paragraphs": [
            "被色空成象，觀空色異真。",
            "自悲人是假，那復假爲人。"
        ],
        "title": "象人",
        "id": "ec33550f-5cd0-433f-ab85-a86a288eeeab"
    },
    {
        "author": "元稹",
        "paragraphs": [
            "片石與孤松，曾經物外逢。",
            "月臨棲鶴影，雲抱老人峰。",
            "蜀客君當問，秦官我舊封。",
            "積膏當琥珀，新劫長芙蓉。",
            "待補蒼蒼去，樛柯早變龍。"
        ],
        "title": "與楊十二巨源盧十九經濟同遊大安亭各賦二物各爲五韻探得松石",
        "id": "d6b9f2e8-6fd8-4b1c-9492-b6c5cd780ada"
    },
    {
        "author": "元稹",
        "paragraphs": [
            "飛舞先春雪，因依上番梅。",
            "一枝方漸秀，六出已同開。",
            "積素光逾密，真花節暗催。",
            "摶風飄不散，見晛忽偏摧。",
            "郢曲琴空奏，羌音笛自哀。",
            "今朝兩成詠，翻挾昔人才。"
        ],
        "title": "賦得春雪映早梅",
        "id": "98cf143d-0917-47aa-8a24-ce3db79ce765"
    },
    {
        "author": "元稹",
        "paragraphs": [
            "共惜連城寶，翻成無當巵。",
            "詎慙君子貴，深訝巧工隳。",
            "泛蟻功全小，如虹色不移。",
            "可憐殊礫石，何計辨糟醨。",
            "江海誠難滿，盤筵莫忘施。",
            "縱乖斟酌意，猶得對光儀。"
        ],
        "title": "賦得玉巵無當",
        "id": "012cfe29-e025-4b76-97ad-b096c3c25975"
    },
    {
        "author": "元稹",
        "paragraphs": [
            "將課司天曆，先觀近砌蓂。",
            "一旬開應月，五日數從星。",
            "桂滿叢初合，蟾虧影漸零。",
            "辨時長有素，數閏或餘青。",
            "墜葉推前事，新芽察未形。",
            "堯年始今歲，方欲瑞千齡。"
        ],
        "title": "賦得數蓂",
        "id": "dac18257-d38e-4150-a334-fd228d6a3bd3"
    },
    {
        "author": "元稹",
        "paragraphs": [
            "霜降三旬後，蓂餘一葉秋。",
            "玄陰迎落日，涼魄盡殘釣。",
            "半夜灰移琯，明朝帝御裘。",
            "潘安過今夕，休詠賦中愁。"
        ],
        "title": "賦得九月盡",
        "id": "dd96aa7d-7490-44c0-8c76-f9499f44b62a"
    },
    {
        "author": "元稹",
        "paragraphs": [
            "紅芳憐靜色，深與雨相宜。",
            "餘滴下纖蘂，殘珠墮細枝。",
            "浣花江上思，啼粉鏡中窺。",
            "念此低回久，風光幸一吹。"
        ],
        "title": "賦得雨後花",
        "id": "89ef0c6f-d36b-4825-9659-120c77e2bec5"
    },
    {
        "author": "元稹",
        "paragraphs": [
            "春靜曉風微，凌晨帶酒歸。",
            "遠山籠宿霧，高樹影朝暉。",
            "飲馬魚驚水，穿花露滴衣。",
            "嬌鶯似相惱，含囀傍人飛。"
        ],
        "title": "早歸",
        "id": "4c609eb2-61d7-4af4-9233-bfe611c6edfa"
    },
    {
        "author": "元稹",
        "paragraphs": [
            "竹露滴寒聲，離人曉思驚。",
            "酒醒秋簟冷，風急夏衣輕。",
            "寢倦解幽夢，慮閑添遠情。",
            "誰憐獨欹枕，斜月透窗明。"
        ],
        "title": "晚秋",
        "id": "798fd01e-5640-491a-b856-20f3f58be019"
    },
    {
        "author": "元稹",
        "paragraphs": [
            "蜀路危於劒，憐君自坦途。",
            "幾回曾啖炙，千里遠銜珠。",
            "野性便荒飲，時風忌酒徒。",
            "相門多禮讓，前後莫相踰。"
        ],
        "title": "送林復夢赴韋令辟",
        "id": "dad4f0cb-e7a1-4cde-877e-a181b7c8b7d7"
    },
    {
        "author": "元稹",
        "paragraphs": [
            "楊子愛言詩，春天好詠時。",
            "戀花從馬滯，聯句放杯遲。",
            "日映含煙竹，風牽臥柳絲。",
            "南山更多興，須作白雲期。"
        ],
        "title": "憶楊十二",
        "id": "c9599c93-9d2d-4ca0-9ff3-1ee8df809789"
    },
    {
        "author": "元稹",
        "paragraphs": [
            "綺樹滿朝陽，融融有露光。",
            "雨多疑濯錦，風散似分妝。",
            "葉密煙蒙火，枝低繡拂牆。",
            "更憐當暑見，留詠日偏長。"
        ],
        "title": "夜合",
        "id": "9a095532-df23-4c16-b7d7-02dd9fc3e563"
    },
    {
        "author": "元稹",
        "paragraphs": [
            "新篁纔解籜，寒色已青蔥。",
            "冉冉偏凝粉，蕭蕭漸引風。",
            "扶疎多透日，寥落未成叢。",
            "惟有團團節，堅貞大小同。"
        ],
        "title": "新竹",
        "id": "f19beb4c-5135-4a1c-8534-3945c8430474"
    },
    {
        "author": "元稹",
        "paragraphs": [
            "檐月驚殘夢，浮涼滿夏衾。",
            "蠨蛸低戶網，螢火度牆陰。",
            "爐暗燈光短，牀空帳影深。",
            "此時相望久，高樹憶橫岑。"
        ],
        "title": "秋相望",
        "id": "b7eac3f3-b918-4887-885d-d49e71f8764a"
    },
    {
        "author": "元稹",
        "paragraphs": [
            "病來閑臥久，因見靜時心。",
            "殘月曉窗迥，落花幽院深。",
            "望山移坐榻，行藥步牆陰。",
            "車馬門前度，遙聞哀苦吟。"
        ],
        "title": "春病",
        "id": "dac5ab62-cc19-4f32-9667-4ed0077ee6c3"
    },
    {
        "author": "元稹",
        "paragraphs": [
            "深院虎溪竹，遠公身自栽。",
            "多慙折君節，扶我出山來。",
            "貴宅安危步，難將混俗材。",
            "還投輞川水，從作老龍回。"
        ],
        "title": "山竹枝",
        "id": "30c10188-d6da-4384-a219-25b8bf00bff8"
    },
    {
        "author": "元稹",
        "paragraphs": [
            "近聞胡隱士，潛認得心王。",
            "不恨百年促，翻悲萬劫長。",
            "有修終有限，無事亦無殃。",
            "慎莫通方便，應機不頓忘。"
        ],
        "title": "悟禪三首寄胡果 一",
        "id": "3d086a93-0b1d-4a07-a994-6e76198a17d6"
    },
    {
        "author": "元稹",
        "paragraphs": [
            "百年都幾日，何事苦囂然。",
            "晚歲倦爲學，閑心易到禪。",
            "病宜多宴坐，貧似少攀緣。",
            "自笑無名字，因名自在天。"
        ],
        "title": "悟禪三首寄胡果 二",
        "id": "2b7ae190-430b-47fa-99a4-3c5dfaf383df"
    },
    {
        "author": "元稹",
        "paragraphs": [
            "近見新章句，因知見在心。",
            "春游晉祠水，晴上霍山岑。",
            "問法僧當偈，還丹客贈金。",
            "莫驚頭欲白，禪觀老彌深。"
        ],
        "title": "悟禪三首寄胡果 三",
        "id": "6d6865db-c817-450d-9c4f-42b95c941275"
    },
    {
        "author": "元稹",
        "paragraphs": [
            "陶君喜不遇，予每爲君言。",
            "今日東臺去，澄心在陸渾。",
            "旋抽隨日俸，幷買近山園。",
            "千萬崔兼白，殷勤承主恩。"
        ],
        "title": "東臺去",
        "id": "97b21fcf-2c71-4ade-b6dd-744e6618accf"
    },
    {
        "author": "元稹",
        "paragraphs": [
            "潞府筋角勁，戴光因合成。",
            "因君懷膽氣，贈我定交情。",
            "不擬閑穿葉，那能枉始生。",
            "唯調一隻箭，飛入破聊城。"
        ],
        "title": "戴光弓",
        "id": "b1764691-f3e8-453a-b9c8-ec3dfa2e27c8"
    },
    {
        "author": "元稹",
        "paragraphs": [
            "一言感激士，三世義忠臣。",
            "破甕嫌妨路，燒莊恥屬人。",
            "迥分遼海氣，閑蹋洛陽塵。",
            "儻使權由我，還君白馬津。"
        ],
        "title": "劉頗詩",
        "id": "89403a0f-4a7e-496f-980b-ab261d5a1d0e"
    },
    {
        "author": "元稹",
        "paragraphs": [
            "燈火隔簾明，竹梢風雨聲。",
            "詩篇隨意贈，杯酒越巡行。",
            "漫唱江朝曲，閑徵藥草名。",
            "莫辭終夜飲，朝起又營營。"
        ],
        "title": "夜飲",
        "id": "cd9d3425-7ad3-42c0-aca0-c8328a19d8c7"
    },
    {
        "author": "元稹",
        "paragraphs": [
            "嚴秦修此驛，兼漲驛前池。",
            "已種千竿竹，又栽千樹棃。",
            "四年三月半，新筍晚花時。",
            "悵望東川去，等閑題作詩。"
        ],
        "title": "襃城驛",
        "id": "80c921a7-8d8a-4e92-9952-49bf6e5654d3"
    },
    {
        "author": "元稹",
        "paragraphs": [
            "晻澹洲煙白，籬篩日脚紅。",
            "江喧過雲雨，船泊打頭風。",
            "艇子收魚市，鴉兒噪荻叢。",
            "不堪堤上立，滿眼是蚊蟲。"
        ],
        "title": "閑二首 一",
        "id": "c91be134-8bc6-4a1b-8577-021ce2f8abc4"
    },
    {
        "author": "元稹",
        "paragraphs": [
            "青衫經夏黕，白髮望鄉稠。",
            "雨冷新秋簟，星稀欲曙樓。",
            "連鴻盡南去，雙鯉本東流。",
            "北信無人寄，蟬聲滿樹頭。"
        ],
        "title": "閑二首 二",
        "id": "259c50f9-2131-4404-a442-35bd3b70e6c3"
    },
    {
        "author": "元稹",
        "paragraphs": [
            "江隄閱暗流，漏鼓急殘籌。",
            "片月低城堞，稀星轉角樓。",
            "鶴媒華表上，{篦𥫗+鳥}鵊柳枝頭。",
            "不爲來趨府，何因欲曙遊。"
        ],
        "title": "欲曙",
        "id": "873d6894-bc6d-447d-8042-7a8847e0f44a"
    },
    {
        "author": "元稹",
        "paragraphs": [
            "早歲顛狂伴，城中共幾年。",
            "有時潛步出，連夜小亭眠。",
            "月影侵牀上，花叢在眼前。",
            "今宵正風雨，空宅楚江邊。"
        ],
        "title": "寄胡靈之",
        "id": "fcd7ec50-36c9-4c76-bba5-d1abc18c15cd"
    },
    {
        "author": "元稹",
        "paragraphs": [
            "水怪潛幽草，江雲擁廢居。",
            "雷驚空屋柱，電照滿牀書。",
            "竹瓦風頻裂，茅檐雨漸疎。",
            "平生滄海意，此去怯爲魚。"
        ],
        "title": "夜雨",
        "id": "64167d4a-dae8-4bd9-8725-6f2a2fd0334b"
    },
    {
        "author": "元稹",
        "paragraphs": [
            "頓愈頭風疾，因吟口號詩。",
            "文章紛似繡，珠玉布如棊。",
            "健羨觥飛酒，蒼黃日映籬。",
            "命童寒色倦，撫穉晚啼飢。",
            "潦倒慙相識，平生頗自奇。",
            "明公將有問，林下是靈龜。"
        ],
        "title": "酬李六醉後見寄口號",
        "id": "7a1f6e57-20f4-4ff9-922d-8aac1a118229"
    },
    {
        "author": "元稹",
        "paragraphs": [
            "陶君三十七，挂綬出都門。",
            "我亦今年去，商山淅岸邨。",
            "冬修方丈室，春種桔橰園。",
            "千萬人間事，從茲不復言。"
        ],
        "title": "歸田",
        "id": "4e0acb89-0bc3-4682-87a2-701cc0494fbc"
    },
    {
        "author": "元稹",
        "paragraphs": [
            "總是玲瓏竹，兼藏淺漫溪。",
            "沙平深見底，石亂不成泥。",
            "煙火遙邨落，桑麻隔稻畦。",
            "此中如有問，甘被到頭迷。"
        ],
        "title": "緣路",
        "id": "7642989a-74c8-4e46-8ab1-3c0b3b97aa95"
    },
    {
        "author": "元稹",
        "paragraphs": [
            "乘興無羈束，閑行信馬蹄。",
            "路幽穿竹遠，野迥望雲低。",
            "素帚茅花亂，圓珠稻實齊。",
            "如何盧進士，空戀醉如泥。"
        ],
        "title": "誚盧戡與予數約遊三寺戡獨沈醉而不行",
        "id": "39b96ab4-54a6-4083-bd94-3147ec1b07e6"
    },
    {
        "author": "元稹",
        "paragraphs": [
            "楊公三不惑，我惑兩般全。",
            "逢酒判身病，拈花盡意憐。",
            "水生低岸沒，梅蹙小珠連。",
            "千萬紅顏輩，須驚又一年。"
        ],
        "title": "遣春三首 一",
        "id": "f918b6f5-8cd9-468c-b3a9-0e192436a66f"
    },
    {
        "author": "元稹",
        "paragraphs": [
            "柳眼開渾盡，梅心動已闌。",
            "風光好時少，杯酒病中難。",
            "學問慵都廢，聲名老更判。",
            "唯餘看花伴，未免憶長安。"
        ],
        "title": "遣春三首 二",
        "id": "e1630277-c5c5-42d3-b5c9-190f346c00ce"
    },
    {
        "author": "元稹",
        "paragraphs": [
            "失却遊花伴，因風浪引將。",
            "柳堤遙認馬，梅徑誤尋香。",
            "晚景行看謝，春心漸欲狂。",
            "園林都不到，何處枉風光。"
        ],
        "title": "遣春三首 三",
        "id": "4ac218bc-c596-4eba-822c-e42344cf124f"
    },
    {
        "author": "元稹",
        "paragraphs": [
            "一日今年始，一年前事空。",
            "淒涼百年事，應與一年同。"
        ],
        "title": "歲日",
        "id": "da350090-e297-4f80-8fd3-3d440b97f166"
    },
    {
        "author": "元稹",
        "paragraphs": [
            "高處望瀟湘，花時萬井香。",
            "雨餘憐日嫩，歲閏覺春長。",
            "霞剎分危牓，煙波透遠光。",
            "情知樓上好，不是仲宣鄉。"
        ],
        "title": "湘南登臨湘樓",
        "id": "a7dcb73d-37ac-4df5-858b-ea11bfcab662"
    },
    {
        "author": "元稹",
        "paragraphs": [
            "晚日宴清湘，晴空走豔陽。",
            "花低愁露醉，絮起覺春狂。",
            "舞旋紅裙急，歌垂碧袖長。",
            "甘心出童羖，須一盡時荒。"
        ],
        "title": "晚宴湘亭",
        "id": "f01afb00-59b5-484a-b2f3-e76bb1717686"
    },
    {
        "author": "元稹",
        "paragraphs": [
            "飲醉日將盡，醒時夜已闌。",
            "暗燈風燄曉，春席水窗寒。",
            "未解縈身帶，猶傾墜枕冠。",
            "呼兒問狼藉，疑是夢中歡。"
        ],
        "title": "酒醒",
        "id": "2a3cb0d0-89e9-4dc4-bca0-da2bc61718f7"
    },
    {
        "author": "元稹",
        "paragraphs": [
            "遠地難逢侶，閑人且獨行。",
            "上山隨老鶴，接酒待殘鸎。",
            "花當西施面，泉勝衛玠清。",
            "鵜鶘滿春野，無限好同聲。"
        ],
        "title": "獨遊",
        "id": "7dc2316f-aced-4ab3-a30a-41e8c1b5d6e0"
    },
    {
        "author": "元稹",
        "paragraphs": [
            "人生除泛海，便到洞庭波。",
            "駕浪沉西日，吞空接曙河。",
            "虞巡竟安在，軒樂詎曾過。",
            "唯有君山下，狂風萬古多。"
        ],
        "tags": [
            "洞庭湖"
        ],
        "title": "洞庭湖",
        "id": "67c3da71-0821-41bf-a3db-ca498688fb4b"
    },
    {
        "author": "元稹",
        "paragraphs": [
            "故鄉千里夢，往事萬重悲。",
            "小雪沈陰夜，閑窗老病時。",
            "獨聞歸去鴈，偏詠別來詩。",
            "慚愧紅妝女，頻驚兩鬢絲。"
        ],
        "title": "雪天",
        "id": "51974ef1-b8d8-4166-baca-7d4b9e8c147b"
    },
    {
        "author": "元稹",
        "paragraphs": [
            "平生本多思，況復老逢春。",
            "今日梅花下，他鄉值故人。"
        ],
        "title": "贈熊士登",
        "id": "f9cb9e32-4eac-41f3-a19a-52a4f044a04c"
    },
    {
        "author": "元稹",
        "paragraphs": [
            "十年常遠道，不忍別離聲。",
            "況復三巴外，仍逢萬里行。",
            "桐花新雨氣，梨葉晚春晴。",
            "到海知何日，風波從此生。"
        ],
        "title": "別嶺南熊判官",
        "id": "30cc1776-1373-48e5-b49d-c67fde633d71"
    },
    {
        "author": "元稹",
        "paragraphs": [
            "眼前明月水，先入漢江流。",
            "漢水流江海，西江過庾樓。",
            "庾樓今夜月，君豈在樓頭。",
            "萬一樓頭望，還應望我愁。"
        ],
        "title": "水上寄樂天",
        "id": "ca73e2e5-6e5a-438e-a481-372a8831d7ce"
    },
    {
        "author": "元稹",
        "paragraphs": [
            "望遠音書絕，臨川意緒長。",
            "殷勤眼前水，千里到河陽。"
        ],
        "title": "夏陽亭臨望寄河陽侍御堯",
        "id": "93def192-bc98-416c-9057-3664a224bede"
    },
    {
        "author": "元稹",
        "paragraphs": [
            "隔是身如夢，頻來不爲名。",
            "憐君近南住，時得到山行。"
        ],
        "title": "日高睡",
        "id": "1351b044-b89a-4fc3-85e3-d9e17297f0ed"
    },
    {
        "author": "元稹",
        "paragraphs": [
            "世累爲身累，閑忙不自由。",
            "殷勤輞川水，何事出山流。"
        ],
        "title": "輞川",
        "id": "2360a884-4907-4da4-93e1-3ebc4dc3c053"
    },
    {
        "author": "元稹",
        "paragraphs": [
            "爲結區中累，因辭洞裏花。",
            "還來舊城郭，煙火萬人家。"
        ],
        "title": "天壇歸",
        "id": "8ba94648-c512-4152-b3a1-3a5f4e53b4d5"
    },
    {
        "author": "元稹",
        "paragraphs": [
            "倦寢數殘更，孤燈暗又明。",
            "竹梢餘雨重，時復拂簾驚。"
        ],
        "title": "雨後",
        "id": "716d0de3-1d63-44c7-adc2-6632a34c7857"
    },
    {
        "author": "元稹",
        "paragraphs": [
            "多病苦虛羸，晴明強展眉。",
            "讀書心緒少，閑臥日長時。"
        ],
        "title": "晴日",
        "id": "d715a486-a4c6-4694-b408-9dae3ecd8707"
    },
    {
        "author": "元稹",
        "paragraphs": [
            "麋入神羊隊，烏驚海鷺眠。",
            "仍教百餘日，迎送直廳前。"
        ],
        "title": "直臺",
        "id": "12ad9a59-b634-4fd1-a0f5-eeefc89443d9"
    },
    {
        "author": "元稹",
        "paragraphs": [
            "寥落古行宮，宮花寂寞紅。",
            "白頭宮女在，閑坐說玄宗。"
        ],
        "tags": [
            "隋・唐・五代",
            "怀古",
            "宫怨",
            "唐诗三百首",
            "五言绝句"
        ],
        "title": "行宮",
        "id": "02943f6d-2c91-4d9c-9690-247eab9ae3ec"
    },
    {
        "author": "元稹",
        "paragraphs": [
            "秋風方索漠，霜貌足暌攜。",
            "今日騎驄馬，街中醉蹋泥。"
        ],
        "title": "醉行",
        "id": "5f99986f-0c0c-4efa-b660-5160aa94dea4"
    },
    {
        "author": "元稹",
        "paragraphs": [
            "遣悶多憑酒，公心只仰胡。",
            "挺身唯直指，無意獨欺愚。"
        ],
        "title": "指巡胡",
        "id": "6f0b2bc8-134b-460f-8a7d-b7540d063e9b"
    },
    {
        "author": "元稹",
        "paragraphs": [
            "聞君新酒熟，況值菊花秋。",
            "莫怪平生志，圖銷盡日愁。"
        ],
        "title": "飲新酒",
        "id": "bca9c210-fdbf-4b02-9bef-bf9bc3acbaae"
    },
    {
        "author": "元稹",
        "paragraphs": [
            "順俗唯團轉，居中莫動搖。",
            "愛君心不惻，猶訝火長燒。"
        ],
        "title": "香毬",
        "id": "59577abf-ce99-4aa1-a172-0af65d1c00c7"
    },
    {
        "author": "元稹",
        "paragraphs": [
            "年年秋意緒，多向雨中生。",
            "漸欲煙火近，稍憐衣服輕。",
            "詠詩閑處立，憶事夜深行。",
            "濩落尋常慣，淒涼別爲情。"
        ],
        "title": "景申秋八首 一",
        "id": "5d842a27-5a1a-48d8-87bf-b6bf55304f93"
    },
    {
        "author": "元稹",
        "paragraphs": [
            "蚊幌雨來卷，燭蛾燈上稀。",
            "啼兒冷秋簟，思婦問寒衣。",
            "簾斷螢火入，窗明蝙蝠飛。",
            "良辰日夜去，漸與壯心違。"
        ],
        "title": "景申秋八首 二",
        "id": "d54a89ca-a73e-442b-98e9-0ad6df390d48"
    },
    {
        "author": "元稹",
        "paragraphs": [
            "嗢嗢簷霤凝，丁丁窗雨繁。",
            "枕傾筒簟滑，幔颭案燈翻。",
            "喚魘兒難覺，吟詩婢苦煩。",
            "強眠終不著，閑臥暗消魂。"
        ],
        "title": "景申秋八首 三",
        "id": "408db686-9dc4-42b9-b417-6e6f3109e980"
    },
    {
        "author": "元稹",
        "paragraphs": [
            "瓶瀉高簷雨，窗來激箭風。",
            "病憎燈火暗，寒覺薄幃空。",
            "婢報樵蘇竭，妻愁院落通。",
            "老夫慵計數，教想蔡城東。"
        ],
        "title": "景申秋八首 四",
        "id": "cfc8e033-081e-4cea-bd80-fabc0ab807de"
    },
    {
        "author": "元稹",
        "paragraphs": [
            "風頭難著枕，病眼厭看書。",
            "無酒銷長夜，回燈照小餘。",
            "三元推廢王，九曜入乘除。",
            "廊廟應多算，參差斡太虛。"
        ],
        "title": "景申秋八首 五",
        "id": "380e9a6b-777e-4842-877b-50d2b0b91641"
    },
    {
        "author": "元稹",
        "paragraphs": [
            "經雨籬落壞，入秋田地荒。",
            "竹垂哀折節，蓮敗惜空房。",
            "小片慈菇白，低叢柚子黃。",
            "眼前撩亂輩，無不是同鄉。"
        ],
        "title": "景申秋八首 六",
        "id": "008ea4f5-5596-4c20-a485-3195084c2686"
    },
    {
        "author": "元稹",
        "paragraphs": [
            "雨柳枝枝弱，風光片片斜。",
            "蜻蜓憐曉露，蛺蝶戀秋花。",
            "飢啅空籬雀，寒棲滿樹鴉。",
            "荒涼池館內，不似有人家。"
        ],
        "title": "景申秋八首 七",
        "id": "edf23bd7-766e-4427-8b6a-39419e902624"
    },
    {
        "author": "元稹",
        "paragraphs": [
            "病苦十年後，連陰十日餘。",
            "人方教作鼠，天豈遣爲魚。",
            "鮫綻酆城劒，蟲凋鬼火書。",
            "出聞泥濘盡，何地不摧車。"
        ],
        "title": "景申秋八首 八",
        "id": "ab1dc725-a463-466a-bb8b-a70ff7eee1f9"
    },
    {
        "author": "元稹",
        "paragraphs": [
            "慘切風雨夕，沉吟離別情。",
            "燕辭前日社，蟬是每年聲。",
            "暗淚深相感，危心亦自驚。",
            "不如元不識，俱作路人行。"
        ],
        "title": "遣行十首 一",
        "id": "c45a54fc-1535-4029-b28e-d8b230e01109"
    },
    {
        "author": "元稹",
        "paragraphs": [
            "十五年前事，恓惶無限情。",
            "病僮更借出，羸馬共馳聲。",
            "射葉楊纔破，聞弓鴈已驚。",
            "小年辛苦學，求得苦辛行。"
        ],
        "title": "遣行十首 二",
        "id": "172ba709-45f7-4228-933b-cad93131e78c"
    },
    {
        "author": "元稹",
        "paragraphs": [
            "徙倚簷宇下，思量去住情。",
            "暗螢穿竹見，斜雨隔窗聲。",
            "就枕回轉數，聞雞撩亂驚。",
            "一家同草草，排比送君行。"
        ],
        "title": "遣行十首 三",
        "id": "abea8f2d-9e51-46ad-b122-fdaf1c004361"
    },
    {
        "author": "元稹",
        "paragraphs": [
            "已愴朋交別，復懷兒女情。",
            "相兄亦相舊，同病又同聲。",
            "白髮年年剩，秋蓬處處驚。",
            "不堪身漸老，頻送異鄉行。"
        ],
        "title": "遣行十首 四",
        "id": "88b9cf01-87da-4ac1-abb8-e4ddcc62e941"
    },
    {
        "author": "元稹",
        "paragraphs": [
            "塞上風雨思，城中兄弟情。",
            "北隨鵷立位，南送鴈來聲。",
            "遇適尤兼恨，聞書喜復驚。",
            "唯應遙料得，知我伴君行。"
        ],
        "title": "遣行十首 五",
        "id": "26f55d2e-80e3-44c4-9269-f37ce0720105"
    },
    {
        "author": "元稹",
        "paragraphs": [
            "暮欲歌吹樂，暗衝泥水情。",
            "稻花秋雨氣，江石夜灘聲。",
            "犬吠穿籬出，鷗眠起水驚。",
            "愁君明月夜，獨自入山行。"
        ],
        "title": "遣行十首 六",
        "id": "2813ccde-f3e5-4eb9-b1e7-6fa273b30143"
    },
    {
        "author": "元稹",
        "paragraphs": [
            "七過襃城驛，回回各爲情。",
            "八年身世夢，一種水風聲。",
            "尋覓詩章在，思量歲月驚。",
            "更悲西塞別，終夜繞池行。"
        ],
        "title": "遣行十首 七",
        "id": "d89a661a-974b-4215-b831-beb3479417f1"
    },
    {
        "author": "元稹",
        "paragraphs": [
            "襃縣驛前境，曲江池上情。",
            "南堤衰柳意，西寺晚鐘聲。",
            "雲水興方遠，風波心已驚。",
            "可憐皆老大，不得自由行。"
        ],
        "title": "遣行十首 八",
        "id": "1890307f-3123-4b81-aed9-b32600e5f84f"
    },
    {
        "author": "元稹",
        "paragraphs": [
            "見說巴風俗，都無漢性情。",
            "猿聲蘆管調，羌笛竹雞聲。",
            "迎候人應少，平安火莫驚。",
            "每逢危棧處，須作貫魚行。"
        ],
        "title": "遣行十首 九",
        "id": "26d65a96-fa9b-4df4-bd9b-752927d7957e"
    },
    {
        "author": "元稹",
        "paragraphs": [
            "聞道陰平郡，翛然古戍情。",
            "橋兼麋鹿蹋，山應鼓鼙聲。",
            "羌婦梳頭緊，蕃牛護尾驚。",
            "憐君閑悶極，只傍白江行。"
        ],
        "title": "遣行十首 十",
        "id": "8ac61d90-5ce4-4999-90c9-a969abb9c978"
    },
    {
        "author": "元稹",
        "paragraphs": [
            "何處生春早，春生雲色中。",
            "籠蔥閑著水，晻淡欲隨風。",
            "度曉分霞態，餘光庇雪融。",
            "晚來低漠漠，渾欲泥幽叢。"
        ],
        "title": "生春二十首 一",
        "id": "f5170856-6ead-4edf-b076-f7378a593959"
    },
    {
        "author": "元稹",
        "paragraphs": [
            "何處生春早，春生漫雪中。",
            "渾無到地片，唯逐入樓風。",
            "屋上些些薄，池心旋旋融。",
            "自悲銷散盡，誰假入蘭叢。"
        ],
        "title": "生春二十首 二",
        "id": "9a4ef431-d432-4382-8bcc-ba64a8352846"
    },
    {
        "author": "元稹",
        "paragraphs": [
            "何處生春早，春生霽色中。",
            "遠林橫返照，高樹亞東風。",
            "水凍霜威庇，泥新地氣融。",
            "漸知殘雪薄，杪近最憐叢。"
        ],
        "title": "生春二十首 三",
        "id": "ee3cdbe7-145e-48ac-995a-77ca43f2d81e"
    },
    {
        "author": "元稹",
        "paragraphs": [
            "何處生春早，春生曙火中。",
            "星圍分暗陌，煙氣滿晴風。",
            "宮樹棲鵶亂，城樓帶雪融。",
            "競排閶闔側，珂傘自相叢。"
        ],
        "title": "生春二十首 四",
        "id": "c31dfe5e-f537-41fc-8e29-865ecf856220"
    },
    {
        "author": "元稹",
        "paragraphs": [
            "何處生春早，春生曉禁中。",
            "殿階龍斾日，漏閣寶箏風。",
            "藥樹香煙重，天顏瑞氣融。",
            "柳梅渾未覺，青紫已叢叢。"
        ],
        "title": "生春二十首 五",
        "id": "82b5aad9-2e43-4717-9aab-04da6afd869c"
    },
    {
        "author": "元稹",
        "paragraphs": [
            "何處生春早，春生江路中。",
            "雨移臨浦市，晴候過湖風。",
            "蘆筍錐猶短，凌澌玉漸融。",
            "數宗船載足，商婦兩眉叢。"
        ],
        "title": "生春二十首 六",
        "id": "a8fc8df0-c6ac-4f7b-8476-8eb464b2c1a0"
    },
    {
        "author": "元稹",
        "paragraphs": [
            "何處生春早，春生野墅中。",
            "病翁閑向日，征婦嬾成風。",
            "斫筤天雖暖，穿區凍未融。",
            "鞭牛縣門外，爭土蓋蠶叢。"
        ],
        "title": "生春二十首 七",
        "id": "d62d3a70-1742-45fd-a08d-0be5ba5733f9"
    },
    {
        "author": "元稹",
        "paragraphs": [
            "何處生春早，春生冰岸中。",
            "尚憐扶臘雪，漸覺受東風。",
            "織女雲橋斷，波神玉貌融。",
            "便成嗚咽去，流恨與蓮叢。"
        ],
        "title": "生春二十首 八",
        "id": "76206acd-40e7-41bc-a957-12a30e59dd7e"
    },
    {
        "author": "元稹",
        "paragraphs": [
            "何處生春早，春生柳眼中。",
            "芽新纔綻日，茸短未含風。",
            "綠誤眉心重，黃驚蠟淚融。",
            "碧條殊未合，愁緒已先叢。"
        ],
        "title": "生春二十首 九",
        "id": "c746891e-189b-49e8-8459-459317031476"
    },
    {
        "author": "元稹",
        "paragraphs": [
            "何處生春早，春生梅援中。",
            "蘂排難犯雪，香乞擬來風。",
            "隴迥羌聲怨，江遙客思融。",
            "年年最相惱，緣未有諸叢。"
        ],
        "title": "生春二十首 十",
        "id": "fb1e142c-039f-4630-aa60-ea6c311ecbe0"
    },
    {
        "author": "元稹",
        "paragraphs": [
            "何處生春早，春生鳥思中。",
            "鵲巢移舊歲，䳒羽旋高風。",
            "鴻鴈驚沙暖，鴛鴦愛水融。",
            "最憐雙翡翠，飛入小梅叢。"
        ],
        "title": "生春二十首 十一",
        "id": "14140e43-736f-4e66-94e3-77a7297124b7"
    },
    {
        "author": "元稹",
        "paragraphs": [
            "何處生春早，春生池榭中。",
            "鏤瓊冰陷日，文縠水廻風。",
            "柳愛和身動，梅愁合樹融。",
            "草芽猶未出，挑得小萱叢。"
        ],
        "title": "生春二十首 十二",
        "id": "9077071d-8e11-463f-b540-cd3e65bd328c"
    },
    {
        "author": "元稹",
        "paragraphs": [
            "何處生春早，春生稚戲中。",
            "亂騎殘爆竹，爭唾小旋風。",
            "駡雨愁妨走，呵冰喜旋融。",
            "女兒針線盡，偷學五辛叢。"
        ],
        "title": "生春二十首 十三",
        "id": "62991599-6a5c-46c4-b197-4f07e39893ad"
    },
    {
        "author": "元稹",
        "paragraphs": [
            "何處生春早，春生人意中。",
            "曉妝雖近火，晴戲漸憐風。",
            "暗入心情嬾，先添酒思融。",
            "預知花好惡，偏在最深叢。"
        ],
        "title": "生春二十首 十四",
        "id": "4579fbab-df7b-4e90-ba1d-35bb35b4db41"
    },
    {
        "author": "元稹",
        "paragraphs": [
            "何處生春早，春生半睡中。",
            "見燈如見霧，聞雨似聞風。",
            "開眼猶殘夢，擡身便恐融。",
            "却成雙翅蝶，還繞庳花叢。"
        ],
        "title": "生春二十首 十五",
        "id": "55542850-61a0-4958-9f15-a65ca013f0b6"
    },
    {
        "author": "元稹",
        "paragraphs": [
            "何處生春早，春生曉鏡中。",
            "手寒勻面粉，鬟動倚簾風。",
            "宿霧梅心滴，朝光幕上融。",
            "思牽梳洗嬾，空拔綠絲叢。"
        ],
        "title": "生春二十首 十六",
        "id": "5c69fb38-d8a5-4dc1-a713-c17d084adcd0"
    },
    {
        "author": "元稹",
        "paragraphs": [
            "何處生春早，春生綺戶中。",
            "玉櫳穿細日，羅幔張輕風。",
            "柳軟腰支嫩，梅香密氣融。",
            "獨眠傍妬物，偷鏟合歡叢。"
        ],
        "title": "生春二十首 十七",
        "id": "7f22aec4-e20a-47f2-b637-6c81be69f2b6"
    },
    {
        "author": "元稹",
        "paragraphs": [
            "何處生春早，春生老病中。",
            "土膏蒸足腫，天暖癢頭風。",
            "似覺肌膚展，潛知血氣融。",
            "又添新一歲，衰白轉成叢。"
        ],
        "title": "生春二十首 十八",
        "id": "c6203fcb-4ab3-4af2-9b2a-4fa906d6cc94"
    },
    {
        "author": "元稹",
        "paragraphs": [
            "何處生春早，春生客思中。",
            "旅魂驚北鴈，鄉信是東風。",
            "縱有心灰動，無由鬢雪融。",
            "未知開眼日，空繞未開叢。"
        ],
        "title": "生春二十首 十九",
        "id": "f0a8c0eb-fbe9-478d-9e65-a6e9370a4b54"
    },
    {
        "author": "元稹",
        "paragraphs": [
            "何處生春早，春生濛雨中。",
            "裛塵微有氣，拂面細如風。",
            "柳誤啼珠密，梅驚粉汗融。",
            "滿空愁淡淡，應豫憶芳叢。"
        ],
        "title": "生春二十首 二十",
        "id": "3605d246-f841-4fc9-9af4-81e50af7ff21"
    },
    {
        "author": "元稹",
        "paragraphs": [
            "爾是無心水，東流有恨無。",
            "我心無說處，也共爾何殊。"
        ],
        "title": "嘉陵水",
        "id": "3ceee809-a65a-4eac-91d7-8b2859b4fa4e"
    },
    {
        "author": "元稹",
        "paragraphs": [
            "五上兩漫天，因師懺業緣。",
            "漫天無盡日，浮世有窮年。"
        ],
        "title": "漫天嶺贈僧",
        "id": "2070aa40-e05d-4f56-8cd5-81dc52349125"
    },
    {
        "author": "元稹",
        "paragraphs": [
            "天上無窮路，生期七十間。",
            "那堪九年內，五度百牢關。"
        ],
        "title": "百牢關",
        "id": "3a5a05fc-b27d-4506-afb8-6a1e6aebeff0"
    },
    {
        "author": "元稹",
        "paragraphs": [
            "君念世上川，嗟予老瘴天。",
            "那堪十日內，又長白頭年。"
        ],
        "title": "二月十九日酬王十八全素",
        "id": "8d86248a-1761-4971-bdf8-ee2ed0ed10a6"
    },
    {
        "author": "元稹",
        "paragraphs": [
            "激射分流闊，灣環此地多。",
            "暫停隨梗浪，猶閱敗霜荷。",
            "恨阻還江勢，思深到海波。",
            "自傷才畎澮，其奈贈珠何。"
        ],
        "title": "滎陽鄭公以稹寓居嚴茅有池塘之勝寄詩四首因有意獻",
        "id": "90d7fd77-5000-4cfd-8d58-0d1f0c8c6006"
    },
    {
        "author": "元稹",
        "paragraphs": [
            "蘄簟未經春，君先拭翠筠。",
            "知爲熱時物，預與瘴中人。",
            "碾玉連心潤，編牙小片珍。",
            "霜凝青汗簡，冰透碧游鱗。",
            "水魄輕涵黛，琉璃薄帶塵。",
            "夢成傷冷滑，驚臥老龍身。"
        ],
        "title": "酬樂天寄蘄州簟",
        "id": "27ac6dc5-8146-4d05-a26e-2b751770184f"
    },
    {
        "author": "元稹",
        "paragraphs": [
            "近日金鑾直，親於漢珥貂。",
            "內人傳帝命，丞相讓吾僚。",
            "浙郡懸旌遠，長安諭日遙。",
            "因君蘂珠贈，還一夢煙霄。"
        ],
        "title": "酬李浙西先因從事見寄之作",
        "id": "df9de0ac-2b78-433f-ac3c-e86dfbb9b2ee"
    },
    {
        "author": "元稹",
        "paragraphs": [
            "年老無流輩，行稀足薜蘿。",
            "熱時憐水近，高處見山多。",
            "衣袖長堪舞，喉嚨轉解歌。",
            "不辭狂復醉，人世有風波。"
        ],
        "title": "酬周從事望海亭見寄",
        "id": "d9eab0f2-9bea-4065-b574-ec7bcae31f25"
    },
    {
        "author": "元稹",
        "paragraphs": [
            "翠幕籠斜日，朱衣儼別筵。",
            "管弦淒欲罷，城郭望依然。",
            "路溢新城市，農開舊廢田。",
            "春坊幸無事，何惜借三年。"
        ],
        "title": "代杭民答樂天",
        "id": "9a0cdeca-65bb-4e52-9a40-f1a1a037b5d9"
    },
    {
        "author": "元稹",
        "paragraphs": [
            "浩浩長安車馬塵，狂風吹送每年春。",
            "門前本是虛空界，何事栽花誤世人。"
        ],
        "title": "杏園",
        "id": "ed96672b-c89f-47c1-983b-c7bf78e34ce1"
    },
    {
        "author": "元稹",
        "paragraphs": [
            "秋叢繞舍似陶家，遍繞籬邊日漸斜。",
            "不是花中偏愛菊，此花開盡更無花。"
        ],
        "tags": [
            "咏物",
            "菊花",
            "抒怀",
            "咏物诗"
        ],
        "title": "菊花",
        "id": "8085e498-9420-4bf8-93ac-c407eca63f03"
    },
    {
        "author": "元稹",
        "paragraphs": [
            "前年科第偏年少，未解知羞最愛狂。",
            "九陌爭馳好鞍馬，八人同著綵衣裳。",
            "自言行樂朝朝是，豈料浮生漸漸忙。",
            "賴得官閑且疎散，到君花下憶諸郎。"
        ],
        "title": "酬哥舒大少府寄同年科第",
        "id": "0cb447c4-43a5-4f22-8a48-b1e0a823a08c"
    },
    {
        "author": "元稹",
        "paragraphs": [
            "野人自愛幽棲所，近對長松遠是山。",
            "盡日望雲心不繫，有時看月夜方閑。",
            "壺中天地乾坤外，夢裏身名旦暮間。",
            "遼海若思千歲鶴，且留城市會飛還。"
        ],
        "title": "幽棲",
        "id": "0b864ee4-2a60-4408-88bb-cae317fc78c1"
    },
    {
        "author": "元稹",
        "paragraphs": [
            "蘂珠宮殿經微雨，草樹無塵耀眼光。",
            "白日當空天氣暖，好風飄樹柳陰涼。",
            "蜂憐宿露攢芳久，燕得新泥拂戶忙。",
            "時節催年春不住，武陵花謝憶諸郎。"
        ],
        "title": "清都春霽寄胡三吳十一",
        "id": "b328e435-0a88-46e0-b4cc-28c87753b6f1"
    },
    {
        "author": "元稹",
        "paragraphs": [
            "山前古寺臨長道，來往淹留爲愛山。",
            "雙燕營巢始西別，百花成子又東還。",
            "暝驅羸馬頻看堠，曉聽鳴雞欲度關。",
            "羞見竇師無外役，竹窗依舊老身閑。"
        ],
        "tags": [
            "华山"
        ],
        "title": "華嶽寺",
        "id": "f4e9e77c-3ae0-4c64-80ce-73d705d4a835"
    },
    {
        "author": "元稹",
        "paragraphs": [
            "野人性僻窮深僻，芸署官閑不似官。",
            "萬里洞中朝玉帝，九光霞外宿天壇。",
            "洪漣浩渺東溟曙，白日低回上境寒。",
            "因爲南昌檢仙籍，馬君家世奉還丹。"
        ],
        "title": "天壇上境",
        "id": "b7f0f6a5-d9aa-4474-9a47-1632823cf119"
    },
    {
        "author": "元稹",
        "paragraphs": [
            "春來日日到西林，飛錫經行不可尋。",
            "蓮池舊是無波水，莫逐狂風起浪心。"
        ],
        "title": "尋西明寺僧不在",
        "id": "8ef4954c-9fcf-4f13-ae95-18c6f94853f4"
    },
    {
        "author": "元稹",
        "paragraphs": [
            "蒼龍闕下陪驄馬，紫閣峰頭見白雲。",
            "滿眼流光隨日度，今朝花落更紛紛。"
        ],
        "title": "與吳侍御春遊",
        "id": "80d07f27-f539-44f0-a402-00e3a59a0691"
    },
    {
        "author": "元稹",
        "paragraphs": [
            "晝靜簾疎燕語頻，雙雙鬬雀動階塵。",
            "柴扉日暮隨風掩，落盡閑花不見人。"
        ],
        "title": "晚春",
        "id": "0a0f8ea1-9ba7-4c4d-a85c-9f1df1e8065d"
    },
    {
        "author": "元稹",
        "paragraphs": [
            "今日樽前敗飲名，三桮未盡不能傾。",
            "怪來花下長先醉，半是春風蕩酒情。"
        ],
        "title": "先醉",
        "id": "94824a5c-c555-449f-96e3-8dbdab954b28"
    },
    {
        "author": "元稹",
        "paragraphs": [
            "一樹芳菲也當春，漫隨車馬擁行塵。",
            "桃花解笑鶯能語，自醉自眠那藉人。"
        ],
        "title": "獨醉",
        "id": "1486d94d-a8a6-4c71-88ec-221c17920dab"
    },
    {
        "author": "元稹",
        "paragraphs": [
            "風引春心不自由，等閑衝席飲多籌。",
            "朝來始向花前覺，度却醒時一夜愁。"
        ],
        "title": "宿醉",
        "id": "2499282a-00c2-4327-9891-e5949d06373b"
    },
    {
        "author": "元稹",
        "paragraphs": [
            "聞道秋來怯夜寒，不辭泥水爲桮盤。",
            "殷勤懼醉有深意，愁到醒時燈火闌。"
        ],
        "title": "懼醉",
        "id": "249ef03d-725c-4f4f-bc02-ab39171d4945"
    },
    {
        "author": "元稹",
        "paragraphs": [
            "綺陌高樓競醉眠，共期顦顇不相憐。",
            "也應自有尋春日，虛度而今正少年。"
        ],
        "title": "羨醉",
        "id": "9a3e3b6f-f6c3-495c-b5e7-f5d4b36e64d1"
    },
    {
        "author": "元稹",
        "paragraphs": [
            "自歎旅人行意速，每嫌桮酒緩歸期。",
            "今朝偏遇醒時別，淚落風前憶醉時。"
        ],
        "title": "憶醉",
        "id": "f9e0cca7-70dd-4d08-954b-72fdd42aae28"
    },
    {
        "author": "元稹",
        "paragraphs": [
            "醉伴見儂因病酒，道儂無酒不相窺。",
            "那知下藥還沽底，人去人來剩一巵。"
        ],
        "title": "病醉",
        "id": "29467c48-ba36-40cf-8ef6-3d9c92de5150"
    },
    {
        "author": "元稹",
        "paragraphs": [
            "九月閑宵初向火，一尊清酒始行桮。",
            "憐君城外遙相憶，冒雨衝泥黑地來。"
        ],
        "title": "擬醉",
        "id": "6959f1b1-0404-44a4-99cf-7834fee41a28"
    },
    {
        "author": "元稹",
        "paragraphs": [
            "竇家能釀銷愁酒，但是愁人便與銷。",
            "願我共君俱寂寞，只應連夜復連朝。"
        ],
        "title": "勸醉",
        "id": "65635820-9d48-4902-b107-ef280fcacb67"
    },
    {
        "author": "元稹",
        "paragraphs": [
            "本怕酒醒渾不飲，因君相勸覺情來。",
            "殷勤滿酌從聽醉，乍可欲醒還一桮。"
        ],
        "title": "任醉",
        "id": "4f444942-bb38-42c9-bc82-c8e908b04d31"
    },
    {
        "author": "元稹",
        "paragraphs": [
            "柏樹臺中推事人，杏花壇上鍊形真。",
            "心源一種閑如水，同醉櫻桃林下春。"
        ],
        "title": "同醉",
        "id": "9cad7c85-58ea-4593-bbb7-00e74fe24bd4"
    },
    {
        "author": "元稹",
        "paragraphs": [
            "一自柏臺爲御史，二年辜負兩京春。",
            "峴亭今日顛狂醉，舞引紅娘亂打人。"
        ],
        "title": "狂醉",
        "id": "d18e7036-1278-442b-b849-c2ee42ca8522"
    },
    {
        "author": "元稹",
        "paragraphs": [
            "春來求事百無成，因向愁中識道情。",
            "花滿杏園千萬樹，幾人能伴老僧行。"
        ],
        "title": "伴僧行",
        "id": "f29311e8-c609-423a-973a-5c70f9578f51"
    },
    {
        "author": "元稹",
        "paragraphs": [
            "古寺春餘日半斜，竹風蕭爽勝人家。",
            "花時不到有花院，意在尋僧不在花。"
        ],
        "title": "古寺",
        "id": "4b53f8e5-9021-431f-997b-2d50fd290a1a"
    },
    {
        "author": "元稹",
        "paragraphs": [
            "落魄閑行不著家，徧尋春寺賞年華。",
            "野僧偶向花前定，滿樹狂風滿樹花。"
        ],
        "title": "定僧",
        "id": "a59bdc6e-6a2a-4759-8592-10a3724e0a69"
    },
    {
        "author": "元稹",
        "paragraphs": [
            "滿坐喧喧笑語頻，獨憐方丈了無塵。",
            "燈前便是觀心處，要似觀心有幾人。"
        ],
        "title": "觀心處",
        "id": "9991d806-3930-408e-a943-54a3d69e56db"
    },
    {
        "author": "元稹",
        "paragraphs": [
            "四十年前馬上飛，功名藏盡擁禪衣。",
            "石榴園下擒生處，獨自閑行獨自歸。"
        ],
        "title": "智度師二首 一",
        "id": "9b696659-42b7-4695-8251-971a0cf706e2"
    },
    {
        "author": "元稹",
        "paragraphs": [
            "三陷思明三突圍，鐵衣拋盡衲禪衣。",
            "天津橋上無人識，閑凭欄干望落暉。"
        ],
        "title": "智度師二首 二",
        "id": "f801df9d-6ccc-42bb-998a-3772c86e3077"
    },
    {
        "author": "元稹",
        "paragraphs": [
            "花向琉璃地上生，光風炫轉紫雲英。",
            "自從天女盤中見，直至今朝眼更明。"
        ],
        "title": "西明寺牡丹",
        "id": "f1409f02-1aa8-4837-a92a-7a0b5c8c86ff"
    },
    {
        "author": "元稹",
        "paragraphs": [
            "去時芍藥纔堪贈，看却殘花已度春。",
            "只爲情深偏愴別，等閑相見莫相親。"
        ],
        "title": "憶楊十二",
        "id": "a328d410-7fbb-4727-bfd9-9f15129a7241"
    },
    {
        "author": "元稹",
        "paragraphs": [
            "世上於今重檢身，吾徒耽酒作狂人。",
            "西曹舊事多持法，慎莫吐他丞相茵。"
        ],
        "title": "送復夢赴韋令幕",
        "id": "0f813a11-a3a7-4612-b48d-69ee1a234bbd"
    },
    {
        "author": "元稹",
        "paragraphs": [
            "洛陽大底居人少，從善坊西最寂寥。",
            "想得劉君獨騎馬，古堤愁樹隔中橋。"
        ],
        "title": "送劉太白",
        "id": "7c11ab39-c2d2-40f6-8487-b849f20a15e1"
    },
    {
        "author": "元稹",
        "paragraphs": [
            "蕭相深誠奉至尊，舊居求作奉誠園。",
            "秋來古巷無人掃，樹滿空牆閉戟門。"
        ],
        "title": "奉誠園",
        "id": "bd719b17-e5f3-45ac-ba44-8caa8b298024"
    },
    {
        "author": "元稹",
        "paragraphs": [
            "共作洛陽千里伴，老劉因疾駐行軒。",
            "今朝獨自山前立，雪滿三峰倚寺門。"
        ],
        "tags": [
            "华山"
        ],
        "title": "與太白同之東洛至櫟陽太白染疾駐行予九月二十五日至華嶽寺雪後望山",
        "id": "4d68459e-3fac-4968-99fd-e0c1e3e7509c"
    },
    {
        "author": "元稹",
        "paragraphs": [
            "去日野狐泉上柳，紫牙初綻拂眉低。",
            "秋來寥落驚風雨，葉滿空林踏作泥。"
        ],
        "title": "野狐泉柳林",
        "id": "7cc954d2-0b6b-4fc5-aec8-1841b8ea46bc"
    },
    {
        "author": "元稹",
        "paragraphs": [
            "竊見胡三問牡丹，爲言依舊滿西欄。",
            "花時何處偏相憶，寥落衰紅雨後看。"
        ],
        "title": "酬胡三憑人問牡丹",
        "id": "9cdfbdae-79ce-462c-ab32-37f809b326fa"
    },
    {
        "author": "元稹",
        "paragraphs": [
            "勸君休作悲秋賦，白髮如星也任垂。",
            "畢竟百年同是夢，長年何異少何爲。"
        ],
        "title": "酬樂天秋興見贈本句云莫怪獨吟秋興苦比君校近二毛年",
        "id": "31791a22-6ec0-47c8-a3b6-1a207d69e749"
    },
    {
        "author": "元稹",
        "paragraphs": [
            "滿山殘雪滿山風，野寺無門院院空。",
            "煙火漸稀孤店靜，月明深夜古樓中。"
        ],
        "title": "雪後宿同軌店上法護寺鐘樓望月",
        "id": "26f406cf-90f0-4aa2-b594-1473ced4856b"
    },
    {
        "author": "元稹",
        "paragraphs": [
            "紫垣騶騎入華居，公子文衣護錦輿。",
            "眠閣書生復何事，也騎羸馬從尚書。"
        ],
        "title": "陪韋尚書丈歸履信宅因贈韋氏兄弟",
        "id": "2acc06f6-6da2-4b71-8d57-95fe33b3af30"
    },
    {
        "author": "元稹",
        "paragraphs": [
            "春來饒夢慵朝起，不看千官擁御樓。",
            "却著閑行是忙事，數人同傍曲江頭。"
        ],
        "title": "永貞二年正月二日上御丹鳳樓赦天下予與李公垂庾順之閑行曲江不及盛觀",
        "id": "33d01690-c6e7-449b-964d-d3cbfb8de2b2"
    },
    {
        "author": "元稹",
        "paragraphs": [
            "謝公潛有東山意，已向朱門啓洞門。",
            "大隱猶疑戀朝市，不如名作罷歸園。"
        ],
        "title": "韋居守晚歲常言退休之志因署其居曰大隱洞命予賦詩因贈絕句",
        "id": "7d314c99-5469-4867-8969-9990cbdabf54"
    },
    {
        "author": "元稹",
        "paragraphs": [
            "鸎澁餘聲絮墮風，牡丹花盡葉成叢。",
            "可憐顏色經年別，收取朱闌一片紅。"
        ],
        "title": "贈李十二牡丹花片因以餞行",
        "id": "13202e47-9430-4789-89b8-f3bdc623e49e"
    },
    {
        "author": "元稹",
        "paragraphs": [
            "雲闕朝迴塵騎合，杏花春盡曲江閑。",
            "憐君雖在城中住，不隔人家便是山。"
        ],
        "title": "題李十一修行里居壁",
        "id": "35388b3e-a98a-479d-aee4-e22a573cbb0c"
    },
    {
        "author": "元稹",
        "paragraphs": [
            "喧靜不由居遠近，大都車馬就權門。",
            "野人住處無名利，草滿空階樹滿園。"
        ],
        "title": "靖安窮居",
        "id": "069ab4ed-53f7-4d02-bb5b-5ea859971f72"
    },
    {
        "author": "元稹",
        "paragraphs": [
            "等閑相見銷長日，也有閑時更學琴。",
            "不是眼前無外物，不關心事不經心。"
        ],
        "title": "贈樂天",
        "id": "4a59963b-3551-4e86-8016-4391234956bd"
    },
    {
        "author": "元稹",
        "paragraphs": [
            "郵亭壁上數行字，崔李題名王白詩。",
            "盡日無人共言語，不離牆下至行時。"
        ],
        "title": "使東川 駱口驛二首 一",
        "id": "86f6f93a-4705-4416-994b-f0bed8471193"
    },
    {
        "author": "元稹",
        "paragraphs": [
            "二星徼外通蠻服，五夜燈前草御文。",
            "我到東川恰相半，向南看月北看雲。"
        ],
        "title": "使東川 駱口驛二首 二",
        "id": "5515d6a8-272d-4a16-827b-ed8d3d8448e4"
    },
    {
        "author": "元稹",
        "paragraphs": [
            "常年寒食好風輕，觸處相隨取次行。",
            "今日清明漢江上，一身騎馬縣官迎。"
        ],
        "title": "使東川 清明日",
        "id": "d6854aa9-80fd-4b31-9e7e-802cfcbee4f9"
    },
    {
        "author": "元稹",
        "paragraphs": [
            "平陽池上亞枝紅，悵望山郵事事同。",
            "還向萬竿深竹裏，一枝渾臥碧流中。"
        ],
        "title": "使東川 亞枝紅",
        "id": "6fe16304-7de7-4383-9501-eab14dedd165"
    },
    {
        "author": "元稹",
        "paragraphs": [
            "夢君同繞曲江頭，也向慈恩院院遊。",
            "亭吏呼人排去馬，忽驚身在古梁州。"
        ],
        "title": "使東川 梁州夢",
        "id": "103e1b52-b0b7-412b-9b76-02a4b834848f"
    },
    {
        "author": "元稹",
        "paragraphs": [
            "帝城寒盡臨寒食，駱谷春深未有春。",
            "纔見嶺頭雲似蓋，已驚巖下雪如塵。",
            "千峰筍石千株玉，萬樹松蘿萬朵銀。",
            "飛鳥不飛猿不動，青驄御史上南秦。"
        ],
        "title": "使東川 南秦雪",
        "id": "581d09df-97be-40e5-af0c-88be3c8dfd6f"
    },
    {
        "author": "元稹",
        "paragraphs": [
            "嘉陵江岸驛樓中，江在樓前月在空。",
            "月色滿牀兼滿地，江聲如鼓復如風。",
            "誠知遠近皆三五，但恐陰晴有異同。",
            "萬一帝鄉還潔白，幾人潛傍杏園東。"
        ],
        "title": "使東川 江樓月",
        "id": "b5133a5c-8a3b-4200-87c0-1e5bb03e3de9"
    },
    {
        "author": "元稹",
        "paragraphs": [
            "司馬子微壇上頭，與君深結白雲儔。",
            "尚平村落擬連買，王屋山泉爲別遊。",
            "各待陸渾求一尉，共資三徑便同休。",
            "那知今日蜀門路，帶月夜行緣問囚。"
        ],
        "title": "使東川 慙問囚",
        "id": "caf88efc-7f27-44ce-bfd5-aebe4cb6468e"
    },
    {
        "author": "元稹",
        "paragraphs": [
            "悶見漢江流不息，悠悠漫漫竟何成。",
            "江流不語意相問，何事遠來江上行。"
        ],
        "title": "使東川 江上行",
        "id": "5c7b9255-66db-4c4e-b2ae-73342be2502b"
    },
    {
        "author": "元稹",
        "paragraphs": [
            "小年爲寫遊梁賦，最說漢江聞笛愁。",
            "今夜聽時在何處，月明西縣驛南樓。"
        ],
        "title": "使東川 漢江上笛",
        "id": "22a08255-3ae2-4d5c-9b54-bcfb48808ea7"
    },
    {
        "author": "元稹",
        "paragraphs": [
            "君多務實我多情，大抵偏嗔步月明。",
            "今夜山郵與蠻嶂，君應堅臥我還行。"
        ],
        "title": "使東川 郵亭月",
        "id": "218da403-736a-4102-8308-09c22230e8a0"
    },
    {
        "author": "元稹",
        "paragraphs": [
            "嘉陵驛上空牀客，一夜嘉陵江水聲。",
            "仍對牆南滿山樹，野花撩亂月朧明。"
        ],
        "title": "使東川 嘉陵驛二首 一",
        "id": "6ac58dd5-d86a-49ca-bf31-08520f85d513"
    },
    {
        "author": "元稹",
        "paragraphs": [
            "牆外花枝壓短牆，月明還照半張牀。",
            "無人會得此時意，一夜獨眠西畔廊。"
        ],
        "title": "使東川 嘉陵驛二首 二",
        "id": "bb059bc3-708b-4a8a-a835-4060b9803c57"
    },
    {
        "author": "元稹",
        "paragraphs": [
            "嘉陵江上萬重山，何事臨江一破顏。",
            "自笑只緣任敬仲，等閑身度百牢關。"
        ],
        "title": "使東川 百牢關",
        "id": "ccd386d2-a2d8-486d-bd99-4532e92530ca"
    },
    {
        "author": "元稹",
        "paragraphs": [
            "日暮嘉陵江水東，棃花萬片逐江風。",
            "江花何處最腸斷，半落江流半在空。"
        ],
        "title": "使東川 江花落",
        "id": "53a82ea9-ce9f-40cc-800c-4e5032afb150"
    },
    {
        "author": "元稹",
        "paragraphs": [
            "秦人惟識秦中水，長想吳江與蜀江。",
            "今日嘉川驛樓下，可憐如練繞明窗。"
        ],
        "title": "使東川 嘉陵江二首 一",
        "id": "5d55cbd0-897e-4c01-b618-0830269835cb"
    },
    {
        "author": "元稹",
        "paragraphs": [
            "千里嘉陵江水聲，何年重繞此江行。",
            "只應添得清宵夢，時見滿江流月明。"
        ],
        "title": "使東川 嘉陵江二首 二",
        "id": "c7ae908f-1310-4d18-8713-b2b712183b13"
    },
    {
        "author": "元稹",
        "paragraphs": [
            "去時樓上清明夜，月照樓前撩亂花。",
            "今日成陰復成子，可憐春盡未還家。"
        ],
        "title": "使東川 西縣驛",
        "id": "9527fca2-6423-461d-a129-0f123026a333"
    },
    {
        "author": "元稹",
        "paragraphs": [
            "滿眼文書堆案邊，眼昏偷得暫時眠。",
            "子規驚覺燈又滅，一道月光橫枕前。"
        ],
        "title": "使東川 望喜驛",
        "id": "5a03faa6-9ccc-4839-a2ee-c480b8fd861e"
    },
    {
        "author": "元稹",
        "paragraphs": [
            "身騎驄馬峨眉下，面帶霜威卓氏前。",
            "虛度東川好時節，酒樓元被蜀兒眠。"
        ],
        "title": "使東川 好時節",
        "id": "e51736f4-8fe8-400e-92eb-8a1b9c1a6a16"
    },
    {
        "author": "元稹",
        "paragraphs": [
            "夜深猶自繞江行，震地江聲似鼓聲。",
            "漸見戍樓疑近驛，百牢關吏火前迎。"
        ],
        "title": "使東川 夜深行",
        "id": "319ecb16-94e3-4fad-9d34-437eca2ea1be"
    },
    {
        "author": "元稹",
        "paragraphs": [
            "可憐三月三旬足，悵望江邊望驛臺。",
            "料得孟光今日語，不曾春盡不歸來。"
        ],
        "title": "使東川 望驛臺",
        "id": "125359bd-6743-482e-9dcd-66c680233ca3"
    },
    {
        "author": "元稹",
        "paragraphs": [
            "莫怪逢君淚每盈，仲由多感有深情。",
            "陸家幼女託良壻，阮氏諸房無外生。",
            "顧我自傷爲弟拙，念渠能繼事姑名。",
            "別時何處最腸斷，日暮渭陽驅馬行。"
        ],
        "title": "贈咸陽少府蕭郎",
        "id": "25fb5507-0913-44d8-ab9e-b2e113537535"
    },
    {
        "author": "元稹",
        "paragraphs": [
            "同年同拜校書郎，觸處潛行爛熳狂。",
            "共占花園爭趙辟，競添錢貫定秋娘。",
            "七年浮世皆經眼，八月閑宵忽竝牀。",
            "語到欲明歡又泣，傍人相笑兩相傷。"
        ],
        "title": "贈呂三校書",
        "id": "153d317f-8d14-4278-a8cb-781acb795453"
    },
    {
        "author": "元稹",
        "paragraphs": [
            "鶴臺南望白雲關，城市猶存暫一還。",
            "書出步虛三百韻，蘂珠文字在人間。"
        ],
        "title": "封書",
        "id": "8583100a-bd5c-48c1-966f-9c28a73d0a43"
    },
    {
        "author": "元稹",
        "paragraphs": [
            "朧明春月照花枝，花下音聲是管兒。",
            "却笑西京李員外，五更騎馬趁朝時。"
        ],
        "title": "仁風李著作園醉後寄李十",
        "id": "48a7d3fe-36c1-4654-b957-07ba14de0d58"
    },
    {
        "author": "元稹",
        "paragraphs": [
            "洛陽晝夜無車馬，漫挂紅紗滿樹頭。",
            "見說平時燈影裏，玄宗潛伴太真游。"
        ],
        "title": "燈影",
        "id": "bcc75cc7-04a6-4599-81e8-48817a28a056"
    },
    {
        "author": "元稹",
        "paragraphs": [
            "想到江陵無一事，酒杯書卷綴新文。",
            "紫芽嫩茗和枝采，朱橘香苞數瓣分。",
            "暇日上山狂逐鹿，凌晨過寺飽看雲。",
            "算緡草詔終須解，不敢將心遠羨君。"
        ],
        "title": "貶江陵途中寄樂天杓直杓直以員外郎判鹽鐵樂天以拾遺在翰林",
        "id": "46cb00e3-d659-463b-bff9-da3047e3eaa3"
    },
    {
        "author": "元稹",
        "paragraphs": [
            "嶓冢去年尋漾水，襄陽今日渡江濆。",
            "山遙遠樹纔成點，浦靜沈碑欲辨文。",
            "萬里朝宗誠可羨，百川流入渺難分。",
            "鯢鯨歸穴東溟溢，又作波濤隨伍員。"
        ],
        "title": "渡漢江",
        "id": "7fe83bb3-c791-47a4-a66b-b7f0d7551a94"
    },
    {
        "author": "元稹",
        "paragraphs": [
            "櫪上病驄啼褭褭，江邊廢宅路迢迢。",
            "自經梅雨長垂耳，乍食菰蔣欲折腰。",
            "金絡頭銜光未滅，玉花衫色瘦來燋。",
            "曾聽禁漏驚衙鼓，慣蹋康衢怕小橋。",
            "半夜雄嘶心不死，日高飢臥尾還搖。",
            "龍媒薄地天池遠，何事牽牛在碧霄。"
        ],
        "title": "哀病驄呈致用",
        "id": "065548d2-57c9-4735-b6cf-161f25c999d5"
    },
    {
        "author": "元稹",
        "paragraphs": [
            "我是北人長北望，每嗟南雁更南飛。",
            "君今又作嶺南別，南雁北歸君未歸。",
            "洞主參承驚豸角，島夷安集慕霜威。",
            "黃家賊用鑹刀利，白水郎行旱地稀。",
            "蜃吐朝光樓隱隱，鼇吹細浪雨霏霏。",
            "毒龍蛻骨轟雷鼓，野象埋牙斸石磯。",
            "火布垢塵須火浣，木綿溫軟當綿衣。",
            "桄榔麪磣檳榔澀，海氣常昏海日微。",
            "蛟老變爲妖婦女，舶來多賣假珠璣。",
            "此中無限相憂事，請爲殷勤事事依。"
        ],
        "title": "送嶺南崔侍御",
        "id": "a97e8535-9ed3-43a2-b7a1-929399a49229"
    },
    {
        "author": "元稹",
        "paragraphs": [
            "一年秋半月偏深，況就煙霄極賞心。",
            "金鳳臺前波漾漾，玉鉤簾下影沈沈。",
            "宴移明處清蘭路，歌待新詞促翰林。",
            "何意枚臯正承詔，瞥然塵念到江陰。"
        ],
        "title": "酬樂天八月十五夜禁中獨直玩月見寄",
        "id": "f754fbb8-3279-4407-a77e-2ac280c5d0df"
    },
    {
        "author": "元稹",
        "paragraphs": [
            "紫河變鍊紅霞散，翠液煎研碧玉英。",
            "金籍真人天上合，鹽車病驥軛前驚。",
            "愁腸欲轉蛟龍吼，醉眼初開日月明。",
            "唯有思君治不得，膏銷雪盡意還生。"
        ],
        "title": "予病瘴樂天寄通中散碧腴垂雲膏仍題四韻以慰遠懷開坼之間因有酬答",
        "id": "edfe9ceb-1e18-4799-af69-5829d529694c"
    },
    {
        "author": "元稹",
        "paragraphs": [
            "高墉行馬接通湖，巨壑藏舟感大夫。",
            "塵壁暗埋悲舊札，風簾吹斷落殘珠。",
            "煙波漾日侵隤岸，狐兔奔叢拂坐隅。",
            "唯有滿園桃李下，膺門偏拜阮元瑜。"
        ],
        "title": "陪諸公游故江西韋大夫通德湖舊居有感題四韻兼呈李六侍御即韋大夫舊寮也",
        "id": "07f39e73-e021-4d61-99ba-ce3b1176262a"
    },
    {
        "author": "元稹",
        "paragraphs": [
            "桃葉成陰燕引雛，南風吹浪颭檣烏。",
            "瘴雲拂地黃梅雨，明月滿帆青草湖。",
            "迢遞旅魂歸去遠，顛狂酒興病來孤。",
            "知君兄弟憐詩句，徧爲姑將惱大巫。"
        ],
        "title": "送友封二首 一",
        "id": "44b7d6c5-3933-419e-aa66-612fdd30da63"
    },
    {
        "author": "元稹",
        "paragraphs": [
            "惠和坊裏當時別，豈料江陵送上船。",
            "鵬翼張風期萬里，馬頭無角已三年。",
            "甘將泥尾隨龜後，尚有雲心在鶴前。",
            "若見中丞忽相問，爲言腰折氣衝天。"
        ],
        "title": "送友封二首 二",
        "id": "401288e9-ef20-4c63-9fe0-53df908806b0"
    },
    {
        "author": "元稹",
        "paragraphs": [
            "近來逢酒便高歌，醉舞詩狂漸欲魔。",
            "五斗解酲猶恨少，十分飛盞未嫌多。",
            "眼前讐敵都休問，身外功名一任他。",
            "死是等閑生也得，擬將何事奈吾何。"
        ],
        "title": "放言五首 一",
        "id": "2f00f292-9d3f-4cc7-ab13-297aff196f5f"
    },
    {
        "author": "元稹",
        "paragraphs": [
            "莫將心事厭長沙，雲到何方不是家。",
            "酒熟餔糟學漁父，飯來開口似神鵶。",
            "竹枝待鳳千莖直，柳樹迎風一向斜。",
            "總被天公霑雨露，等頭成長盡生涯。"
        ],
        "title": "放言五首 二",
        "id": "b3d1d35a-bac6-495b-9e38-38d6846772d2"
    },
    {
        "author": "元稹",
        "paragraphs": [
            "霆轟電烻數聲頻，不奈狂夫不藉身。",
            "縱使被雷燒作燼，寧殊埋骨颺爲塵。",
            "得成蝴蝶尋花樹，儻化江魚掉錦鱗。",
            "必若乖龍在諸處，何須驚動自來人。"
        ],
        "title": "放言五首 三",
        "id": "1e578601-f9a4-4e47-9734-821810766962"
    },
    {
        "author": "元稹",
        "paragraphs": [
            "安得心源處處安，何勞終日望林巒。",
            "玉英惟向火中冷，蓮葉元來水上乾。",
            "甯戚飯牛圖底事，陸通歌鳳也無端。",
            "孫登不語啓期樂，各自當情各自歡。"
        ],
        "title": "放言五首 四",
        "id": "5114e2e5-60fd-4ee2-aba2-8951729fa82a"
    },
    {
        "author": "元稹",
        "paragraphs": [
            "三十年來世上行，也曾狂走趁浮名。",
            "兩廻左降須知命，數度登朝何處榮。",
            "乞我杯中松葉滿，遮渠肘上柳枝生。",
            "他時定葬燒缸地，賣與人家得酒盛。"
        ],
        "title": "放言五首 五",
        "id": "a9c59af9-f28a-484d-a458-16a924ebf20f"
    },
    {
        "author": "元稹",
        "paragraphs": [
            "枕截文瓊珠綴篇，野人酬贈壁州鞭。",
            "用長時節君須策，泥醉風雲我要眠。",
            "歌眄彩霞臨藥竈，執陪仙仗引爐煙。",
            "張騫却上知何日，隨會歸期在此年。"
        ],
        "title": "劉二十八以文石枕見贈仍題絕句以將厚意因持壁州鞭酬謝兼廣爲四韻",
        "id": "7fd8c120-42de-41c2-bb28-964055bc1b6b"
    },
    {
        "author": "元稹",
        "paragraphs": [
            "謝公愁思眇天涯，蠟屐登高爲菊花。",
            "貴重近臣光綺席，笑憐從事落烏紗。",
            "萸房暗綻紅珠朵，茗椀寒供白露芽。",
            "詠碎龍山歸去號，馬奔流電妓奔車。"
        ],
        "title": "奉和嚴司空重陽日同崔常侍崔郎中及諸公登龍山落帽臺佳宴",
        "id": "04ecebb3-979f-4f9c-9a05-9478cc6f50c9"
    },
    {
        "author": "元稹",
        "paragraphs": [
            "越州都在浙河灣，塵土消沈景象閑。",
            "百里油盆鏡湖水，千峰鈿朵會稽山。",
            "軍城樓閣隨高下，禹廟煙霞自往還。",
            "想得玉郎乘畫舸，幾回明月墜雲間。"
        ],
        "title": "送王十一郎游剡中",
        "id": "17fc2b97-0137-4bfd-8b5e-21cbdb3c5c21"
    },
    {
        "author": "元稹",
        "paragraphs": [
            "輕風略略柳欣欣，晴色空濛遠似塵。",
            "斗柄未回猶帶閏，江痕潛上已生春。",
            "蘭成宅裏尋枯樹，宋玉亭前別故人。",
            "心斷洛陽三兩處，窈娘堤抱古天津。"
        ],
        "title": "送友封",
        "id": "bf2c3cef-2901-4358-bebc-9845c8934941"
    },
    {
        "author": "元稹",
        "paragraphs": [
            "淚霑雙袖血成文，不爲悲身爲別君。",
            "望鶴眼穿期海外，待烏頭白老江濆。",
            "遙看逆浪愁翻雪，漸失征帆錯認雲。",
            "欲識九迴腸斷處，潯陽流水逐條分。"
        ],
        "title": "送致用",
        "id": "26fe9cf9-c9ce-4131-a8d0-0e744ee2e908"
    },
    {
        "author": "元稹",
        "paragraphs": [
            "謝傅知憐景氣新，許尋高寺望江春。",
            "龍文遠水吞平岸，羊角輕風旋細塵。",
            "山茗粉含鷹觜嫩，海榴紅綻錦窼勻。",
            "歸來笑問諸從事，占得閑行有幾人。"
        ],
        "title": "早春登龍山靜勝寺時非休澣司空特許是行因贈幕中諸公",
        "id": "bb061d4b-6db3-4bcc-8419-69675988fd83"
    },
    {
        "author": "元稹",
        "paragraphs": [
            "金鑾殿裏書殘紙，乞與荆州元判司。",
            "不忍拈將等閑用，半封京信半題詩。"
        ],
        "title": "書樂天紙",
        "id": "8d5d0633-0c57-45ea-8371-936e27e3d34d"
    },
    {
        "author": "元稹",
        "paragraphs": [
            "宋玉秋來續楚詞，陰鏗官漫足閑詩。",
            "親情書札相安慰，多道蕭何作判司。"
        ],
        "title": "酬孝甫見贈十首 一",
        "id": "05e914dd-60fb-4791-8e0c-daf41541c420"
    },
    {
        "author": "元稹",
        "paragraphs": [
            "杜甫天材頗絕倫，每尋詩卷似情親。",
            "憐渠直道當時語，不著心源傍古人。"
        ],
        "title": "酬孝甫見贈十首 二",
        "id": "bf4cfd02-1a4b-49f4-ad95-ca3ee133d8ef"
    },
    {
        "author": "元稹",
        "paragraphs": [
            "十歲荒狂任博徒，挼莎五木擲梟盧。",
            "野詩良輔偏憐假，長借金鞍迓酒胡。"
        ],
        "title": "酬孝甫見贈十首 三",
        "id": "e42d75a4-6cd5-462f-8c18-09b20caa551f"
    },
    {
        "author": "元稹",
        "paragraphs": [
            "曾經綽立侍丹墀，綻蘂宮花拂面枝。",
            "雉尾扇開朝日出，柘黃衫對碧霄垂。"
        ],
        "title": "酬孝甫見贈十首 四",
        "id": "a961e6d4-fc6e-46e1-b212-bd73617410ef"
    },
    {
        "author": "元稹",
        "paragraphs": [
            "一自低心翰墨場，箭靫拋盡負書囊。",
            "近來兼愛休糧藥，柏葉紗羅雜豆黃。"
        ],
        "title": "酬孝甫見贈十首 五",
        "id": "6c8ac34a-303a-4917-90d9-0c49999f58d6"
    },
    {
        "author": "元稹",
        "paragraphs": [
            "莫笑風塵滿病顏，此生元在有無間。",
            "卷舒蓮葉終難濕，去住雲心一種閑。"
        ],
        "title": "酬孝甫見贈十首 六",
        "id": "89af457a-eed7-4f97-a704-56b86550b3c1"
    },
    {
        "author": "元稹",
        "paragraphs": [
            "無事拋棊侵虎口，幾時開眼復聯行。",
            "終須殺盡緣邊敵，四面通同掩大荒。"
        ],
        "title": "酬孝甫見贈十首 七",
        "id": "0e690110-479a-4ae8-b56a-9236bc55a0a2"
    },
    {
        "author": "元稹",
        "paragraphs": [
            "原憲甘貧每自開，子春傷足少人哀。",
            "巷南唯有陳居士，時學文殊一問來。"
        ],
        "title": "酬孝甫見贈十首 八",
        "id": "e855a15e-c329-4680-9618-cbb64093f207"
    },
    {
        "author": "元稹",
        "paragraphs": [
            "每識閑人如未識，與君相識更相憐。",
            "經旬不解來過宿，忍見空牀夜夜眠。"
        ],
        "title": "酬孝甫見贈十首 九",
        "id": "655caa56-0339-466e-8a64-c1bc18bee630"
    },
    {
        "author": "元稹",
        "paragraphs": [
            "開坼新詩展大璆，明珠炫轉玉音浮。",
            "酬君十首三更坐，減却常時半夜愁。"
        ],
        "title": "酬孝甫見贈十首 十",
        "id": "ecdaff64-1a61-4095-8f71-99cbb6894f03"
    },
    {
        "author": "元稹",
        "paragraphs": [
            "碧落招邀閑曠望，黃金城外玉方壺。",
            "人間還有大江海，萬里煙波天上無。"
        ],
        "title": "和樂天招錢蔚章看山絕句",
        "id": "7866d1fc-c4ad-45aa-937d-8a4e56009551"
    },
    {
        "author": "元稹",
        "paragraphs": [
            "櫻桃花下送君時，一寸春心逐折枝。",
            "別後相思最多處，千株萬片繞林垂。"
        ],
        "title": "折枝花贈行",
        "id": "780c74aa-ce85-4c49-9e83-76a4b6474239"
    },
    {
        "author": "元稹",
        "paragraphs": [
            "平生嗜酒顛狂甚，不許諸公占丈夫。",
            "唯愛劉君一片膽，近來還敢似人無。"
        ],
        "title": "寄劉頗二首 一",
        "id": "3ce2c5fd-3ca4-482c-8233-75c3691accc6"
    },
    {
        "author": "元稹",
        "paragraphs": [
            "前年碣石煙塵起，共看官軍過洛城。",
            "無限公卿因戰得，與君依舊綠衫行。"
        ],
        "title": "寄劉頗二首 二",
        "id": "81d9ed58-6e83-464e-bce1-ec76a436d318"
    },
    {
        "author": "元稹",
        "paragraphs": [
            "自笑今朝誤夙興，逢他御史瘧相仍。",
            "過君未起房門掩，深映寒窗一盞燈。"
        ],
        "title": "晨起送使病不行因過王十一館居二首 一",
        "id": "3a2f0b5a-da02-4443-8116-881970a9a120"
    },
    {
        "author": "元稹",
        "paragraphs": [
            "密宇深房小火爐，飯香魚熟近中廚。",
            "野人愛靜仍耽寢，自問黃昏肯去無。"
        ],
        "title": "晨起送使病不行因過王十一館居二首 二",
        "id": "be42df12-c77c-4588-a356-80696925fd4f"
    },
    {
        "author": "元稹",
        "paragraphs": [
            "桐花暗澹柳惺愡，池帶輕波柳帶風。",
            "今日與君臨水別，可憐春盡宋亭中。"
        ],
        "title": "送孫勝",
        "id": "04f51dd4-f4d1-428f-a9ef-2a8766f08256"
    },
    {
        "author": "元稹",
        "paragraphs": [
            "謝公恣縱顛狂掾，觸處閑行許自由。",
            "舉板支頤對山色，當筵吹帽落臺頭。",
            "貪緣稽首他方佛，無暇精心滿縣囚。",
            "莫責尋常吐茵吏，書囊赤白報君侯。"
        ],
        "title": "遊三寺回呈上府主嚴司空時因尋寺道出當陽縣奉命覆視縣囚牽於游行不暇詳究故以詩自誚爾",
        "id": "5502b4a1-0db6-47ba-a727-3acbf6c276f6"
    },
    {
        "author": "元稹",
        "paragraphs": [
            "滿眼傷心冬景和，一山紅樹寺邊多。",
            "仲宣無限思鄉淚，漳水東流碧玉波。"
        ],
        "title": "遠望",
        "id": "76da7844-78b3-4c64-881b-6a24eec3a700"
    },
    {
        "author": "元稹",
        "paragraphs": [
            "款款春風澹澹雲，柳枝低作翠櫳帬。",
            "梅含雞舌兼紅氣，江弄瓊花散綠紋。",
            "帶霧山鶯啼尚小，穿沙蘆筍葉纔分。",
            "今朝何事偏相覓，撩亂芳情最是君。"
        ],
        "title": "早春尋李校書",
        "id": "6897ce9e-24f0-418d-a07c-20e17c14591c"
    },
    {
        "author": "元稹",
        "paragraphs": [
            "襄陽樓下樹陰成，荷葉如錢水面平。",
            "拂水柳花千萬點，隔林鶯舌兩三聲。",
            "有時水畔看雲立，每日樓前信馬行。",
            "早晚暫教王粲上，庾公應待月分明。"
        ],
        "title": "過襄陽樓呈上府主嚴司空樓在江陵節度使宅北隅",
        "id": "32a2f6dd-30f5-4709-8155-1533c76a9522"
    },
    {
        "author": "元稹",
        "paragraphs": [
            "空闊長江礙鐵圍，高低行樹倚巖扉。",
            "穿廊玉澗噴紅旭，踴墖金輪拆翠微。",
            "草引風輕馴虎睡，洞驅雲入毒龍歸。",
            "他生莫忘靈山別，滿壁人名後會稀。"
        ],
        "tags": [
            "长江"
        ],
        "title": "八月六日與僧如展前松滋主簿韋戴同游碧澗寺賦得扉字韻寺臨蜀江內有碧澗穿注兩廊又有龍女洞能興雲雨詩中噴字以平聲韻",
        "id": "2a770646-a61f-4d9d-a4db-aa90da365787"
    },
    {
        "author": "元稹",
        "paragraphs": [
            "明公莫訝容州遠，一路瀟湘景氣濃。",
            "斑竹初成二妃廟，碧蓮遙聳九疑峰。",
            "禁林聞道長傾鳳，池水那能久滯龍。",
            "自歎風波去無極，不知何日又相逢。"
        ],
        "title": "奉和竇容州",
        "id": "e4b26c8c-4996-4cf3-8ea6-a689b3cb53eb"
    },
    {
        "author": "元稹",
        "paragraphs": [
            "盧師深話出家由，剃盡心花始剃頭。",
            "馬哭青山別車匿，鵲飛螺髻見羅睺。",
            "還來舊日經過處，似隔前身夢寐游。",
            "爲向八龍兄弟說，他生緣會此生休。"
        ],
        "title": "盧頭陀詩",
        "id": "a44847c0-440e-4262-b8bc-3e0dc78fb775"
    },
    {
        "author": "元稹",
        "paragraphs": [
            "醉迷狂象別吾師，夢覺觀空始自悲。",
            "盡日笙歌人散後，滿江風雨獨醒時。",
            "心超幾地行無處，雲到何天住有期。",
            "頓見佛光身上出，已蒙衣內綴摩尼。"
        ],
        "title": "醉別盧頭陀",
        "id": "2b9ed22b-117c-4c0e-8fd6-06c4cf4758ba"
    },
    {
        "author": "元稹",
        "paragraphs": [
            "觀象樓前奉末班，絳峰只似殿庭間。",
            "今日高樓重陪宴，雨籠衡岳是南山。"
        ],
        "title": "陪張湖南宴望岳樓稹爲監察御史張中丞知雜事",
        "id": "66398840-9533-4dfb-bf03-e694729d116d"
    },
    {
        "author": "元稹",
        "paragraphs": [
            "岳陽樓上日銜窗，影到深潭赤玉幢。",
            "悵望殘春萬般意，滿櫺湖水入西江。"
        ],
        "tags": [
            "岳阳楼",
            "写景",
            "咏物",
            "抒情",
            "咏物诗",
            "怅然"
        ],
        "title": "岳陽樓",
        "id": "f48c31bd-d6da-4078-84d7-adf90f3faa30"
    },
    {
        "author": "元稹",
        "paragraphs": [
            "小來同在曲江頭，不省春時不共游。",
            "今日江風好暄煖，可憐春盡古湘州。"
        ],
        "title": "寄庾敬休",
        "id": "bcfc31e8-1e68-41b0-abec-a57bd13cd7e7"
    },
    {
        "author": "元稹",
        "paragraphs": [
            "買得山花一兩栽，離鄉別土易摧隤。",
            "欲知北客居南意，看取南花北地來。"
        ],
        "title": "花栽二首 一",
        "id": "d0107f56-3bd9-4b0b-aa6f-a3f032b924a4"
    },
    {
        "author": "元稹",
        "paragraphs": [
            "南花北地種應難，且向船中盡日看。",
            "縱使將來眼前死，猶勝拋擲在空欄。"
        ],
        "title": "花栽二首 二",
        "id": "8f400052-1671-4b2f-ac66-9698274a449a"
    },
    {
        "author": "元稹",
        "paragraphs": [
            "石磯江水夜潺湲，半夜江風引杜鵑。",
            "燈暗酒醒顛倒枕，五更斜月入空船。"
        ],
        "title": "宿石磯",
        "id": "99df8155-2ebe-4971-96a2-27e762843ff4"
    },
    {
        "author": "元稹",
        "paragraphs": [
            "洞庭瀰漫接天廻，一點君山似措杯。",
            "暝色已籠秋竹樹，夕陽猶帶舊樓臺。",
            "湘南賈伴乘風信，夏口篙工厄泝洄。",
            "後侶逢灘方拽𥮘，前宗到浦已眠桅。",
            "俄驚四面雲屏合，坐見千峰雪浪堆。",
            "罔象睢盱頻逞怪，石尤翻動忽成災。",
            "勝凌豈但河宮溢，坱軋渾憂地軸摧。",
            "疑是陰兵致昏黑，果聞靈鼓借喧豗。",
            "龍歸窟穴深潭漩，蜃作波濤古岸隤。",
            "水客暗遊燒野火，楓人夜長吼春雷。",
            "浸淫沙市兒童亂，汩沒汀洲雁鶩哀。",
            "自歎生涯看轉燭，更悲商旅哭沈財。",
            "檣烏斗折頭倉掉，水狗斜傾尾纜開。",
            "在昔詎慙橫海志，此時甘乏濟川才。",
            "歷陽舊事曾爲鼈，鮌穴相傳有化能。",
            "閉目唯愁滿空電，冥心真類不然灰。",
            "那知否極休徵至，漸覺宵分曙氣催。",
            "怪族潛收湖黯湛，幽妖盡走日崔嵬。",
            "紫衣將校臨船問，白馬君侯傍柳來。",
            "喚上驛亭還酩酊，兩行紅袖拂樽罍。"
        ],
        "tags": [
            "洞庭湖"
        ],
        "title": "遭風二十韻",
        "id": "d28bcf11-8e69-47a8-8848-8a0606eeff9a"
    },
    {
        "author": "元稹",
        "paragraphs": [
            "殷勤夏口阮元瑜，二十年前舊飲徒。",
            "最愛輕欺杏園客，也曾辜負酒家胡。",
            "些些風景閑猶在，事事顛狂老漸無。",
            "今日頭盤三兩擲，翠娥潛笑白髭鬚。"
        ],
        "title": "贈崔元儒",
        "id": "2f3ce89d-d4ee-46f3-965a-c71c09f6be18"
    },
    {
        "author": "元稹",
        "paragraphs": [
            "鳳有高梧鶴有松，偶來江外寄行踪。",
            "花枝滿院空啼鳥，塵榻無人憶臥龍。",
            "心想夜閑唯足夢，眼看春盡不相逢。",
            "何時最是思君處，月入斜窗曉寺鐘。"
        ],
        "title": "鄂州寓館嚴澗宅",
        "id": "1a301563-c053-427b-b3f0-a374bacd8568"
    },
    {
        "author": "元稹",
        "paragraphs": [
            "江上五年同送客，與君長羨北歸人。",
            "今朝又送君先去，千里洛陽城裏塵。"
        ],
        "title": "送杜元穎",
        "id": "618d8ca7-54f4-4be9-aa45-81a110966efb"
    },
    {
        "author": "元稹",
        "paragraphs": [
            "萬里長鳴望蜀門，病身猶帶舊瘡痕。",
            "遙看雲路心空在，久服鹽車力漸煩。",
            "尚有高懸雙鏡眼，何由竝駕兩朱轓。",
            "唯應夜識深山道，忽遇君侯一報恩。"
        ],
        "title": "貽蜀五首 病馬詩寄上李尚書",
        "id": "18891019-da60-4001-9f72-f2e0170954f1"
    },
    {
        "author": "元稹",
        "paragraphs": [
            "韋門同是舊親賓，獨恨潘牀簟有塵。",
            "十里花谿錦城麗，五年沙尾白頭新。",
            "倅戎何事勞專席，老掾甘心逐衆人。",
            "却待文星上天去，少分光影照沈淪。"
        ],
        "title": "貽蜀五首 李中丞表臣",
        "id": "1290f2c0-886d-4d57-b4fb-695ddc211a3c"
    },
    {
        "author": "元稹",
        "paragraphs": [
            "爲我殷勤盧子蒙，近來無復昔時同。",
            "懶成積疹推難動，禪盡狂心鍊到空。",
            "老愛早眠虛夜月，病妨杯酒負春風。",
            "唯公兩弟閑相訪，往往潸然一望公。"
        ],
        "title": "貽蜀五首 盧評事子蒙",
        "id": "74a98565-5963-495b-9a8c-f50163242486"
    },
    {
        "author": "元稹",
        "paragraphs": [
            "未面西川張校書，書來稠疊頗相於。",
            "我聞聲價金應敵，衆道風姿玉不如。",
            "遠處從人須謹慎，少年爲事要舒徐。",
            "勸君便是酬君愛，莫比尋常贈鯉魚。"
        ],
        "title": "貽蜀五首 張校書元夫",
        "id": "d254d6fe-12b2-4ddf-9f2d-972c788081ac"
    },
    {
        "author": "元稹",
        "paragraphs": [
            "處處侯門可曳裙，人人爭事蜀尚書。",
            "摩天氣直山曾拔，澈底心清水共虛。",
            "鵬翼已翻君好去，烏頭未變我何如。",
            "殷勤爲話深相感，不學馮諼待食魚。"
        ],
        "title": "貽蜀五首 韋兵曹臧文",
        "id": "139fb7e9-3caa-4b0f-98f1-210861bffdfb"
    },
    {
        "author": "元稹",
        "paragraphs": [
            "衛瓘諸孫衛玠珍，可憐雛鳳好青春。",
            "解拈玉葉排新句，認得金環識舊身。",
            "十歲佩觿嬌稚子，八行飛札老成人。",
            "楊公莫訝清無業，家有驪珠不復貧。"
        ],
        "title": "贈嚴童子",
        "id": "1a1c0b87-3c7f-410b-9e32-e018ec2cc25d"
    },
    {
        "author": "元稹",
        "paragraphs": [
            "去日桐花半桐葉，別來桐樹老桐孫。",
            "城中過盡無窮事，白髮滿頭歸故園。"
        ],
        "title": "桐孫詩",
        "id": "0765b10a-b9e0-4194-87c8-8e399e1899e7"
    },
    {
        "author": "元稹",
        "paragraphs": [
            "雙堠頻頻減去程，漸知身得近京城。",
            "春來愛有歸鄉夢，一半猶疑夢裏行。"
        ],
        "title": "西歸絕句十二首 一",
        "id": "bbc9ca99-a48d-4336-98e1-46c17d2c03b3"
    },
    {
        "author": "元稹",
        "paragraphs": [
            "五年江上損容顏，今日春風到武關。",
            "兩紙京書臨水讀，小桃花樹滿商山。"
        ],
        "title": "西歸絕句十二首 二",
        "id": "ac663770-d191-439c-bb7f-9317e53f98c9"
    },
    {
        "author": "元稹",
        "paragraphs": [
            "同歸諫院韋丞相，共貶河南亞大夫。",
            "今日還鄉獨憔悴，幾人憐見白髭鬚。"
        ],
        "title": "西歸絕句十二首 三",
        "id": "5bb77b34-d37d-414e-b698-8078d9a66b84"
    },
    {
        "author": "元稹",
        "paragraphs": [
            "只去長安六日期，多應及得杏花時。",
            "春明門外誰相待，不夢閑人夢酒巵。"
        ],
        "title": "西歸絕句十二首 四",
        "id": "37358051-b1c7-4bac-ac27-7fe8da8fd095"
    },
    {
        "author": "元稹",
        "paragraphs": [
            "白頭歸舍意如何，賀處無窮弔亦多。",
            "左降去時裴相宅，舊來車馬幾人過。"
        ],
        "title": "西歸絕句十二首 五",
        "id": "f6964340-3839-4970-bb5b-de894b310524"
    },
    {
        "author": "元稹",
        "paragraphs": [
            "還鄉何用淚沾襟，一半雲霄一半沈。",
            "世事漸多饒悵望，舊曾行處便傷心。"
        ],
        "title": "西歸絕句十二首 六",
        "id": "0b761aec-8aff-48d7-82c6-f5cd02bcd345"
    },
    {
        "author": "元稹",
        "paragraphs": [
            "閑遊寺觀從容到，遍問親知次第尋。",
            "腸斷裴家光德宅，無人掃地戟門深。"
        ],
        "title": "西歸絕句十二首 七",
        "id": "8aebbcbe-9897-4b8b-bc8d-e817a9196cd7"
    },
    {
        "author": "元稹",
        "paragraphs": [
            "一世營營死是休，生前無事定無由。",
            "不知山下東流水，何事長須日夜流。"
        ],
        "title": "西歸絕句十二首 八",
        "id": "2d349709-b78c-47d2-8213-ea0e71863878"
    },
    {
        "author": "元稹",
        "paragraphs": [
            "今朝西渡丹河水，心寄丹河無限愁。",
            "若到莊前竹園下，殷勤爲遶故山流。"
        ],
        "title": "西歸絕句十二首 九",
        "id": "d6817d04-378a-446f-b00d-bafaee9f06ef"
    },
    {
        "author": "元稹",
        "paragraphs": [
            "寒窗風雪擁深爐，彼此相傷指白鬚。",
            "一夜思量十年事，幾人強健幾人無。"
        ],
        "title": "西歸絕句十二首 十",
        "id": "5e3bbc34-4415-43fe-b07c-c2fb4f920d41"
    },
    {
        "author": "元稹",
        "paragraphs": [
            "雲覆藍橋雪滿溪，須臾便與碧峰齊。",
            "風回麵市連天合，凍壓花枝著水低。"
        ],
        "title": "西歸絕句十二首 十一",
        "id": "646e2ebb-bcca-4dd6-91ee-a67afce84122"
    },
    {
        "author": "元稹",
        "paragraphs": [
            "寒花帶雪滿山腰，著柳冰珠滿碧條。",
            "天色漸明回一望，玉塵隨馬度藍橋。"
        ],
        "title": "西歸絕句十二首 十二",
        "id": "b105e766-89f1-47ac-b213-bd1c52a67499"
    },
    {
        "author": "元稹",
        "paragraphs": [
            "泉溜才通疑夜磬，燒煙餘暖有春泥。",
            "千層玉帳鋪松蓋，五出銀區印虎蹄。",
            "暗落金烏山漸黑，深埋粉堠路渾迷。",
            "心知魏闕無多地，十二瓊樓百里西。"
        ],
        "title": "留呈夢得子厚致用",
        "id": "ad007ffd-f419-4839-baf6-0a8f2108fb1f"
    },
    {
        "author": "元稹",
        "paragraphs": [
            "小碎詩篇取次書，等閑題柱意何如。",
            "諸郎到處應相問，留取三行代鯉魚。"
        ],
        "title": "小碎",
        "id": "502fe27d-2c80-4e35-9f75-51d5e587059e"
    },
    {
        "author": "元稹",
        "paragraphs": [
            "莫愁已去無窮事，漫苦如今有限身。",
            "二百年來城裏宅，一家知換幾多人。"
        ],
        "title": "和樂天高相宅",
        "id": "515b1986-7fb3-41e4-ad83-a5db9cbd1ce0"
    },
    {
        "author": "元稹",
        "paragraphs": [
            "病嗟酒戶年年減，老覺塵機漸漸深。",
            "飲罷醒餘更惆悵，不如閒事不經心。"
        ],
        "title": "和樂天仇家酒",
        "id": "b50413c4-6976-4b43-bf5e-fa1a9b8b2af7"
    },
    {
        "author": "元稹",
        "paragraphs": [
            "欲離煩惱三千界，不在禪門八萬條。",
            "心火自生還自滅，雲師無路與君銷。"
        ],
        "title": "和樂天贈雲寂僧",
        "id": "29ddb49c-86d0-43b2-ad43-f56e2d1b3f83"
    },
    {
        "author": "元稹",
        "paragraphs": [
            "今朝相送自同遊，酒語詩情替別愁。",
            "忽到灃西總回去，一身騎馬向通州。"
        ],
        "title": "灃西別樂天博載樊宗憲李景信兩秀才姪谷三月三十日相餞送",
        "id": "51b29661-bad2-4158-bfed-a346f386224e"
    },
    {
        "author": "元稹",
        "paragraphs": [
            "長學對治思苦處，偏將死苦教人間。",
            "今因爲說無生死，無可對治心更閑。"
        ],
        "title": "寄曇嵩寂三上人",
        "id": "7209d60e-019c-41c2-b070-8c5a2aac9b3d"
    },
    {
        "author": "元稹",
        "paragraphs": [
            "僧臨大道閱浮生，來往憧憧利與名。",
            "二十八年何限客，不曾閑見一人行。"
        ],
        "title": "題漫天嶺智藏師蘭若僧云住此二十八年",
        "id": "fc5993dd-fd40-43af-8a0a-df2ba4a95baa"
    },
    {
        "author": "元稹",
        "paragraphs": [
            "蒼溪縣下嘉陵水，入峽穿江到海流。",
            "憑仗鯉魚將遠信，雁回時節到揚州。"
        ],
        "title": "蒼溪縣寄揚州兄弟",
        "id": "bb82a619-3e41-47f8-979a-a4c7dcdd6ecc"
    },
    {
        "author": "元稹",
        "paragraphs": [
            "憶昔分襟童子郎，白頭拋擲又他鄉。",
            "三千里外巴南恨，二十年前城裏狂。",
            "甯氏舅甥俱寂寞，荀家兄弟半淪亡。",
            "淚因生別兼懷舊，廻首江山欲萬行。"
        ],
        "title": "贈吳渠州從姨兄士則",
        "id": "b4c141f1-3842-4897-9cba-d374f4184a64"
    },
    {
        "author": "元稹",
        "paragraphs": [
            "孤吟獨寢意千般，合眼逢君一夜歡。",
            "慙愧夢魂無遠近，不辭風雨到長灘。"
        ],
        "title": "長灘夢李紳",
        "id": "4e7382a5-4b76-4fd5-a057-5efff2e4769b"
    },
    {
        "author": "元稹",
        "paragraphs": [
            "新政縣前逢月夜，嘉陵江底看星辰。",
            "已聞城上三更鼓，不見心中一箇人。",
            "鬚鬢暗添巴路雪，衣裳無復帝鄉塵。",
            "曾沾幾許名兼利，勞動生涯涉苦辛。"
        ],
        "title": "新政縣",
        "id": "08ba2d6a-f60b-4a0d-bc4e-37cf030ce96f"
    },
    {
        "author": "元稹",
        "paragraphs": [
            "渠江明淨峽逶迤，船到明灘拽𥮘遲。",
            "櫓窡動搖妨作夢，巴童指點笑吟詩。",
            "畬餘宿麥黃山腹，日背殘花白水湄。",
            "物色可憐心莫恨，此行都是獨行時。"
        ],
        "tags": [
            "黄山"
        ],
        "title": "南昌灘",
        "id": "0bcce198-75e6-4d7e-b0a3-e0f63da01585"
    },
    {
        "author": "元稹",
        "paragraphs": [
            "通州到日日平西，江館無人虎印泥。",
            "忽向破簷殘漏處，見君詩在柱心題。"
        ],
        "title": "見樂天詩",
        "id": "9a2bc8b9-7f81-42cb-ab91-f577ab6b9521"
    },
    {
        "author": "元稹",
        "paragraphs": [
            "雨滯更愁南瘴毒，月明兼喜北風涼。",
            "古城樓影橫空館，濕地蟲聲遶暗廊。",
            "螢火亂飛秋已近，星辰早沒夜初長。",
            "孩提萬里何時見，狼籍家書滿臥牀。"
        ],
        "title": "夜坐",
        "id": "43e7d760-bd9f-4268-aecb-0fd3ff32cd5a"
    },
    {
        "author": "元稹",
        "paragraphs": [
            "殘燈無焰影幢幢，此夕聞君謫九江。",
            "垂死病中驚坐起，暗風吹雨入寒窗。"
        ],
        "tags": [
            "贬谪",
            "友情"
        ],
        "title": "聞樂天授江州司馬",
        "id": "e9aaced5-982b-499f-9ef0-f78eb2141d1d"
    },
    {
        "author": "元稹",
        "paragraphs": [
            "君思曲水嗟身老，我望通州感道窮。",
            "同入新年兩行淚，白頭翁坐說城中。"
        ],
        "title": "歲日贈拒非",
        "id": "085c00d9-01d2-4cc2-9bb3-2e8f4a478516"
    },
    {
        "author": "元稹",
        "paragraphs": [
            "紅樹蟬聲滿夕陽，白頭相送倍相傷。",
            "老嗟去日光陰促，病覺今年晝夜長。",
            "顧我親情皆遠道，念君兄弟欲他鄉。",
            "紅旗滿眼襄州路，此別淚流千萬行。"
        ],
        "title": "送盧戡",
        "id": "ad6e82d6-6b30-4193-8329-c407719a1cbb"
    },
    {
        "author": "元稹",
        "paragraphs": [
            "風吹竹葉休還動，雨點荷心暗復明。",
            "曾向西江船上宿，慣聞寒夜滴篷聲。"
        ],
        "title": "雨聲",
        "id": "df23d825-4db8-4bd9-88dd-9f47cbe46e89"
    },
    {
        "author": "元稹",
        "paragraphs": [
            "南郡生徒辭絳帳，東山妓樂擁油旌。",
            "鈞天排比簫韶待，猶顧人間有別情。"
        ],
        "title": "奉和滎陽公離筵作",
        "id": "2618397e-f65f-4680-9751-f0f1e2ce2533"
    },
    {
        "author": "元稹",
        "paragraphs": [
            "古時應是山頭水，自古流來江路深。",
            "若使江流會人意，也應知我遠來心。"
        ],
        "title": "嘉陵水",
        "id": "14132406-bb4c-4479-8863-d2504d6073e9"
    },
    {
        "author": "元稹",
        "paragraphs": [
            "憶君無計寫君詩，寫盡千行說向誰。",
            "題在閬州東寺壁，幾時知是見君時。"
        ],
        "title": "閬州開元寺壁題樂天詩",
        "id": "060f08fe-2bb0-4435-b83d-61930063de12"
    },
    {
        "author": "元稹",
        "paragraphs": [
            "萬里寄書將出峽，却憑巫峽寄江州。",
            "傷心最是江頭月，莫把書將上庾樓。"
        ],
        "title": "憑李忠州寄書樂天",
        "id": "ee493a91-1009-4b75-a338-e0e16dc7e866"
    },
    {
        "author": "元稹",
        "paragraphs": [
            "遠信入門先有淚，妻驚女哭問何如。",
            "尋常不省曾如此，應是江州司馬書。"
        ],
        "tags": [
            "抒情"
        ],
        "title": "得樂天書",
        "id": "27388ed8-54ae-4da2-b390-b6db716d623e"
    },
    {
        "author": "元稹",
        "paragraphs": [
            "無身尚擬魂相就，身在那無夢往還。",
            "直到他生亦相覓，不能空記樹中環。"
        ],
        "title": "寄樂天",
        "id": "4d44b19d-fe73-4bac-bac7-2d9ce37bae1e"
    },
    {
        "author": "元稹",
        "paragraphs": [
            "終須修到無修處，聞盡聲聞始不聞。",
            "莫著妄心銷彼我，我心無我亦無君。"
        ],
        "title": "酬知退",
        "id": "32c72f22-c622-42dd-a194-6ad48342dc72"
    },
    {
        "author": "元稹",
        "paragraphs": [
            "平生欲得山中住，天與通州遶郡山。",
            "睡到日西無一事，月儲三萬買教閑。"
        ],
        "title": "通州",
        "id": "e1715338-0fb2-4757-b961-44c30d377493"
    },
    {
        "author": "元稹",
        "paragraphs": [
            "今日廬峰霞遶寺，昔時鸞殿鳳廻書。",
            "兩封相去八年後，一種俱云五夜初。",
            "漸覺此生都是夢，不能將淚滴雙魚。"
        ],
        "title": "酬樂天書後三韻",
        "id": "0bd2b921-b675-4367-9e6f-04f083579fd5"
    },
    {
        "author": "元稹",
        "paragraphs": [
            "西江流水到江州，聞道分成九道流。",
            "我滴兩行相憶淚，遣君何處遣人求。",
            "除非入海無由住，縱使逢灘未擬休。",
            "會向伍員潮上見，氣充頑石報心讎。"
        ],
        "title": "相憶淚",
        "id": "0ca87ea3-72e3-4281-ae8c-4a7af85562eb"
    },
    {
        "author": "元稹",
        "paragraphs": [
            "何事相逢翻有淚，念君緣我到通州。",
            "留君剩住君須住，我不自由君自由。"
        ],
        "title": "喜李十一景信到",
        "id": "9101cedd-dfbb-4b59-b3fd-69b95c6591cc"
    },
    {
        "author": "元稹",
        "paragraphs": [
            "寒夜燈前賴酒壺，與君相對興猶孤。",
            "忠州刺史應閑臥，江水猿聲睡得無。"
        ],
        "title": "與李十一夜飲",
        "id": "18937f00-bf1f-485e-a5da-2d719a6b9ab4"
    },
    {
        "author": "元稹",
        "paragraphs": [
            "淮水連年起戰塵，油旌三換一何頻。",
            "共君前後俱從事，羞見功名與別人。"
        ],
        "title": "贈李十一",
        "id": "a82ad28f-e540-4280-8cd5-fe7ffe82b28c"
    },
    {
        "author": "元稹",
        "paragraphs": [
            "今年寒食好風流，此日一家同出游。",
            "碧水青山無限思，莫將心道是涪州。"
        ],
        "title": "寒食日",
        "id": "fa9621ac-9410-4629-b4ef-4c66150c4aeb"
    },
    {
        "author": "元稹",
        "paragraphs": [
            "病瘴年深渾禿盡，那能勝置角頭巾。",
            "暗梳蓬髮羞臨鏡，私戴蓮花恥見人。",
            "白髮過於冠色白，銀釘少校頷中銀。",
            "我身四十猶如此，何況吾兄六十身。"
        ],
        "title": "三兄以白角巾寄遺髮不勝冠因有感歎",
        "id": "3f2db908-c927-4d2d-a841-4bb340f0119c"
    },
    {
        "author": "元稹",
        "paragraphs": [
            "巴南分與親情別，不料與君牀竝頭。",
            "爲我遠來休悵望，折君災難是通州。"
        ],
        "title": "別李十一五絕 一",
        "id": "a6d7ce58-acbe-4b70-a82b-1a4dee278b24"
    },
    {
        "author": "元稹",
        "paragraphs": [
            "京城每與閑人別，猶自傷心與白頭。",
            "今日別君心更苦，別君緣是在通州。"
        ],
        "title": "別李十一五絕 二",
        "id": "58a279dd-a328-4a09-a58d-5089c640546c"
    },
    {
        "author": "元稹",
        "paragraphs": [
            "萬里尚能來遠道，一程那忍便分頭。",
            "鳥籠猿檻君應會，十步向前非我州。"
        ],
        "title": "別李十一五絕 三",
        "id": "b0d31706-816f-43ef-b537-3ebbaef4c1ca"
    },
    {
        "author": "元稹",
        "paragraphs": [
            "來時見我江南岸，今日送君江上頭。",
            "別後料添新夢寐，虎驚蛇伏是通州。"
        ],
        "title": "別李十一五絕 四",
        "id": "fc87baf9-31fe-4235-a00a-e88d155a2007"
    },
    {
        "author": "元稹",
        "paragraphs": [
            "聞君欲去潛銷骨，一夜暗添新白頭。",
            "明朝別後應腸斷，獨櫂破船歸到州。"
        ],
        "title": "別李十一五絕 五",
        "id": "b2ac5796-0feb-43a9-911a-7ca66f608d9d"
    },
    {
        "author": "元稹",
        "paragraphs": [
            "前回一去五年別，此別又知何日回。",
            "好住樂天休悵望，匹如元不到京來。"
        ],
        "title": "酬樂天醉別",
        "id": "9fe0c25a-d6bb-4325-97fc-0344e2b1bb86"
    },
    {
        "author": "元稹",
        "paragraphs": [
            "雨滑危梁性命愁，差池一步一生休。",
            "黃泉便是通州郡，漸入深泥漸到州。"
        ],
        "title": "酬樂天雨後見憶",
        "id": "b341faad-2bb5-466f-83d5-e5719cb39b67"
    },
    {
        "author": "元稹",
        "paragraphs": [
            "聞君西省重徘徊，祕閣書房次第開。",
            "壁記欲題三漏合，吏人驚問十年來。",
            "經排蠹簡憐初校，芸長陳根識舊栽。",
            "司馬見詩心最苦，滿身蚊蚋哭煙埃。"
        ],
        "title": "和樂天過祕閣書省舊廳",
        "id": "dea31989-5102-4438-b6af-a792c98f1531"
    },
    {
        "author": "元稹",
        "paragraphs": [
            "舊與楊郎在帝城，搜天斡地覓詩情。",
            "曾因竝句甘稱小，不爲論年便喚兄。",
            "刮骨直穿由苦鬬，夢腸翻出暫閑行。",
            "因君投贈還相和，老去那能競底名。"
        ],
        "title": "和樂天贈楊祕書",
        "id": "67b27a0d-fa9f-4ff6-85b0-29bbde94d15d"
    },
    {
        "author": "元稹",
        "paragraphs": [
            "風吹筍籜飄紅砌，雨打桐花蓋綠莎。",
            "都大資人無暇日，泛池全少買池多。"
        ],
        "title": "和樂天題王家亭子",
        "id": "f08f1763-5066-4130-8e59-ababbee17d32"
    },
    {
        "author": "元稹",
        "paragraphs": [
            "山水萬重書斷絕，念君憐我夢相聞。",
            "我今因病魂顛倒，唯夢閑人不夢君。"
        ],
        "tags": [
            "友情"
        ],
        "title": "酬樂天頻夢微之",
        "id": "405029da-b7b6-4bc6-a42c-1d774799d41a"
    },
    {
        "author": "元稹",
        "paragraphs": [
            "學語胡兒撼玉玲，甘州破裏最星星。",
            "使君自恨常多事，不得工夫夜夜聽。"
        ],
        "title": "琵琶",
        "id": "ed4e67c9-700f-4880-9d1e-596ba3860446"
    },
    {
        "author": "元稹",
        "paragraphs": [
            "山翠湖光似欲流，蜂聲鳥思却堪愁。",
            "西施顏色今何在，但看春風百草頭。"
        ],
        "title": "春詞",
        "id": "cc86bac4-879d-47ae-942f-e680876f6a3b"
    },
    {
        "author": "元稹",
        "paragraphs": [
            "鸚心明黠雀幽蒙，何事相將盡入籠。",
            "君避海鯨驚浪裏，我隨巴蟒瘴煙中。",
            "千山塞路音書絕，兩地知春曆日同。",
            "一樹梅花數升酒，醉尋江岸哭東風。"
        ],
        "title": "酬樂天春寄微之",
        "id": "7c60ca2a-09d7-4c8d-8aac-564211636c2a"
    },
    {
        "author": "元稹",
        "paragraphs": [
            "知君暗泊西江岸，讀我閑詩欲到明。",
            "今夜通州還不睡，滿山風雨杜鵑聲。"
        ],
        "title": "酬樂天舟泊夜讀微之詩",
        "id": "7735b268-73d5-4da5-aa07-7a9b2f74f58c"
    },
    {
        "author": "元稹",
        "paragraphs": [
            "比因酬贈爲花時，不爲君行不復知。",
            "又更幾年還共到，滿牆塵土兩篇詩。"
        ],
        "title": "酬樂天武關南見微之題山石榴花詩",
        "id": "6cd822e2-77bd-4aff-814c-76e32d58ec94"
    },
    {
        "author": "元稹",
        "paragraphs": [
            "三千里外巴虵穴，四十年來司馬官。",
            "瘴色滿身治不盡，瘡痕刮骨洗應難。",
            "常甘人向衰容薄，獨訝君將舊眼看。",
            "前日詩中高蓋字，至今脣舌遍長安。"
        ],
        "title": "酬樂天見寄",
        "id": "467af7d6-7c0c-4982-9908-5f5caa9612db"
    },
    {
        "author": "元稹",
        "paragraphs": [
            "湓城萬里隔巴庸，紵薄綈輕共一封。",
            "腰帶定知今瘦小，衣衫難作遠裁縫。",
            "唯愁書到炎涼變，忽見詩來意緒濃。",
            "春草綠茸雲色白，想君騎馬好儀容。"
        ],
        "title": "酬樂天得稹所寄紵絲布白輕庸製成衣服以詩報之",
        "id": "ccf1b76a-8334-48a3-9aed-928dc56ac5ba"
    },
    {
        "author": "元稹",
        "paragraphs": [
            "昔年我見杯中渡，今日人言鶴上逢。",
            "兩虎定隨千歲鹿，雙林添作幾株松。",
            "方瞳應是新燒藥，短脚知緣舊施舂。",
            "欲請僧繇遠相畫，苦愁頻變本形容。"
        ],
        "title": "和樂天尋郭道士不遇",
        "id": "a1bdea57-346d-498b-b799-20916336a3b9"
    },
    {
        "author": "元稹",
        "paragraphs": [
            "秋茅處處流痎瘧，夜鳥聲聲哭瘴雲。",
            "羸骨不勝纖細物，欲將文服却還君。"
        ],
        "title": "酬樂天寄生衣",
        "id": "1f4576e2-e9bc-4709-9817-5bf233398ec1"
    },
    {
        "author": "元稹",
        "paragraphs": [
            "茅簷屋舍竹籬州，虎怕偏蹄虵兩頭。",
            "暗蠱有時迷酒影，浮塵向日似波流。",
            "沙含水弩多傷骨，田仰畬刀少用牛。",
            "知得共君相見否，近來魂夢轉悠悠。"
        ],
        "title": "酬樂天得微之詩知通州事因成四首 一",
        "id": "81e02909-ddc5-4308-9349-7e1613594a4f"
    },
    {
        "author": "元稹",
        "paragraphs": [
            "平地才應一頃餘，閣欄都大似巢居。",
            "入衙官吏聲疑鳥，下峽舟船腹似魚。",
            "市井無錢論尺丈，田疇付火罷耘鋤。",
            "此中愁殺須甘分，惟惜平生舊著書。"
        ],
        "title": "酬樂天得微之詩知通州事因成四首 二",
        "id": "dedc7b24-9ac7-44a4-8ee2-3fa3eb8157bd"
    },
    {
        "author": "元稹",
        "paragraphs": [
            "哭鳥晝飛人少見，倀魂夜嘯虎行多。",
            "滿身沙虱無防處，獨脚山魈不奈何。",
            "甘受鬼神侵骨髓，常憂岐路處風波。",
            "南歌未有東西分，敢唱滄浪一字歌。"
        ],
        "title": "酬樂天得微之詩知通州事因成四首 三",
        "id": "881cb6a0-9019-490b-b763-91e6d1582d4e"
    },
    {
        "author": "元稹",
        "paragraphs": [
            "荒蕪滿院不能鋤，甑有塵埃圃乏蔬。",
            "定覺身將囚一種，未知生共死何如。",
            "飢搖困尾喪家狗，熱暴枯鱗失水魚。",
            "苦境萬般君莫問，自憐方寸本來虛。"
        ],
        "title": "酬樂天得微之詩知通州事因成四首 四",
        "id": "6af7eb8e-7528-4646-a437-d88bceb36b7d"
    },
    {
        "author": "元稹",
        "paragraphs": [
            "初因彈劾死東川，又爲親情弄化權百口共經三峽水，一時重上兩漫天。",
            "尚書入用雖旬月，司馬銜冤已十年。",
            "若待更遭秋瘴後，便愁平地有重泉。"
        ],
        "title": "酬樂天聞李尚書拜相以詩見賀",
        "id": "99660a0e-febc-47da-9d17-6713424fa287"
    },
    {
        "author": "元稹",
        "paragraphs": [
            "病煎愁緒轉紛紛，百里何由說向君。",
            "老去心情隨日減，遠來書信隔年聞。",
            "三冬有電連春雨，九月無霜盡火雲。",
            "併與巴南終歲熱，四時誰道各平分。"
        ],
        "title": "酬樂天歎窮愁見寄",
        "id": "a26eb899-f846-4194-8c47-964305503dca"
    },
    {
        "author": "元稹",
        "paragraphs": [
            "當年此日花前醉，今日花前病裏銷。",
            "獨倚破簾閑悵望，可憐虛度好春朝。"
        ],
        "title": "酬樂天三月三日見寄",
        "id": "15cf8bec-a050-4001-89a1-4bc9ef1f19ff"
    },
    {
        "author": "元稹",
        "paragraphs": [
            "前途何在轉茫茫，漸老那能不自傷。",
            "病爲怕風多睡月，起因花藥暫扶牀。",
            "函關氣索迷真侶，峽水波翻礙故鄉。",
            "唯有秋來兩行淚，對君新贈遠詩章。"
        ],
        "title": "酬樂天歎損傷見寄",
        "id": "7693bdaf-285f-4156-b251-4e4ee36cb9df"
    },
    {
        "author": "元稹",
        "paragraphs": [
            "瘴塞巴山哭鳥悲，紅妝少婦斂啼眉。",
            "殷勤奉藥來相勸，云是前年欲病時。"
        ],
        "title": "瘴塞",
        "id": "ea561390-5c93-4cac-a95e-dcd37f78924b"
    },
    {
        "author": "元稹",
        "paragraphs": [
            "庭中栽得紅荆樹，十月花開不待春。",
            "直到孩提盡驚怪，一家同是北來人。"
        ],
        "title": "紅荆",
        "id": "c3865968-bc9b-4a42-8191-ff3987321fe6"
    },
    {
        "author": "元稹",
        "paragraphs": [
            "胡笳夜奏塞聲寒，是我鄉音聽漸難。",
            "料得小來辛苦學，又因知向峽中彈。"
        ],
        "title": "黃草峽聽柔之琴二首 一",
        "id": "e3baebc1-a02d-4dbd-bcab-7aef6e5517d8"
    },
    {
        "author": "元稹",
        "paragraphs": [
            "別鶴淒清覺露寒，離聲漸咽命雛難。",
            "憐君伴我涪州宿，猶有心情徹夜彈。"
        ],
        "title": "黃草峽聽柔之琴二首 二",
        "id": "14a622f1-e6a2-45eb-b917-a273c33487e7"
    },
    {
        "author": "元稹",
        "paragraphs": [
            "渝工劒刃皆歐冶，巴吏書蹤盡子雲。",
            "唯我心知有來處，泊船黃草夜思君。"
        ],
        "title": "書劒",
        "id": "4eb36125-dfd3-4a34-94ff-3551e27cf68d"
    },
    {
        "author": "元稹",
        "paragraphs": [
            "天門暗闢玉琤鍧，晝送中樞曉禁清。",
            "彤管內人書細膩，金匳御印篆分明。",
            "衝街不避將軍令，跋勅兼題宰相名。",
            "南省郎官誰待詔，與君將向世間行。"
        ],
        "title": "內狀詩寄楊白二員外",
        "id": "3123c4e8-25a5-44db-ba9b-b3f65386e571"
    },
    {
        "author": "元稹",
        "paragraphs": [
            "爾爺只爲一杯酒，此別那知死與生。",
            "兒有何辜才七歲，亦教兒作瘴江行。"
        ],
        "title": "別毅郎 一",
        "id": "bbbd4c1d-576d-417c-a1c9-6595d7a8b55d"
    },
    {
        "author": "元稹",
        "paragraphs": [
            "愛惜爾爺唯有我，我今顦顇望何人。",
            "傷心自比籠中鶴，翦盡翅翎愁到身。"
        ],
        "title": "別毅郎 二",
        "id": "83826df1-8aff-4051-afed-89741cdcff29"
    },
    {
        "author": "元稹",
        "paragraphs": [
            "犀帶金魚束紫袍，不能將命報分毫。",
            "他時得見牛常侍，爲爾君前捧佩刀。"
        ],
        "title": "自責",
        "id": "f1f4b9b9-bb8f-4ed9-8564-6a86f8e0161c"
    },
    {
        "author": "元稹",
        "paragraphs": [
            "棠陰猶在建溪磯，此去那論是與非。",
            "若見白頭須盡敬，恐曾江岸識胡威。"
        ],
        "title": "送公度之福建",
        "id": "f2958e20-77ac-42a3-bf43-f9bfaf967288"
    },
    {
        "author": "元稹",
        "paragraphs": [
            "眼中三十年來淚，一望南雲一度垂。",
            "慚愧臨淮李常侍，遠教形影暫相隨。"
        ],
        "title": "喜五兄自泗州至",
        "id": "433b2b4d-1490-455c-b242-f751078e05ca"
    },
    {
        "author": "元稹",
        "paragraphs": [
            "常年出入右銀臺，每怪春光例早回。",
            "慚愧杏園行在景，同州園裏也先開。"
        ],
        "title": "杏花",
        "id": "0844874f-28de-4901-bb53-811ef142d677"
    },
    {
        "author": "元稹",
        "paragraphs": [
            "三日春風已有情，拂人頭面稍憐輕。",
            "殷勤爲報長安柳，莫惜枝條動軟聲。"
        ],
        "title": "第三歲日詠春風憑楊員外寄長安柳",
        "id": "14d8021d-9fbd-476f-8f61-3b5f3bb85ada"
    },
    {
        "author": "元稹",
        "paragraphs": [
            "憶昔西河縣下時，青山顦顇宦名卑。",
            "揄揚陶令緣求酒，結託蕭娘只在詩。",
            "朱紫衣裳浮世重，蒼黃歲序長年悲。",
            "白頭後會知何日，一盞煩君不用辭。"
        ],
        "title": "贈別楊員外巨源",
        "id": "43b2cd4a-de59-4d02-9d34-a10657efef2c"
    },
    {
        "author": "元稹",
        "paragraphs": [
            "榮辱升沈影與身，世情誰是舊雷陳。",
            "唯應鮑叔猶憐我，自保曾參不殺人。",
            "山入白樓沙苑暮，潮生滄海野塘春。",
            "老逢佳景唯惆悵，兩地各傷何限神。"
        ],
        "title": "寄樂天二首 一",
        "id": "a55cf688-bed6-4a89-a271-7dda6ac16d7b"
    },
    {
        "author": "元稹",
        "paragraphs": [
            "論才賦命不相干，鳳有文章雉有冠。",
            "羸骨欲銷猶被刻，瘡痕未沒又遭彈。",
            "劒頭已折藏須蓋，丁字雖剛屈莫難。",
            "休學州前羅剎石，一生身敵海波瀾。"
        ],
        "title": "寄樂天二首 二",
        "id": "29623661-eb54-4ac9-a23d-b969b860010e"
    },
    {
        "author": "元稹",
        "paragraphs": [
            "別鶴聲聲怨夜弦，聞君此奏欲潸然。",
            "商瞿五十知無子，更付琴書與仲宣。"
        ],
        "title": "聽妻彈別鶴操",
        "id": "d9b8bb2d-b3b2-4ef6-9433-357c981114db"
    },
    {
        "author": "元稹",
        "paragraphs": [
            "渥洼徒自有權奇，伯樂書名世始知。",
            "競走牆前希得儁，高縣日下表無私。",
            "都中紙貴流傳後，海外金填姓字時。",
            "珍重劉繇因首薦，爲君送和碧雲詩。"
        ],
        "title": "和王侍郎酬廣宣上人觀放牓後相賀",
        "id": "64831176-2482-4e3a-b941-3540ad74f810"
    },
    {
        "author": "元稹",
        "paragraphs": [
            "蹇驢瘦馬塵中伴，紫綬朱衣夢裏身。",
            "符竹偶因成對岸，文章虛被配爲鄰。",
            "湖翻白浪常看雪，火照紅妝不待春。",
            "老大那能更爭競，任君投募醉鄉人。"
        ],
        "title": "酬樂天喜鄰郡",
        "id": "6a92c882-6091-4204-a665-276ea1007541"
    },
    {
        "author": "元稹",
        "paragraphs": [
            "經過二郡逢賢牧，聚集諸郎宴老身。",
            "清夜漫勞紅燭會，白頭非是翠娥鄰。",
            "曾攜酒伴無端宿，自入朝行便別春。",
            "潦倒微之從不占，未知公議道何人。"
        ],
        "title": "再酬復言和前篇",
        "id": "24c527df-26c7-4fee-b2b9-3215bf6bc43a"
    },
    {
        "author": "元稹",
        "paragraphs": [
            "莫言鄰境易經過，彼此分符欲奈何。",
            "垂老相逢漸難別，白頭期限各無多。"
        ],
        "title": "贈樂天",
        "id": "8f87a45a-6c36-41ed-a223-60fcf71df72e"
    },
    {
        "author": "元稹",
        "paragraphs": [
            "休遣玲瓏唱我詩，我詩多是別君詞。",
            "明朝又向江頭別，月落潮平是去時。"
        ],
        "title": "重贈",
        "id": "e3a5f32f-9e1b-47d7-811c-f94b24e270a6"
    },
    {
        "author": "元稹",
        "paragraphs": [
            "晚日未拋詩筆硯，夕陽空望郡樓臺。",
            "與君後會知何日，不似潮頭暮却廻。"
        ],
        "title": "別後西陵晚眺",
        "id": "138e0d16-ee85-4d75-9ae1-156bc57f1a58"
    },
    {
        "author": "元稹",
        "paragraphs": [
            "州城迥遶拂雲堆，鏡水稽山滿眼來。",
            "四面常時對屏障，一家終日在樓臺。",
            "星河似向簷前落，鼓角驚從地底廻。",
            "我是玉皇香案吏，謫居猶得住蓬萊。"
        ],
        "title": "以州宅夸於樂天",
        "id": "f051ef36-ede4-4af3-b167-699a70b268ed"
    },
    {
        "author": "元稹",
        "paragraphs": [
            "仙都難畫亦難書，暫合登臨不合居。",
            "繞郭煙嵐新雨後，滿山樓閣上燈初。",
            "人聲曉動千門闢，湖色宵涵萬象虛。",
            "爲問西州羅剎岸，濤頭衝突近何如。"
        ],
        "title": "重夸州宅旦暮景色兼酬前篇末句",
        "id": "f5d517fe-003f-4e06-9653-f1500f97b9c0"
    },
    {
        "author": "元稹",
        "paragraphs": [
            "樂天書內重封到，居敬堂前共讀時。",
            "四友一爲泉路客，三人兩詠浙江詩。",
            "別無遠近皆難見，老減心情自各知。",
            "杯酒與他年少隔，不相酬贈欲何之。"
        ],
        "title": "酬樂天吟張員外詩見寄因思上京每與樂天於居敬兄升平里詠張新詩",
        "id": "0c850801-7809-4363-80a7-2b7012e5c2df"
    },
    {
        "author": "元稹",
        "paragraphs": [
            "閑夜思君坐到明，追尋往事倍傷情。",
            "同登科後心相合，初得官時髭未生。",
            "二十年來諳世路，三千里外老江城。",
            "猶應更有前途在，知向人間何處行。"
        ],
        "title": "寄樂天",
        "id": "68c4faba-d4e1-4b89-b912-e4fc60977c6b"
    },
    {
        "author": "元稹",
        "paragraphs": [
            "樂事難逢歲易徂，白頭光景莫令孤。",
            "弄濤船更曾觀否，望市樓還有會無。",
            "眼力少將尋案牘，心情且強擲梟盧。",
            "孫園虎寺隨宜看，不必遙遙羨鏡湖。"
        ],
        "title": "戲贈樂天復言",
        "id": "f354c1eb-9dbb-4c39-9c65-478cba9cbd35"
    },
    {
        "author": "元稹",
        "paragraphs": [
            "紅塵擾擾日西徂，我興雲心兩共孤。",
            "暫出已遭千騎擁，故交求見一人無。",
            "百篇書判從饒白，八米詩章未伏盧。",
            "最笑近來黃叔度，自投名刺占陂湖。"
        ],
        "title": "重酬樂天",
        "id": "914a23fb-d48f-4c97-8d39-8ea9170b2374"
    },
    {
        "author": "元稹",
        "paragraphs": [
            "繞郭笙歌夜景徂，稽山迥帶月輪孤。",
            "休文欲詠心應破，道子雖來畫得無。",
            "顧我小才同培塿，知君險鬬敵都盧。",
            "不然豈有姑蘇郡，擬著陂塘比鏡湖。"
        ],
        "title": "再酬復言",
        "id": "93e29bd7-032b-45e6-bcf4-3392ea55a58d"
    },
    {
        "author": "元稹",
        "paragraphs": [
            "近來章奏小年詩，一種成空盡可悲。",
            "書得眼昏朱似碧，用來心破髮如絲。",
            "催身易老緣多事，報主深恩在幾時。",
            "天遣兩家無嗣子，欲將文集與它誰。"
        ],
        "title": "郡務稍簡因得整比舊詩幷連綴焚削封章委篋僅逾百軸偶成自歎因寄樂天",
        "id": "397f644b-719f-4800-9e18-88f4106fe711"
    },
    {
        "author": "元稹",
        "paragraphs": [
            "律呂同聲我爾身，文章君是一伶倫。",
            "衆推賈誼爲才子，帝喜相如作侍臣。",
            "次韻千言曾報荅，直詞三道共經綸。",
            "元詩駮雜真難辨，白樸流傳用轉新。",
            "蔡女圖書雖在口，于公門戶豈生塵。",
            "商瞿未老猶希冀，莫把籝金便付人。"
        ],
        "title": "酬樂天餘思不盡加爲六韻之作",
        "id": "8b7d60fa-dba6-420f-be59-4173a745e571"
    },
    {
        "author": "元稹",
        "paragraphs": [
            "莫嗟虛老海壖西，天下風光數會稽。",
            "靈氾橋前百里鏡，石帆山崦五雲溪。",
            "冰銷田地蘆錐短，春入枝條柳眼低。",
            "安得故人生羽翼，飛來相伴醉如泥。"
        ],
        "title": "寄樂天",
        "id": "e4663cd7-5c90-4af8-9fc7-e1af158dffa8"
    },
    {
        "author": "元稹",
        "paragraphs": [
            "知君夜聽風蕭索，曉望林亭雪半糊。",
            "撼落不教封柳眼，埽來偏盡附梅株。",
            "敲扶密竹枝猶亞，煦暖寒禽氣漸蘇。",
            "坐覺湖聲迷遠浪，回驚雲路在長途。",
            "錢塘湖上蘋先合，梳洗樓前粉暗鋪。",
            "石立玉童披鶴氅，臺施瑤席換龍鬚。",
            "滿空飛舞應爲瑞，寡和高歌只自娛。",
            "莫遣擁簾傷思婦，且將盈尺慰農夫。",
            "稱觴彼此情何異，對景東西事有殊。",
            "鏡水遶山山盡白，琉璃雲母世間無。"
        ],
        "tags": [
            "西湖"
        ],
        "title": "酬樂天雪中見寄",
        "id": "207b2dcf-2f03-4fe2-8a1d-47e4f41f9325"
    },
    {
        "author": "元稹",
        "paragraphs": [
            "雨香雲澹覺微和，誰送春聲入櫂歌。",
            "萱近北堂穿土早，柳偏東面受風多。",
            "湖添水色消殘雪，江送潮頭湧漫波。",
            "同受新年不同賞，無由縮地欲如何。"
        ],
        "title": "和樂天早春見寄",
        "id": "342875c5-a2ee-41a4-a8a7-46b5c228a8c4"
    },
    {
        "author": "元稹",
        "paragraphs": [
            "臘盡殘銷春又歸，逢新別故欲沾衣。",
            "自驚身上添年紀，休繫心中小是非。",
            "富貴祝來何所遂，聰明鞭得轉無機。",
            "羞看稚子先拈酒，悵望平生舊採薇。",
            "去日漸加餘日少，賀人雖鬧故人稀。",
            "椒花麗句閑重檢，艾髮衰容惜寸輝。",
            "苦思正旦酬白雪，閑觀風色動青旂。",
            "千官仗下爐煙裏，東海西頭意獨違。"
        ],
        "title": "酬復言長慶四年元日郡齋感懷見寄",
        "id": "3955fe87-c138-42aa-95f3-018520621eb6"
    },
    {
        "author": "元稹",
        "paragraphs": [
            "虛白堂神傳好語，二年長伴獨吟時。",
            "夜憐星月多離燭，日滉波濤一下帷。",
            "爲報何人償酒債，引看牆上使君詩。"
        ],
        "title": "代郡齋神荅樂天",
        "id": "15bd12b8-915d-4bdd-acec-477448457968"
    },
    {
        "author": "元稹",
        "paragraphs": [
            "却報君侯聽苦辭，老頭拋我欲何之。",
            "武牢關外雖分手，不似如今衰白時。"
        ],
        "title": "酬樂天重寄別",
        "id": "c1809840-a969-4554-9220-76cc32b786ee"
    },
    {
        "author": "元稹",
        "paragraphs": [
            "山容水態使君知，樓上從容萬狀移。",
            "日映文章霞細麗，風驅鱗甲浪參差。",
            "鼓催潮戶凌晨擊，笛賽婆官徹夜吹。",
            "喚客潛揮遠紅袖，賣壚高掛小青旗。",
            "賸鋪牀席春眠處，乍捲簾帷月上時。",
            "光景無因將得去，爲郎抄在和郎詩。"
        ],
        "title": "和樂天重題別東樓",
        "id": "98f20cf9-073d-4149-b69f-9b71ee348944"
    },
    {
        "author": "元稹",
        "paragraphs": [
            "擾擾紛紛旦暮間，經營閑事不曾閑。",
            "多緣老病推辭酒，少有功夫久羨山。",
            "清夜笙歌喧四郭，黃昏鐘漏下重關。",
            "何由得似周從事，醉入人家醒始還。"
        ],
        "title": "餘杭周從事以十章見寄詞調清婉難於遍酬聊和詩首篇以荅來貺",
        "id": "48540e70-9d79-4ea9-9970-518b84ce4d63"
    },
    {
        "author": "元稹",
        "paragraphs": [
            "柳眼梅心漸欲春，白頭西望憶何人。",
            "金陵太守曾相伴，共蹋銀臺一路塵。"
        ],
        "title": "寄浙西李大夫四首 一",
        "id": "3c46fc5d-743c-4b72-b064-d0c6219f4e0f"
    },
    {
        "author": "元稹",
        "paragraphs": [
            "蘂珠深處少人知，網索西臨太液池。",
            "浴殿曉聞天語後，步廊騎馬笑相隨。"
        ],
        "title": "寄浙西李大夫四首 二",
        "id": "ba915b96-e7a5-4465-ba13-f6b76ac87751"
    },
    {
        "author": "元稹",
        "paragraphs": [
            "禁林同直話交情，無夜無曾不到明。",
            "最憶西樓人靜夜，玉晨鐘磬兩三聲。"
        ],
        "title": "寄浙西李大夫四首 三",
        "id": "f089f679-1db3-4825-af74-a490c9c81d0f"
    },
    {
        "author": "元稹",
        "paragraphs": [
            "由來鵬化便圖南，浙右雖雄我未甘。",
            "早渡西江好歸去，莫拋舟楫滯春潭。"
        ],
        "title": "寄浙西李大夫四首 四",
        "id": "f8e5d653-7cb2-4121-acbf-7eb016500211"
    },
    {
        "author": "元稹",
        "paragraphs": [
            "嫁時五月歸巴地，今日雙旌上越州。",
            "興慶首行千命婦，會稽旁帶六諸侯。",
            "海樓翡翠閑相逐，鏡水鴛鴦煖共遊。",
            "我有主恩羞未報，君於此外更何求。"
        ],
        "title": "初除浙東妻有阻色因以四韻曉之",
        "id": "da8f662d-c8d7-47f2-ba1c-90344883a422"
    },
    {
        "author": "元稹",
        "paragraphs": [
            "春野醉吟十里程，齋宮潛詠萬人驚。",
            "今宵不寐到明讀，風雨曉聞開鎖聲。"
        ],
        "title": "爲樂天自勘詩集因思頃年城南醉歸馬上遞唱豔曲十餘里不絕長慶初俱以制誥侍宿南郊齋宮夜後偶吟數十篇兩掖諸公洎翰林學士三十餘人驚起就聽逮至卒吏莫不衆觀羣公直至侍從行禮之時不復聚寐予與樂天吟哦竟亦不絕因書於樂天卷後越中冬夜風雨不覺將曉諸門互啓關鎖即事成篇",
        "id": "ca4f708a-296c-49e6-b2c4-a4e465b6b535"
    },
    {
        "author": "元稹",
        "paragraphs": [
            "殘曆半張餘十四，灰心雪鬢兩悽然。",
            "定知新歲御樓後，從此不名長慶年。"
        ],
        "title": "題長慶四年曆日尾",
        "id": "6919bbf0-1e19-47d1-9247-9ac9b0503af9"
    },
    {
        "author": "元稹",
        "paragraphs": [
            "夢上高高天，高高蒼蒼高不極。",
            "下視五嶽塊纍纍，仰天依舊蒼蒼色。",
            "蹋雲聳身身更上，攀天上天攀未得。",
            "西瞻若水兔輪低，東望蟠桃海波黑。",
            "日月之光不到此，非暗非明煙塞塞。",
            "天悠地遠身跨風，下無階梯上無力。",
            "來時畏有他人上，截斷龍胡斬鵬翼。",
            "茫茫漫漫方自悲，哭向青雲椎素臆。",
            "哭聲厭咽旁人惡，喚起驚悲淚飄露。",
            "千慙萬謝喚厭人，向使無君終不寤。"
        ],
        "title": "樂府古題序 夢上天",
        "id": "4908de78-1c45-4507-af50-6c370faca309"
    },
    {
        "author": "元稹",
        "paragraphs": [
            "吳宮夜長宮漏款，簾幕四垂燈燄煖。",
            "西施自舞王自管，雪紵翻翻鶴翎散。",
            "促節牽繁舞腰嬾，舞腰嬾，王罷飲。",
            "蓋覆西施鳳花錦，身作匡牀臂爲枕。",
            "朝珮樅玉王晏寢，寢醒閽報門無事。",
            "子胥死後言爲諱，近王之臣諭王意。",
            "共笑越王窮惴惴，夜夜抱冰寒不睡。"
        ],
        "title": "樂府古題序 冬白紵",
        "id": "12bfaef5-8d1a-4b71-bc00-cee246d124ce"
    },
    {
        "author": "元稹",
        "paragraphs": [
            "將進酒，將進酒。",
            "酒中有毒酖主父，言之主父傷主母。",
            "母爲妾地父妾天，仰天俯地不忍言。",
            "陽爲僵踣主父前，主父不知加妾鞭。",
            "旁人知妾爲主說，主將淚洗鞭頭血。",
            "推椎主母牽下堂，扶妾遣升堂上牀。",
            "將進酒，酒中無毒令主壽。",
            "願主廻恩歸主母，遣妾如此由主父。",
            "妾爲此事人偶知，自慙不密方自悲。",
            "主今顛倒安置妾，貪天僭地誰不爲。"
        ],
        "title": "樂府古題序 將進酒",
        "id": "42a6f605-8339-44ef-9208-af90b6e4e9ec"
    },
    {
        "author": "元稹",
        "paragraphs": [
            "海波無底珠沈海，採珠之人判死採。",
            "萬人判死一得珠，斛量買婢人何在。",
            "年年採珠珠避人，今年採珠由海神。",
            "海神採珠珠盡死，死盡明珠空海水。",
            "珠爲海物海屬神，神今自採何況人。"
        ],
        "title": "樂府古題序 採珠行",
        "id": "b23b9487-ac91-4800-9aa7-b1bc09a3344c"
    },
    {
        "author": "元稹",
        "paragraphs": [
            "董逃董逃董卓逃，揩鏗戈甲聲勞嘈。",
            "剜剜深臍脂燄燄，人皆數歎曰。",
            "爾獨不憶年年取我身上膏，膏銷骨盡煙火死。",
            "長安城中賊毛起，城門四走公卿士。",
            "走勸劉虞作天子，劉虞不敢作天子。",
            "曹瞞篡亂從此始，董逃董逃人莫喜。",
            "勝負相環相枕倚，縫綴難成裁破易。",
            "何況曲鍼不能伸巧指，欲學裁縫須準擬。"
        ],
        "title": "樂府古題序 董逃行",
        "id": "e01dc2d3-9313-48b5-b358-c3a08d9da808"
    },
    {
        "author": "元稹",
        "paragraphs": [
            "憶遠曲，郎身不遠郎心遠。",
            "沙隨郎飯俱在匙，郎意看沙那比飯。",
            "水中書字無字痕，君心暗畫誰會君。",
            "況妾事姑姑進止，身去門前同萬里。",
            "一家盡是郎腹心，妾似生來無兩耳。",
            "妾身何足言，聽妾私勸君。",
            "君今夜夜醉何處？姑來伴妾自閉門。",
            "嫁夫恨不早，養兒將備老。",
            "妾自嫁郎身骨立，老姑爲郎求娶妾。",
            "妾不忍見姑郎忍見，爲郎忍耐看姑面。"
        ],
        "title": "樂府古題序 憶遠曲",
        "id": "2cb57d9e-adaf-4a08-aff4-240a23a7d088"
    },
    {
        "author": "元稹",
        "paragraphs": [
            "趙卒四十萬，盡爲坑中鬼。",
            "趙王未信趙母言，猶點新兵更填死。",
            "填死之兵兵氣索，秦強趙破括敵起。",
            "括雖專命起尚輕，何況牽肘之人牽不已。",
            "坑中之鬼妻在營，髽麻戴絰鵝雁鳴。",
            "送夫之婦又行哭，哭聲送死非送行。",
            "夫遠征，遠征不必戍長城，出門便不知死生。"
        ],
        "title": "樂府古題序 夫遠征",
        "id": "10ca127f-b941-4689-8217-99a5e09c79b4"
    },
    {
        "author": "元稹",
        "paragraphs": [
            "織夫何太忙，蠶經三臥行欲老。",
            "蠶神女聖早成絲，今年絲稅抽徵早。",
            "早徵非是官人惡，去歲官家事戎索。",
            "征人戰苦束刀瘡，主將勳高換羅幕。",
            "繅絲織帛猶努力，變緝撩機苦難織。",
            "東家頭白雙女兒，爲解挑紋嫁不得。",
            "檐前嫋嫋游絲上，上有蜘蛛巧來往。",
            "羨他蟲豸解緣天，能向虛空織羅網。"
        ],
        "tags": [
            "妇女",
            "抒怀",
            "乐府",
            "新乐府辞"
        ],
        "title": "樂府古題序 織婦詞",
        "id": "19a9273b-3081-4575-a9f1-bb6ad27cd93f"
    },
    {
        "author": "元稹",
        "paragraphs": [
            "牛吒吒，田确确。",
            "旱塊敲牛蹄趵趵，種得官倉珠顆穀。",
            "六十年來兵蔟蔟，月月食糧車轆轆。",
            "一日官軍收海服，驅牛駕車食牛肉。",
            "歸來攸得牛兩角，重鑄鋤犂作斤劚。",
            "姑舂婦擔去輸官，輸官不足歸賣屋。",
            "願官早勝讎早覆，農死有兒牛有犢，誓不遣官軍糧不足。"
        ],
        "tags": [
            "叙事",
            "战争",
            "抒怀",
            "乐府",
            "农民",
            "新乐府辞"
        ],
        "title": "樂府古題序 田家詞",
        "id": "3ebfbcd5-a4e9-4e05-9396-82b390c73091"
    },
    {
        "author": "元稹",
        "paragraphs": [
            "俠客不怕死，怕在事不成。",
            "事成不肯藏姓名，我非竊賊誰夜行。",
            "白日堂堂殺袁盎，九衢草草人面青。",
            "此客此心師海鯨，海鯨露背橫滄溟。",
            "海波分作兩處生，分海減海刀，俠客有謀。",
            "人不識測，三尺鐵蛇延二國。"
        ],
        "title": "樂府古題序 俠客行",
        "id": "446bec5f-c3ab-4caa-af4f-66ce21a8f2bd"
    },
    {
        "author": "元稹",
        "paragraphs": [
            "鳥不解走，獸不解飛。",
            "兩不相解，那得相譏。",
            "犬不飲露，蟬不噉肥。",
            "以蟬易犬，蟬死犬飢。",
            "燕在梁棟，鼠在階基。",
            "各自窠窟，人不能移。",
            "婦好鍼縷，夫讀書詩。",
            "男翁女嫁，卒不相知。",
            "懼聾摘耳，效痛嚬眉。",
            "我不非爾，爾無我非。"
        ],
        "title": "樂府古題序 君莫非",
        "id": "0d4bd083-3717-434d-9284-b0c34dde5475"
    },
    {
        "author": "元稹",
        "paragraphs": [
            "種豆耘鋤，種禾溝甽。",
            "禾苗豆甲，狐榾兔翦。",
            "割鵠餧鷹，烹麟噉犬。",
            "鷹怕兔毫，犬被狐引。",
            "狐兔相須，鷹犬相盡。",
            "日暗天寒，禾稀豆損。",
            "鷹犬就烹，狐兔俱哂。"
        ],
        "title": "樂府古題序 田野狐兔行",
        "id": "ab89c83e-a4ac-4ec9-9a21-186019ef8a03"
    },
    {
        "author": "元稹",
        "paragraphs": [
            "當來日大難行，前有阪，後有坑。",
            "大梁側，小梁傾。",
            "兩軸相絞，兩輪相撐。",
            "大牛豎，小牛橫。",
            "烏啄牛背，足趺力儜，當來日大難行。",
            "太行雖險，險可使平。",
            "輪軸自撓，牽制不停。",
            "泥潦漸久，荆棘旋生。",
            "行必不得，不如不行。"
        ],
        "title": "樂府古題序 當來日大難行",
        "id": "e9450f35-87bb-4295-9de7-34914fadc24d"
    },
    {
        "author": "元稹",
        "paragraphs": [
            "古道天道長人道短，我道天道短人道長。",
            "天道晝夜廻轉不曾住，春秋冬夏忙，顛風暴雨電雷狂。",
            "晴被陰暗，月奪日光。",
            "往往星宿，日亦堂堂。",
            "天既職性命，道德人自強。",
            "堯舜有聖德，天不能遣。",
            "壽命永昌，泥金刻玉。",
            "與秦始皇，周公傅說。",
            "何不長宰相，老耼仲尼。",
            "何事栖遑，莽卓恭顯。",
            "皆數十年富貴，梁冀夫婦。",
            "車馬煌煌，若此顛倒事。",
            "豈非天道短，豈非人道長。",
            "堯舜留得神聖事，百代天子有典章。",
            "仲尼留得孝順語，千年萬歲父子不敢相滅亡。",
            "歿後千餘載，唐家天子封作文宣王。",
            "老君留得五千字，子孫萬萬稱聖唐。",
            "諡作玄元帝，魂魄坐天堂。",
            "周公周禮二十卷，有能行者知紀綱。",
            "傅說說命三四紙，有能師者稱祖宗。",
            "天能夭人命，人使道無窮。",
            "若此神聖事，誰道人道短。",
            "豈非人道長，天能種百草。",
            "蕕得十年有氣息，蕣纔一日芳。",
            "人能揀得丁沈蘭蕙，料理百和香。",
            "天解養禽獸，餧虎豹豺狼。",
            "人解和麯糵，充礿祀烝嘗。",
            "杜鵑無百作，天遣百鳥哺雛。",
            "不遣哺鳳皇，巨蟒壽千歲。",
            "天遣食牛吞象充腹腸，蛟螭與變化。",
            "鬼怪與隱藏，蚊蚋與利觜。",
            "枳棘與鋒鋩，賴得人道有揀別。",
            "信任天道真茫茫，若此撩亂事。",
            "豈非天道短，賴得人道長。"
        ],
        "title": "樂府古題序 人道短",
        "id": "dec1d0c4-b4b3-430e-9d82-40946c67b108"
    },
    {
        "author": "元稹",
        "paragraphs": [
            "古來苦樂之相倚，近於掌上之十指。",
            "君心半夜猜恨生，荆棘滿懷天未明。",
            "漢成眼瞥飛燕時，可憐班女恩已衰。",
            "未有因由相決絕，猶得半年佯暖熱。",
            "轉將深意諭旁人，緝綴瑕疵遣潛說。",
            "一朝詔下辭金屋，班姬自痛何倉卒。",
            "呼天撫地將自明，不悟尋時暗銷骨。",
            "白首宮人前再拜，願將日月相輝解。",
            "苦樂相尋晝夜間，燈光那有天明在。",
            "主今被奪心應苦，妾奪深恩初爲主。",
            "欲知妾意恨主時，主今爲妾思量取。",
            "班姬收淚抱妾身，我曾排擯無限人。"
        ],
        "title": "樂府古題序 苦樂相倚曲",
        "id": "a6326b33-4250-4766-ac58-d742b6cb4ebe"
    },
    {
        "author": "元稹",
        "paragraphs": [
            "兄弟同出門，同行不同志。",
            "悽悽分岐路，各各營所爲。",
            "兄上荆山巔，翻石辨虹氣。",
            "弟沈滄海底，偷珠待龍睡。",
            "出門不數年，同歸亦同遂。",
            "俱用私所珍，升沈自茲異。",
            "獻珠龍王宮，值龍覓珠次。",
            "但喜復得珠，不求珠所自。",
            "酬客雙龍女，授客六龍轡。",
            "遣充行雨神，雨澤隨客意。",
            "雩夏鐘鼓繁，禜秋玉帛積。",
            "彩色畫廊廟，奴僮被珠翠。",
            "驥騄千萬雙，鴛鴦七十二。",
            "言者未搖舌，無人敢輕議。",
            "其兄因獻璞，再刖不履地。",
            "門戶親戚疎，匡牀妻妾棄。",
            "銘心有所待，視足無所愧。",
            "持璞自枕頭，淚痕雙血漬。",
            "一朝龍醒寤，本問偷珠事。",
            "因知行雨偏，妻子五刑備。",
            "仁兄捧尸哭，勢友掉頭諱。",
            "喪車黔首葬，弔客青蠅至。",
            "楚有望氣人，王前忽長跪。",
            "賀王得貴寶，不遠王所莅。",
            "求之果如言，剖出浮筠膩。",
            "白珩無顏色，垂棘有瑕累。",
            "在楚裂地封，入趙連城貴。",
            "秦遣李斯書，書爲傳國瑞。",
            "秦亡漢魏傳，傳者得神器。",
            "卞和名永永，與寶不相墜。",
            "勸爾出門行，行難莫行易。",
            "易得還易失，難同亦難離。",
            "善賈識貪廉，良田無稙穉。",
            "磨劒莫磨錐，磨錐成小利。"
        ],
        "title": "樂府古題序 出門行",
        "id": "d1ddef83-d86f-4f00-8f98-1cedc22cf519"
    },
    {
        "author": "元稹",
        "paragraphs": [
            "捉捕復捉捕，莫捉狐與兔。",
            "狐兔藏窟穴，豺狼妨道路。",
            "道路非不妨，最憂螻蟻聚。",
            "豺狼不陷穽，螻蟻潛幽蠹。",
            "切切主人窗，主人輕細故。",
            "延緣蝕𣡵櫨，漸入棟梁柱。",
            "梁棟盡空虛，攻穿痕不露。",
            "主人坦然意，晝夜安寢寤。",
            "網羅布參差，鷹犬走回互。",
            "盡力窮窟穴，無心自還顧。",
            "客來歌捉捕，歌竟淚如雨。",
            "豈是惜狐兔，畏君先後誤。",
            "願君埽梁棟，莫遣螻蟻附。",
            "次及清道塗，盡滅豺狼步。",
            "主人堂上坐，行客門前度。",
            "然後巡野田，徧張畋獵具。",
            "外無梟獍援，內有熊羆驅。",
            "狡兔掘荒榛，妖狐熏古墓。",
            "用力不足多，得禽自無數。",
            "畏君聽未詳，聽客有明喻。",
            "蟣蝨誰不輕，鯨鯢誰不惡。",
            "在海尚幽遐，在懷交穢汚。",
            "歌此勸主人，主人那不悟。",
            "不悟還更歌，誰能恐違忤。"
        ],
        "title": "樂府古題序 捉捕歌",
        "id": "6d5fff46-32e1-4118-98f5-120146079b6a"
    },
    {
        "author": "元稹",
        "paragraphs": [
            "年年塞下丁，長作出塞兵。",
            "自從冒頓強，官築遮虜城。"
        ],
        "title": "樂府古題序 古築城曲五解 一",
        "id": "fe9f4c9e-c71e-458f-b18c-44ce2036869c"
    },
    {
        "author": "元稹",
        "paragraphs": [
            "築城須努力，城高遮得賊。",
            "但恐賊路多，有城遮不得。"
        ],
        "title": "樂府古題序 古築城曲五解 二",
        "id": "3c3c9603-68ed-44fe-92f1-01e84616a974"
    },
    {
        "author": "元稹",
        "paragraphs": [
            "丁口傳父言，莫問城堅不。",
            "平城被虜圍，漢劚城牆走。"
        ],
        "title": "樂府古題序 古築城曲五解 三",
        "id": "e92bbc7a-2373-492a-9ba7-0b146391cf8e"
    },
    {
        "author": "元稹",
        "paragraphs": [
            "因茲請休和，虜往騎來過。",
            "半疑兼半信，築城猶嵯峨。"
        ],
        "title": "樂府古題序 古築城曲五解 四",
        "id": "48a9c53a-4441-4160-b19a-e8bfca566cc9"
    },
    {
        "author": "元稹",
        "paragraphs": [
            "築城安敢煩，願聽丁一言。",
            "請築鴻臚寺，兼愁虜出關。"
        ],
        "title": "樂府古題序 古築城曲五解 五",
        "id": "c85e8697-9e78-40cb-8f8e-5d4a9bf772b4"
    },
    {
        "author": "元稹",
        "paragraphs": [
            "估客無住著，有利身則行。",
            "出門求火伴，入戶辭父兄。",
            "父兄相教示，求利莫求名。",
            "求名有所避，求利無不營。",
            "火伴相勒縛，賣假莫賣誠。",
            "交關但交假，本生得失輕。",
            "自茲相將去，誓死意不更。",
            "亦解市頭語，便無鄰里情。",
            "鍮石打臂釧，糯米吹項瓔。",
            "歸來邨中賣，敲作金石聲。",
            "邨中田舍娘，貴賤不敢爭。",
            "所費百錢本，已得十倍贏。",
            "顏色轉光淨，飲食亦甘馨。",
            "子本頻蕃息，貨販日兼幷。",
            "求珠駕滄海，採玉上荆衡。",
            "北買党項馬，西擒吐蕃鸚。",
            "炎洲布火浣，蜀地錦織成。",
            "越婢脂肉滑，奚僮眉眼明。",
            "通算衣食費，不計遠近程。",
            "經遊天下徧，却到長安城。",
            "城中東西市，聞客次第迎。",
            "迎客兼說客，多財爲勢傾。",
            "客心本明黠，聞語心已驚。",
            "先問十常侍，次求百公卿。",
            "侯家與主第，點綴無不精。",
            "歸來始安坐，富與王者勍。",
            "市卒酒肉臭，縣胥家舍成。",
            "豈唯絕言語，奔走極使令。",
            "大兒販材木，巧識梁棟形。",
            "小兒販鹽鹵，不入州縣征。",
            "一身偃市利，突若截海鯨。",
            "鉤距不敢下，下則牙齒橫。",
            "生爲估客樂，判爾樂一生。",
            "爾又生兩子，錢刀何歲平。"
        ],
        "title": "樂府古題序 估客樂",
        "id": "16e8df55-02ae-4e52-b8c9-f72a27cd99fe"
    },
    {
        "author": "元稹",
        "paragraphs": [
            "連昌宮中滿宮竹，歲久無人森似束。",
            "又有牆頭千葉桃，風動落花紅蔌蔌。",
            "宮邊老翁爲余泣，小年進食曾因入。",
            "上皇正在望仙樓，太真同凭闌干立。",
            "樓上樓前盡珠翠，炫轉熒煌照天地。",
            "歸來如夢復如癡，何暇備言宮裏事。",
            "初過寒食一百六，店舍無煙宮樹綠。",
            "夜半月高弦索鳴，賀老琵琶定場屋。",
            "力士傳呼覓念奴，念奴潛伴諸郎宿。",
            "須臾覓得又連催，特敕街中許然燭。",
            "春嬌滿眼睡紅綃，掠削雲鬟旋裝束。",
            "飛上九天歌一聲，二十五郎吹管逐。",
            "逡巡大徧涼州徹，色色龜茲轟錄續。",
            "李謩擪笛傍宮牆，偷得新翻數般曲。",
            "平明大駕發行宮，萬人歌舞塗路中。",
            "百官隊仗避岐薛，楊氏諸姨車鬬風。",
            "明年十月東都破，御路猶存祿山過。",
            "驅令供頓不敢藏，萬姓無聲淚潛墮。",
            "兩京定後六七年，却尋家舍行宮前。",
            "莊園燒盡有枯井，行宮門閉樹宛然。",
            "爾後相傳六皇帝，不到離宮門久閉。",
            "往來年少說長安，玄武樓成花萼廢。",
            "去年敕使因斫竹，偶值門開暫相逐。",
            "荆榛櫛比塞池塘，狐兔驕癡緣樹木。",
            "舞榭敧傾基尚在，文窗窈窕紗猶綠。",
            "塵埋粉壁舊花鈿，烏啄風箏碎珠玉。",
            "上皇偏愛臨砌花，依然御榻臨階斜。",
            "蛇出燕巢盤鬬栱，菌生香案正當衙。",
            "寢殿相連端正樓，太真梳洗樓上頭。",
            "晨光未出簾影黑，至今反挂珊瑚鉤。",
            "指似傍人因慟哭，却出宮門淚相續。",
            "自從此後還閉門，夜夜狐貍上門屋。",
            "我聞此語心骨悲，太平誰致亂者誰。",
            "翁言野父何分別，耳聞眼見爲君說。",
            "姚崇宋璟作相公，勸諫上皇言語切。",
            "燮理陰陽禾黍豐，調和中外無兵戎。",
            "長官清平太守好，揀選皆言由相公。",
            "開元之末姚宋死，朝廷漸漸由妃子。",
            "祿山宮裏養作兒，虢國門前鬧如市。",
            "弄權宰相不記名，依稀憶得楊與李。",
            "廟謨顛倒四海搖，五十年來作瘡痏。",
            "今皇神聖丞相明，詔書纔下吳蜀平。",
            "官軍又取淮西賊，此賊亦除天下寧。",
            "年年耕種宮前道，今年不遣子孫耕。",
            "老翁此意深望幸，努力廟謀休用兵。"
        ],
        "title": "連昌宮詞",
        "id": "8f19c587-32cc-47b4-9671-d1129116d9c2"
    },
    {
        "author": "元稹",
        "paragraphs": [
            "憶昔先皇幸蜀時，八馬入谷七馬疲。",
            "肉綻筋攣四蹄脫，七馬死盡無馬騎。",
            "天子蒙塵天雨泣，巉巖道路淋漓濕。",
            "崢嶸白草眇難期，謥洞黃泉安可入。",
            "朱泚圍兵抽未盡，懷光寇騎追行及。",
            "嬪娥相顧倚樹啼，鵷鷺無聲仰天立。",
            "圉人初進望雲騅，彩色顦顇衆馬欺。",
            "上前噴吼如有意，耳尖卓立節踠奇。",
            "君王試遣廻胸臆，撮骨鋸牙駢兩肋。",
            "蹄懸四跼腦顆方，胯聳三山尾株直。",
            "圉人畏誚仍相惑，此馬無良空有力。",
            "頻頻囓掣轡難施，往往跳趫鞍不得。",
            "色沮聲悲仰天訴，天不遣言君未識。",
            "亞身受取白玉羈，開口銜將紫金勒。",
            "君王自此方敢騎，似遇良臣久悽惻。",
            "龍騰魚鼈啅然驚，驥朌驢騾少顏色。",
            "七聖心迷運方厄，五丁力盡路猶窄。",
            "橐它山上斧刃堆，望秦嶺下錐頭石。",
            "五六百里真符縣，八十四盤青山驛。",
            "掣開流電有輝光，突過浮雲無朕跡。",
            "地平險盡施黃屋，九九屬車十二纛。",
            "齊暎前導引騅頭，嚴震迎號抱騅足。",
            "路傍垂白天寶民，望騅禮拜見騅哭。",
            "皆言玄宗當時無此馬，不免騎騾來幸蜀。",
            "雄雄猛將李令公，收城殺賊豺狼空。",
            "天旋地轉日再中，天子却坐明光宮。",
            "朝廷無事忘征戰，校獵朝廻暮毬宴。",
            "御馬齊登擬用槽，君王自試宣徽殿。",
            "圉人還進望雲騅，性強步闊無方便。",
            "分騣擺杖頭太高，擘肘廻頭項難轉。",
            "人人共惡難廻跋，潛遣飛龍減芻秣。",
            "銀鞍繡韂不復施，空盡天年御槽活。",
            "當時鄒諺已有言，莫倚功高浪開闊。",
            "登山縱似望雲騅，平地須饒紅叱撥。",
            "長安三月花垂草，果下翩翩紫騮好。",
            "千官煖熱李令閑，百馬生獰望雲老。",
            "望雲騅，爾之種類世世奇。",
            "當時項王乘爾祖，分配英豪稱霸王。",
            "爾身今日逢聖人，從幸巴渝歸入秦。",
            "功成事遂身退天之道，何必隨羣逐隊到死蹋紅塵。",
            "望雲騅，用與不用各有時，爾勿悲。"
        ],
        "title": "望雲騅馬歌",
        "id": "84eaa5b6-6ea8-4904-acf8-7f7f8b100932"
    },
    {
        "author": "元稹",
        "paragraphs": [
            "天寶年中花鳥使，撩花狎鳥含春思。",
            "滿懷墨詔求嬪御，走上高樓半酣醉。",
            "醉酣直入卿士家，閨闈不得偷廻避。",
            "良人顧妾心死別，小女呼爺血垂淚。",
            "十中有一得更衣，永配深宮作宮婢。",
            "御馬南奔胡馬蹙，宮女三千合宮棄。",
            "宮門一閉不復開，上陽花草青苔地。",
            "月夜閑聞洛水聲，秋池暗度風荷氣。",
            "日日長看提衆門，終身不見門前事。",
            "近年又送數人來，自言興慶南宮至。",
            "我悲此曲將徹骨，更想深冤復酸鼻。",
            "此輩賤嬪何足言，帝子天孫古稱貴。",
            "諸王在閤四十年，七宅六宮門戶閟。",
            "隋煬枝條襲封邑，肅宗血胤無官位。",
            "王無妃媵主無壻，陽亢陰淫結災累。",
            "何如決壅順衆流，女遣從夫男作吏。"
        ],
        "title": "和李校書新題樂府十二首 上陽白髮人",
        "id": "1819e9db-aa89-4523-8662-783a06dfac6e"
    },
    {
        "author": "元稹",
        "paragraphs": [
            "泗濱浮石裁爲磬，古樂疎音少人聽。",
            "工師小賤牙曠稀，不辨邪聲嫌雅正。",
            "正聲不屈古調高，鍾律參差管絃病。",
            "鏗金戛瑟徒相雜，投玉敲冰杳然零。",
            "華原輭石易追琢，高下隨人無雅鄭。",
            "棄舊美新由樂胥，自此黃鍾不能競。",
            "玄宗愛樂愛新樂，梨園弟子承恩橫。",
            "霓裳纔徹胡騎來，雲門未得蒙親定。",
            "我藏古磬藏在心，有時激作南風詠。",
            "伯夔曾撫野獸馴，仲尼暫叩春雷盛。",
            "何時得向筍簴懸，爲君一吼君心醒。",
            "願君每聽念封疆，不遣豺狼勦人命。"
        ],
        "title": "和李校書新題樂府十二首 華原磬",
        "id": "ebdc03e3-3b42-42a0-ac94-42efd22f537c"
    },
    {
        "author": "元稹",
        "paragraphs": [
            "趙璧五弦彈徵調，徵聲巉絕何清峭。",
            "辭雄皓鶴警露啼，失子哀猿繞林嘯。",
            "風入春松正凌亂，鶯含曉舌憐嬌妙。",
            "嗚嗚暗溜咽冰泉，殺殺霜刀澀寒鞘。",
            "促節頻催漸繁撥，珠幢斗絕金鈴掉。",
            "千靫鳴鏑發胡弓，萬片清球擊虞廟。",
            "衆樂雖同第一部，德宗皇帝常偏召。",
            "旬休節假暫歸來，一聲狂殺長安少。",
            "主第侯家最難見，挼歌按曲皆承詔。",
            "水精簾外教貴嬪，瑇瑁筵心伴中要。",
            "臣有五賢非此弦，或在拘囚或屠釣。",
            "一賢得進勝累百，兩賢得進同周召。",
            "三賢事漢滅暴彊，四賢鎮岳寧邊徼。",
            "五賢竝用調五常，五常既敘三光耀。",
            "趙璧五弦非此賢，九九何勞設庭燎。"
        ],
        "title": "和李校書新題樂府十二首 五弦彈",
        "id": "1d20399f-aebe-402c-9c30-f048a7010313"
    },
    {
        "author": "元稹",
        "paragraphs": [
            "吾聞昔日西涼州，人煙撲地桑柘稠。",
            "蒲萄酒熟恣行樂，紅豔青旗朱粉樓。",
            "樓下當壚稱卓女，樓頭伴客名莫愁。",
            "鄉人不識離別苦，更卒多爲沈滯遊。",
            "哥舒開府設高宴，八珍九醞當前頭。",
            "前頭百戲競撩亂，丸劒跳躑霜雪浮。",
            "獅子搖光毛彩豎，胡騰醉舞筋骨柔。",
            "大宛來獻赤汗馬，贊普亦奉翠茸裘。",
            "一朝燕賊亂中國，河湟沒盡空遺丘。",
            "開遠門前萬里堠，今來蹙到行原州。",
            "去京五百而近何其逼，天子縣內半沒爲荒陬。",
            "西涼之道爾阻脩，連城邊將但高會，每聽此曲能不羞。"
        ],
        "title": "和李校書新題樂府十二首 西涼伎",
        "id": "e3dbf3c4-e30a-4d37-bfbf-5697282f3c97"
    },
    {
        "author": "元稹",
        "paragraphs": [
            "吾聞黃帝鼓清角，弭伏熊羆舞玄鶴。",
            "舜持干羽苗革心，堯用咸池鳳巢閣。",
            "大夏濩武皆象功，功多已訝玄功薄。",
            "漢祖過沛亦有歌，秦王破陣非無作。",
            "作之宗廟見艱難，作之軍旅傳糟粕。",
            "明皇度曲多新態，宛轉侵淫易沈著。",
            "赤白桃李取花名，霓裳羽衣號天落。",
            "雅弄雖云已變亂，夷音未得相參錯。",
            "自從胡騎起煙塵，毛毳腥羶滿咸洛。",
            "女爲胡婦學胡妝，伎進胡音務胡樂。",
            "火鳳聲沈多咽絕，春鶯囀罷長蕭索。",
            "胡音胡騎與胡妝，五十年來競紛泊。"
        ],
        "title": "和李校書新題樂府十二首 法曲",
        "id": "68711ded-7564-4b9b-afd3-711d0bcc78cd"
    },
    {
        "author": "元稹",
        "paragraphs": [
            "建中之初放馴象，遠歸林邑近交廣。",
            "獸返深山鳥搆巢，鷹鵰鷂鶻無羈鞅。",
            "貞元之歲貢馴犀，上林置圈官司養。",
            "玉盆金棧非不珍，虎噉狴牢魚食網。",
            "渡江之橘踰汶貉，反時易性安能長。",
            "臘月北風霜雪深，踡跼鱗身遂長往。",
            "行地無疆費傳驛，通天異物罹幽枉。",
            "乃知養獸如養人，不必人人自敦獎。",
            "不擾則得之於理，不奪有以多於賞。",
            "脫衣推食衣食之，不若男耕女令紡。",
            "堯民不自知有堯，但見安閑聊擊壤。",
            "前觀馴象後馴犀，理國其如指諸掌。"
        ],
        "title": "和李校書新題樂府十二首 馴犀",
        "id": "5663eff3-c9cf-4a2f-beec-36e3616ceaf2"
    },
    {
        "author": "元稹",
        "paragraphs": [
            "胡部新聲錦筵坐，中庭漢振高音播。",
            "太宗廟樂傳子孫，取類羣兇陣初破。",
            "戢戢攢槍霜雪耀，騰騰擊鼓雲雷磨。",
            "初疑遇敵身啓行，終象由文士憲左。",
            "昔日高宗常立聽，曲終然後臨玉座。",
            "如今節將一掉頭，電卷風收盡摧挫。",
            "宋晉鄭女歌聲發，滿堂會客齊喧㰤。",
            "珊珊珮玉動腰身，一一貫珠隨咳唾。",
            "頃向圜丘見郊祀，亦曾正旦親朝賀。",
            "太常雅樂備宮懸，九奏未終百寮惰。",
            "惉滯難令季札辨，遲廻但恐文侯臥。",
            "工師盡取聾昧人，豈是先王作之過。",
            "宋沇嘗傳天寶季，法曲胡音忽相和。",
            "明年十月燕寇來，九廟千門虜塵涴我聞此語歎復泣，古來邪正將誰奈。",
            "奸聲入耳佞入心，侏儒飽飯夷齊餓。"
        ],
        "title": "和李校書新題樂府十二首 立部伎",
        "id": "227fbb31-176f-4e56-aa43-f33b3eef917d"
    },
    {
        "author": "元稹",
        "paragraphs": [
            "驃之樂器頭象駝，音聲不合十二和。",
            "促舞跳趫筋節硬，繁辭變亂名字訛。",
            "千彈萬唱皆咽咽，左旋右轉空傞傞。",
            "俯地呼天終不會，曲成調變當如何。",
            "德宗深意在柔遠，笙鏞不御停嬌娥。",
            "史館書爲朝貢傳，太常編入鞮靺科。",
            "古時陶堯作天子，遜遁親聽康衢歌。",
            "又遣遒人持木鐸，徧采謳謠天下過。",
            "萬人有意皆洞達，四岳不敢施煩苛。",
            "盡令區中擊壤塊，燕及海外覃恩波。",
            "秦霸周衰古官廢，下堙上塞王道頗。",
            "共矜異俗同聲教，不念齊民方薦瘥。",
            "傳稱魚鼈亦咸若，苟能效此誠足多。",
            "借如牛馬未蒙澤，豈在抱甕滋黿鼉。",
            "教化從來有源委，必將泳海先泳河。",
            "是非倒置自古有，驃兮驃兮誰爾訶。"
        ],
        "title": "和李校書新題樂府十二首 驃國樂",
        "id": "5deb4404-3d22-4019-95c9-b0c23dbb91cc"
    },
    {
        "author": "元稹",
        "paragraphs": [
            "天寶欲末胡欲亂，胡人獻女能胡旋。",
            "旋得明王不覺迷，妖胡奄到長生殿。",
            "胡旋之義世莫知，胡旋之容我能傳。",
            "蓬斷霜根羊角疾，竿戴朱盤火輪炫。",
            "驪珠迸珥逐飛星，虹暈輕巾掣流電。",
            "潛鯨暗噏笡波海，回風亂舞當空霰。",
            "萬過其誰辨終始，四座安能分背面。",
            "才人觀者相爲言，承奉君恩在圜變。",
            "是非好惡隨君口，南北東西逐君眄。",
            "柔輭依身著佩帶，裴回繞指同環釧。",
            "佞臣聞此心計回，熒惑君心君眼眩。",
            "君言似曲屈爲鉤，君言好直舒爲箭。",
            "巧隨清影觸處行，妙學春鶯百般囀。",
            "傾天側地用君力，抑塞周遮恐君見。",
            "翠華南幸萬里橋，玄宗始悟坤維轉寄言旋目與旋心，有國有家當共譴。"
        ],
        "title": "和李校書新題樂府十二首 胡旋女",
        "id": "e7b809cc-caa8-4dcc-8c46-f0ae914e7ca9"
    },
    {
        "author": "元稹",
        "paragraphs": [
            "西南六詔有遺種，僻在荒陬路尋壅。",
            "部落支離君長賤，比諸夷狄爲幽冗。",
            "犬戎彊盛頻侵削，降有憤心戰無勇。",
            "夜防抄盜保深山，朝望煙塵上高冢。",
            "鳥道繩橋來款附，非因慕化因危悚。",
            "清平官繫金呿嵯，求天叩地持雙珙。",
            "益州大將韋令公，頃實遭時定汧隴。",
            "自居劇鎮無他績，幸得蠻來固恩寵。",
            "爲蠻開道引蠻朝，迎蠻送蠻常繼踵。",
            "天子臨軒四方賀，朝廷無事唯端拱。",
            "漏天走馬春雨寒，瀘水飛蛇瘴煙重。",
            "椎頭醜類除憂患，瘇足役夫勞洶湧。",
            "匈奴互市歲不供，雲蠻通好轡長駷。",
            "戎王養馬漸多年，南人耗顇西人恐。"
        ],
        "title": "和李校書新題樂府十二首 蠻子朝",
        "id": "fc24eec5-132f-42af-9c19-01108dd28c44"
    },
    {
        "author": "元稹",
        "paragraphs": [
            "邊頭大將差健卒，入抄禽生快於鶻。",
            "但逢赬面即捉來，半是邊人半戎羯。",
            "大將論功重多級，捷書飛奏何超忽。",
            "聖朝不殺諧至仁，遠送炎方示微罰。",
            "萬里虛勞肉食費，連頭盡被氈裘暍。",
            "華裀重席臥腥臊，病犬愁鴣聲咽嗢。",
            "中有一人能漢語，自言家本長城窟。",
            "少年隨父戍安西，河渭瓜沙眼看沒。",
            "天寶未亂猶數載，狼星四角光蓬勃。",
            "中原禍作邊防危，果有豺狼四來伐。",
            "蕃馬臕成正翹健，蕃兵肉飽爭唐突。",
            "煙塵亂起無亭燧，主帥驚跳棄旄鉞。",
            "半夜城摧鵝雁鳴，妻啼子叫曾不歇。",
            "陰森神廟未敢依，脆薄河冰安可越。",
            "荆棘深處共潛身，前困蒺藜後臲卼。",
            "平明蕃騎四面走，古墓深林盡株榾。",
            "少壯爲俘頭被髠，老翁留居足多刖。",
            "烏鳶滿野尸狼藉，樓榭成灰牆突兀。",
            "暗水濺濺入舊池，平沙漫漫鋪明月。",
            "戎王遣將來安慰，口不敢言心咄咄。",
            "供進腋腋御叱般，豈料穹廬揀肥腯。",
            "五六十年消息絕，中間盟會又猖獗。",
            "眼穿東日望堯雲，腸斷正朝梳漢髮。",
            "近年如此思漢者，半爲老病半埋骨。",
            "常教孫子學鄉音，猶話平時好城闕。",
            "老者儻盡少者壯，生長蕃中似蕃悖。",
            "不知祖父皆漢民，便恐爲蕃心矻矻。",
            "緣邊飽餧十萬衆，何不齊驅一時發。",
            "年年但捉兩三人，精衛銜蘆塞溟渤。"
        ],
        "title": "和李校書新題樂府十二首 縛戎人",
        "id": "f925f98a-ddf0-4c1e-a5e6-25b624ac1e12"
    },
    {
        "author": "元稹",
        "paragraphs": [
            "年年買馬陰山道，馬死陰山帛空耗。",
            "元和天子念女工，內出金銀代酬犒。",
            "臣有一言昧死進，死生甘分荅恩燾。",
            "費財爲馬不獨生，耗帛傷工有他盜。",
            "臣聞平時七十萬匹馬，關中不省聞嘶噪。",
            "四十八監選龍媒，時貢天庭付良造。",
            "如今坰野十無一，盡在飛龍相踐暴。",
            "萬束芻茭供旦暮，千鍾菽粟長牽漕。",
            "屯軍郡國百餘鎮，縑緗歲奉春冬勞。",
            "稅戶逋逃例攤配，官司折納仍貪冒。",
            "挑紋變䌰力倍費，棄舊從新人所好。",
            "越縠繚綾織一端，十匹素縑功未到。",
            "豪家富賈踰常制，令族清班無雅操。",
            "從騎愛奴絲布衫，臂鷹小兒雲錦韜。",
            "羣臣利己要差僭，天子深衷空憫悼。",
            "綽立花塼鵷鳳行，雨露恩波幾時報。"
        ],
        "title": "和李校書新題樂府十二首 陰山道",
        "id": "8d8487d4-8d9f-41ed-8455-14af95c78bd4"
    },
    {
        "author": "元稹",
        "paragraphs": [
            "有鳥有鳥名老鴟，鴟張貪很老不衰。",
            "似鷹指爪唯攫肉，戾天羽翮徒翰飛。",
            "朝偷暮竊恣昏飽，後顧前瞻高樹枝。",
            "珠丸彈射死不去，意在護巢兼護兒。"
        ],
        "title": "有鳥二十章 一",
        "id": "10552516-d84b-43d1-afea-a3b5aa7a8581"
    },
    {
        "author": "元稹",
        "paragraphs": [
            "有鳥有鳥毛似鶴，行步雖遲性靈惡。",
            "主人但見閑慢容，許占蓬萊最高閣。",
            "弱羽長憂俊鶻拳，疽腸暗著鵷雛啄。",
            "千年不死伴靈龜，梟心鶴貌何人覺。"
        ],
        "title": "有鳥二十章 二",
        "id": "3bf3ae6b-1a13-4b55-a429-65f57f4b0c29"
    },
    {
        "author": "元稹",
        "paragraphs": [
            "有鳥有鳥如鸛雀，食蛇抱礐天姿惡。",
            "行經水滸爲毒流，羽拂酒杯爲死藥。",
            "漢后忍渴天豈知，驪姬墳地君寧覺。",
            "嗚呼爲有白色毛，亦得乘軒謬稱鶴。"
        ],
        "title": "有鳥二十章 三",
        "id": "65247e61-4db8-432a-a236-cf36329605ce"
    },
    {
        "author": "元稹",
        "paragraphs": [
            "有鳥有鳥名爲鳩，毛衣輭毳心性柔。",
            "鶻緣暖足憐不喫，鷂爲同科曾共游。",
            "飛飛漸上高高閣，百鳥不猜稱好逑。",
            "佳人許伴鵷雛食，望爾化爲張氏鉤。"
        ],
        "title": "有鳥二十章 四",
        "id": "ad8858a8-53aa-4d5d-9e02-63d622229ee0"
    },
    {
        "author": "元稹",
        "paragraphs": [
            "有鳥有鳥名野雞，天姿耿介行步齊。",
            "主人偏養憐整頓，玉粟充腸瑤樹栖。",
            "池塘潛狎不鳴雁，津梁暗引無用鵜。",
            "秋鷹迸逐霜鶻遠，鵩鳥護巢當晝啼。",
            "主人頻問遣妖術，力盡計窮音響悽。",
            "當時何不早量分，莫遣輝光深照泥。"
        ],
        "title": "有鳥二十章 五",
        "id": "4da427a5-0339-4a15-9443-6a9ff8456b00"
    },
    {
        "author": "元稹",
        "paragraphs": [
            "有鳥有鳥羣翠碧，毛羽短長心竝窄。",
            "皆曾偷食淥池魚，前去後來更逼迫。",
            "食魚滿腹各自飛，池上見人長似客。",
            "飛飛競占嘉樹林，百鳥不爭緣鳳惜。"
        ],
        "title": "有鳥二十章 六",
        "id": "f29c90a2-a21d-4f31-9da3-480022d62c12"
    },
    {
        "author": "元稹",
        "paragraphs": [
            "有鳥有鳥羣紙鳶，因風假勢童子牽。",
            "去地漸高人眼亂，世人爲爾羽毛全。",
            "風吹繩斷童子走，餘勢尚存猶在天。",
            "愁爾一朝還到地，落在深泥誰復憐。"
        ],
        "title": "有鳥二十章 七",
        "id": "14418c40-8711-4298-8d39-83728bc95484"
    },
    {
        "author": "元稹",
        "paragraphs": [
            "有鳥有鳥名啄木，木中求食常不足。",
            "偏啄鄧林求一蟲，蟲孔未穿長觜禿。",
            "木皮已穴蟲在信，蟲蝕木心根柢覆。",
            "可憐樹上百鳥兒，有時飛向新林宿。"
        ],
        "title": "有鳥二十章 八",
        "id": "4a787853-f034-4a5e-8e02-bc5f3a95cd1c"
    },
    {
        "author": "元稹",
        "paragraphs": [
            "有鳥有鳥衆蝙蝠，長伴佳人占華屋。",
            "妖鼠多年羽翮生，不辨雌雄無本族。",
            "穿墉伺隙善潛身，晝伏宵飛惡明燭。",
            "大廈雖存柱石傾，暗齧棟梁成蠹木。"
        ],
        "title": "有鳥二十章 九",
        "id": "9343276f-7c83-4e34-b6ec-f222da7af8ee"
    },
    {
        "author": "元稹",
        "paragraphs": [
            "有鳥有鳥名爲鴞，深藏孔穴難動搖。",
            "鷹鸇繞樹探不得，隨珠彈盡聲轉嬌。",
            "主人煩惑罷擒取，許占神林爲物妖。"
        ],
        "title": "有鳥二十章 十",
        "id": "b1a7813b-5020-4970-9d89-4ac4cafb7ca4"
    },
    {
        "author": "元稹",
        "paragraphs": [
            "有鳥有鳥名燕子，口中未省無泥滓。",
            "春風吹送廊廡間，秋社驅將嵌孔裏。",
            "雷驚雨灑一時蘇，雲壓霜摧半年死。",
            "驅去驅來長信風，暫託棟梁何用喜。"
        ],
        "title": "有鳥二十章 十一",
        "id": "b71f5e31-bd8b-42ab-89e5-73f7b5c21342"
    },
    {
        "author": "元稹",
        "paragraphs": [
            "有鳥有鳥名老烏，貪癡突誖天下無。",
            "田中攫肉吞不足，偏入諸巢探衆雛。",
            "歸來仍占主人樹，腹飽巢高聲響麤。",
            "山鵶野鵲閑受肉，鳳皇不得聞罪辜。",
            "秋鷹掣斷架上索，利爪一揮毛血落。",
            "可憐鵶鵲慕腥羶，猶向巢邊競紛泊。"
        ],
        "title": "有鳥二十章 十二",
        "id": "1d212155-6f49-43cf-aa4f-45c9ca08f944"
    },
    {
        "author": "元稹",
        "paragraphs": [
            "有鳥有鳥謂白鷴，雪毛皓白紅觜殷。",
            "貴人妾婦愛光彩，行提坐臂怡朱顏。",
            "妖姬謝寵辭金屋，雕籠又伴新人宿。",
            "無心爲主擬銜花，空長白毛映紅肉。"
        ],
        "title": "有鳥二十章 十三",
        "id": "c0726816-032e-4b36-9c6f-8e5eb382064d"
    },
    {
        "author": "元稹",
        "paragraphs": [
            "有鳥有鳥羣雀兒，中庭啄粟籬上飛。",
            "秋鷹欺小嫌不食，鳳皇容衆從爾隨。",
            "大鵬忽起遮白日，餘風簸蕩山岳移。",
            "翩翾百萬徒驚噪，扶搖勢遠何由知。",
            "古來妄說銜花報，縱解銜花何所爲。",
            "可惜官倉無限粟，伯夷餓死黃口肥。"
        ],
        "title": "有鳥二十章 十四",
        "id": "9f903c49-7695-4505-89da-b2710b250e4a"
    },
    {
        "author": "元稹",
        "paragraphs": [
            "有鳥有鳥皆百舌，舌端百囀聲咄㗌。",
            "先春盡學百鳥啼，真僞不分聽者悅。",
            "伶倫鳳律亂宮商，盤木天雞誤時節。",
            "朝朝暮暮主人耳，桃李無言管弦咽。",
            "五月炎光朱火盛，陽燄燒陰幽響絕。",
            "安知不是卷舌星，化作剛刀一時截。"
        ],
        "title": "有鳥二十章 十五",
        "id": "7fe4f4b5-8251-41f7-b2c9-c8f6fe3f37c2"
    },
    {
        "author": "元稹",
        "paragraphs": [
            "有鳥有鳥毛羽黃，雄者爲鴛雌者鴦。",
            "主人幷養七十二，羅列雕籠開洞房。",
            "雄鳴一聲雌鼓翼，夜不得栖朝不食。",
            "氣息榻然雙翅垂，猶入籠中就顏色。"
        ],
        "title": "有鳥二十章 十六",
        "id": "8477519a-d221-4ee5-b8aa-8c88558b4368"
    },
    {
        "author": "元稹",
        "paragraphs": [
            "有鳥有鳥名鷂雛，鈴子眼睛蒼錦襦。",
            "貴人腕輭憐易臂，奮肘一揮前後呼。",
            "俊鶻無由拳狡兔，金雕不得擒魅狐。",
            "文王長在苑中獵，何日非熊休賣屠。"
        ],
        "title": "有鳥二十章 十七",
        "id": "50923de2-a14a-4bdf-a02e-67afaf8d122a"
    },
    {
        "author": "元稹",
        "paragraphs": [
            "有鳥有鳥名鸚鵡，養在雕籠解人語。",
            "主人曾問私所聞，因說妖姬暗欺主。",
            "主人方惑翻見疑，趁歸隴底雙翅垂。",
            "山鵶野雀怪鸚語，競噪爭窺無已時。",
            "君不見隋朝隴頭姥，嬌養雙鸚囑新婦。",
            "一鸚曾說婦無儀，悍婦殺鸚欺主母。",
            "一鸚閉口不復言，母問不言何太久。",
            "鸚言悍婦殺鸚由，母爲逐之鄉里醜。",
            "當時主母信爾言，顧爾微禽命何有。",
            "今之主人翻爾疑，何事籠中漫開口。"
        ],
        "title": "有鳥二十章 十八",
        "id": "1147622f-41a8-4111-8d0f-440cd9ef98c6"
    },
    {
        "author": "元稹",
        "paragraphs": [
            "有鳥有鳥名俊鶻，鷂小鵰癡俊無匹。",
            "雛鴨拂爪血迸天，狡兔中拳頭粉骨。",
            "平明度海朝未食，拔上秋空雲影沒。",
            "瞥然飛下人不知，攪碎荒城魅狐窟。"
        ],
        "title": "有鳥二十章 十九",
        "id": "2744b904-f72e-49b5-badf-0d8180e22f82"
    },
    {
        "author": "元稹",
        "paragraphs": [
            "有鳥有鳥真白鶴，飛上九霄雲漠漠。",
            "司晨守夜悲雞犬，啄腐吞腥笑鵰鶚。",
            "堯年值雪度關山，晉室聞琴下寥廓。",
            "遼東盡爾千歲人，悵望橋邊舊城郭。"
        ],
        "title": "有鳥二十章 二十",
        "id": "cb7bd301-b8bd-4683-ba3e-bfc014cb4064"
    },
    {
        "author": "元稹",
        "paragraphs": [
            "有酒有酒雞初鳴，夜長睡足神慮清。",
            "悄然危坐心不平，浩思一氣初彭亨。",
            "澒洞浩汗真無名，胡不終渾成。",
            "胡爲沈濁以升清，矗然分畫高下程。",
            "天蒸地鬱羣動萌，毛鱗裸介如鬇鬡。",
            "嗚呼萬物紛已生，我可奈何兮杯一傾。"
        ],
        "title": "有酒十章 一",
        "id": "6acceec3-68d6-4e33-8386-901930cb01fe"
    },
    {
        "author": "元稹",
        "paragraphs": [
            "有酒有酒東方明，一杯既進吞元精。",
            "尚思天地之始名，一元既二分濁清。",
            "地居方直天體明，胡不八荒圢圢如砥平。",
            "胡山高屹崪海泓澄，胡不日車杲杲晝夜行。",
            "胡爲月輪滅缺星𥋝盯，嗚呼不得真宰情，我可奈何兮杯再傾。"
        ],
        "title": "有酒十章 二",
        "id": "3cae9a98-ea56-45b1-8853-db959cd6f414"
    },
    {
        "author": "元稹",
        "paragraphs": [
            "有酒有酒兮湛淥波，飲將愉兮氣彌和。",
            "念萬古之紛羅，我獨慨然而浩歌。",
            "歌曰：天耶，地耶。",
            "肇萬物耶，儲胥大庭之君耶。",
            "恍耶，忽耶。",
            "有耶，傳而信耶。",
            "久而謬耶，文字生而羲農作耶。",
            "仁義別而聖賢出耶，炎始暴耶。",
            "蚩尤熾耶，軒轅戰耶。",
            "不得已耶，仁耶。",
            "聖耶，愍人之毒耶。",
            "天蕩蕩耶，堯穆穆耶。",
            "豈其讓耶，歸有德耶。",
            "舜其貪耶，德能嗣耶。",
            "豈其讓耶，授有功耶。",
            "禹功大耶，人戴之耶。",
            "益不逮耶，啓能德耶。",
            "家天下耶，榮後嗣耶。",
            "於後嗣之榮則可耶，於天下之榮其可耶。",
            "嗚呼遠堯舜之日耶，何棄舜之速耶。",
            "辛癸虐耶，湯武革耶。",
            "順天意耶，公天下耶。",
            "踵夏榮嗣，私其公耶。",
            "竝建萬國，均其私耶。",
            "專征遞伐，鬬海內耶。",
            "秦埽其類，威定之耶。",
            "二代而隕，守不仁耶。",
            "漢魏而降，乘其機耶。",
            "短長理亂，繫其術耶。",
            "堯耶，舜耶。",
            "終不可逮耶，將德之者不位。",
            "位者不逮其德耶，時耶。",
            "時耶，時其可耶，我可奈何兮一杯又進歌且歌。"
        ],
        "title": "有酒十章 三",
        "id": "e230b2c3-83cd-43a1-ac7c-0c76fd7a60d5"
    },
    {
        "author": "元稹",
        "paragraphs": [
            "有酒有酒兮黯兮溟，仰天大呼兮。",
            "天漫漫兮高兮青，高兮漫兮吾孰知天否與靈。",
            "取人之仰者，無乃在乎昭昭乎曰與夫日星。",
            "何三光之竝照兮，奄雲雨之冥冥。",
            "幽妖倏忽兮水怪族形，黿鼉岸走兮海若鬬鯨。",
            "河潰潰兮愈濁，濟翻翻兮不寧。",
            "蛇噴雲而出穴，虎嘯風兮屢鳴。",
            "汙高巢而鳳去兮，溺厚地而芝蘭以之不生。",
            "葵心傾兮何向，松影直而孰明。",
            "人懼愁兮戴榮，天寂默兮無聲。",
            "嗚呼！天在雲之上兮，人在雲之下兮。",
            "又安能決雲而上征，嗚呼。",
            "既上征之不可兮，我奈何兮杯復傾。"
        ],
        "title": "有酒十章 四",
        "id": "164aa318-3aae-4fd5-a15c-f278cb50f744"
    },
    {
        "author": "元稹",
        "paragraphs": [
            "有酒有酒香滿尊，君寧不飲開君顏。",
            "豈不知君飲此心恨，君今獨醒誰與言。",
            "君寧不見颶風翻海火燎原，巨鼇唐突高燄延。",
            "精衛銜蘆塞海溢，枯魚噴沫救池燔。",
            "筋疲力竭波更大，鰭燋甲裂身已乾。",
            "有翼勸爾升九天，有鱗勸爾登龍門。",
            "九天下視日月轉，龍門上激雷雨奔。",
            "螗蜋雖怒誰爾懼，鶡旦雖啼誰爾憐。",
            "摶空意遠風來壯，我可奈何兮一杯又進消我煩。"
        ],
        "title": "有酒十章 五",
        "id": "b80c69cc-cdcb-461a-a0e7-2f228baff17b"
    },
    {
        "author": "元稹",
        "paragraphs": [
            "有酒有酒歌且哀，江春例早多早梅。",
            "櫻桃桃李相續開，間以木蘭之秀香裴回。",
            "東風吹盡南風來，鶯聲漸澀花摧隤。",
            "四月清和豔殘卉，芍藥翻紅蒲映水。",
            "夏龍痡毒雷雨多，蒲葉離披豔紅死。",
            "紅豔猶存榴樹花，紫苞欲綻高筍牙。",
            "筍牙成竹冒霜雪，榴花落地還銷歇。",
            "萬古盈虧相逐行，君看夜夜當窗月。",
            "榮落虧盈可奈何，生成未徧霜霰過。",
            "霜霰過兮復奈何，靈芝敻絕荆棘多。",
            "荆棘多兮可奈何，可奈何兮終奈何。",
            "秦皇堯舜俱腐骨，我可奈何兮又進一杯歌復歌。"
        ],
        "title": "有酒十章 六",
        "id": "06276d06-ff4a-4f9b-b867-d83d17fbcb7e"
    },
    {
        "author": "元稹",
        "paragraphs": [
            "有酒有酒方爛漫，飲酣拔劒心眼亂。",
            "聲若雷砰目流電，醉舞翻環身眩轉。",
            "乾綱倒軋坤維旋，白日橫空星宿見，一夫心醉萬物變。",
            "何況蚩尤之蹴蹋，安得不以熊羆戰。",
            "嗚呼！風后力牧得親見，我可奈何兮又進一杯除健羨。"
        ],
        "title": "有酒十章 七",
        "id": "2a61f06f-f695-484b-af4c-670de001ab5b"
    },
    {
        "author": "元稹",
        "paragraphs": [
            "有酒有酒兮告臨江，風漫漫兮波長。",
            "渺渺兮注海，海蒼蒼兮路茫茫。",
            "彼萬流之混入兮，又安能分若畎澮淮河與夫岷吳之巨江。",
            "味作鹹而若一，雖甘淡兮誰謂爾爲良。",
            "濟涓涓而縷貫，將奈何兮萬里之渾黃。",
            "鯨歸穴兮渤溢，鼇載山兮低昂。",
            "陰火然兮衆族沸渭，颶風作兮晝夜猖狂。",
            "顧千珍與萬怪兮，皆委潤而深藏。",
            "信天地之瀦蓄兮，我可奈何兮一杯又進兮包大荒。"
        ],
        "title": "有酒十章 八",
        "id": "f7956f1c-64bd-4a54-b3b8-364eb1c4aae9"
    },
    {
        "author": "元稹",
        "paragraphs": [
            "有酒有酒兮日將落，餘光委照在林薄。",
            "陽烏撩亂兮屋上栖，陰怪跳趫兮水中躍。",
            "月爭光兮星又繁，燒橫空兮燄仍爍。",
            "我可奈何兮時既昏，一杯又進兮聊處廓。"
        ],
        "title": "有酒十章 九",
        "id": "ed87f022-102c-44ad-9e41-45b0d46aa7fc"
    },
    {
        "author": "元稹",
        "paragraphs": [
            "有酒有酒兮再祝，祝予心兮何欲。",
            "欲天泰而地寧，欲人康而歲熟。",
            "欲鳳翥而鵷隨兮，欲龍亨而驥逐。",
            "欲日盛而星微兮，欲滋蘭而殲毒。",
            "欲人欲而天從，苟天未從兮，我可奈何兮一杯又進聊自足。"
        ],
        "title": "有酒十章 十",
        "id": "ba6a6549-70ea-4296-ad36-63ce8a93b5d6"
    },
    {
        "author": "元稹",
        "paragraphs": [
            "有一人兮神之側，廟森森兮神默默。",
            "神默默兮可奈何，願一見神兮何可得。",
            "女巫索我何所有，神之開閉予之手。",
            "我能進若神之前，神不自言寄予口。",
            "爾欲見神安爾身，買我神錢沽我酒。",
            "我家又有神之盤，爾進此盤神爾安。",
            "此盤不進行路難，陸有摧車舟有瀾。",
            "我聞此語長太息，豈有神明欺正直。",
            "爾居大道誰南北，恣矯神言假神力。",
            "假神力兮神未悟，行道之人不得度。",
            "我欲見神誅爾巫，豈是因巫假神祜。",
            "爾巫，爾巫。",
            "爾獨不聞乎？",
            "與其媚於奧，不若媚於竈。",
            "使我傾心事爾巫，吾寧驅車守吾道。",
            "爾巫爾巫且相保，吾心自有丘之禱。"
        ],
        "title": "華之巫",
        "id": "16147bf3-1a81-4699-ad1b-fa25fd1bfcb2"
    },
    {
        "author": "元稹",
        "paragraphs": [
            "我馬煩兮釋我車，神之廟兮山之阿。",
            "予一拜而一祝，祝予心之無涯。",
            "涕汍瀾而零落，神寂默而無譁。",
            "神兮，神兮。",
            "奈神之寂默而不言何，復再拜而再祝。",
            "鼓吾腹兮歌吾歌，歌曰。",
            "今耶，古耶。",
            "有耶，無耶。",
            "福不自神耶，神不福人耶。",
            "巫爾惑耶，稔而誅耶。",
            "謁不得耶，終不可謁耶。",
            "返吾駕而遵吾道，廟之木兮山之花。"
        ],
        "title": "廟之神",
        "id": "276771ed-6210-4d63-b145-80d27a03091c"
    },
    {
        "author": "元稹",
        "paragraphs": [
            "三春已暮桃李傷，棠梨花白蔓菁黃。",
            "村中女兒爭摘將，插刺頭鬢相誇張。",
            "田翁蠶老迷臭香，曬暴𢽱𣀳熏衣裳。",
            "非無後秀與孤芳，奈爾千株萬頃之茫茫。",
            "天公此意何可量，長教爾輩時節長。"
        ],
        "title": "村花晚",
        "id": "4c92f93b-48e5-40bf-b4c9-78c84d0e987c"
    },
    {
        "author": "元稹",
        "paragraphs": [
            "紫躑躅，滅紫攏帬倚山腹。",
            "文君新寡乍歸來，羞怨春風不能哭。",
            "我從相識便相憐，但是花叢不迴目。",
            "去年春別湘水頭，今年夏見青山曲。",
            "迢迢遠在青山上，山高水闊難容足。",
            "願爲朝日早相暾，願作輕風暗相觸。",
            "爾躑躅，我向通州爾幽獨。",
            "可憐今夜宿青山，何年卻向青山宿。",
            "山花漸暗月漸明，月照空山滿山綠。"
        ],
        "title": "紫躑躅",
        "id": "a77e8de6-b1d1-478a-b0d1-f610c95b1f5e"
    },
    {
        "author": "元稹",
        "paragraphs": [
            "山枇杷，花似牡丹殷潑血。",
            "往年乘傳過青山，正值山花好時節。",
            "壓枝凝豔已全開，映葉香苞纔半裂。",
            "緊搏紅袖欲支頤，慢解絳囊初破結。",
            "金線叢飄繁蘂亂，珊瑚朵重纖莖折。",
            "因風旋落帬片飛，帶日斜看目精熱。",
            "亞水依巖半傾側，籠雲隱霧多愁絕。",
            "綠珠語盡身欲投，漢武眼穿神漸滅。",
            "穠姿秀色人皆愛，怨媚羞容我偏別。",
            "說向閑人人不聽，曾向樂天時一說。",
            "昨來谷口先相問，及到山前已消歇。",
            "左降通州十日遲，又與幽花一年別。",
            "山枇杷，爾託深山何太拙。",
            "天高萬里看不精，帝在九重聲不徹。",
            "園中杏樹良人醉，陌上柳枝年少折。",
            "因爾幽芳喻昔賢，磻谿冷坐權門咽。"
        ],
        "title": "山枇杷",
        "id": "faffa10f-f063-4447-a22a-569815771787"
    },
    {
        "author": "元稹",
        "paragraphs": [
            "樹上烏，洲中有樹巢若鋪。",
            "百巢一樹知幾烏，一烏不下三四雛。",
            "雛又生雛知幾雛，老烏未死雛已烏。",
            "散向人間何處無，攫麑啄卵方可食。",
            "男女羣強最多力，靈蛇萬古唯一珠。",
            "豈可抨彈千萬億，吾不會天教爾輩多子孫，告訴天公天不言。"
        ],
        "title": "樹上烏",
        "id": "0bad57ac-1f5f-41b9-af2e-ae1bb1a35834"
    },
    {
        "author": "元稹",
        "paragraphs": [
            "琵琶宮調八十一，旋宮三調彈不出。",
            "玄宗偏許賀懷智，段師此藝還相匹。",
            "自後流傳指撥衰，崑崙善才徒爾爲。",
            "澒聲少得似雷吼，纏弦不敢彈羊皮。",
            "人間奇事會相續，但有卞和無有玉。",
            "段師弟子數十人，李家管兒稱上足。",
            "管兒不作供奉兒，拋在東都雙鬢絲。",
            "逢人便請送杯盞，著盡工夫人不知。",
            "李家兄弟皆愛酒，我是酒徒爲密友。",
            "著作曾邀連夜宿，中碾春溪華新綠。",
            "平明船載管兒行，盡日聽彈無限曲。",
            "曲名無限知者鮮，霓裳羽衣偏宛轉。",
            "涼州大徧最豪嘈，六么散序多籠撚。",
            "我聞此曲深賞奇，賞著奇處驚管兒。",
            "管兒爲我雙淚垂，自彈此曲長自悲。",
            "淚垂捍撥朱弦濕，冰泉嗚咽流鶯澀。",
            "因茲彈作雨霖鈴，風雨蕭條鬼神泣。",
            "一彈既罷又一彈，珠幢夜靜風珊珊。",
            "低回慢弄關山思，坐對燕然秋月寒。",
            "月寒一聲深殿磬，驟彈曲破音繁併。",
            "百萬金鈴旋玉盤，醉客滿船皆暫醒。",
            "自茲聽後六七年，管兒在洛我朝天。",
            "游想慈恩杏園裏，夢寐仁風花樹前。",
            "去年御史留東臺，公私蹙促顏不開。",
            "今春制獄正撩亂，晝夜推囚心似灰。",
            "暫輟歸時尋著作，著作南園花坼萼。",
            "臙脂耀眼桃正紅，雪片滿溪梅已落。",
            "是夕青春值三五，花枝向月雲含吐。",
            "著作施罇命管兒，管兒久別今方覩。",
            "管兒還爲彈六么，六么依舊聲迢迢。",
            "猿鳴雪岫來三峽，鶴唳晴空聞九霄。",
            "逡巡彈得六么徹，霜刀破竹無殘節。",
            "幽關鵶軋胡雁悲，斷弦砉騞層冰裂。",
            "我爲含悽歎奇絕，許作長歌始終說。",
            "藝奇思寡塵事多，許來寒暑又經過。",
            "如今左降在閒處，始爲管兒歌此歌。",
            "歌此歌，寄管兒，管兒管兒憂爾衰。",
            "爾衰之後繼者誰，繼之無乃在鐵山。",
            "鐵山已近曹穆間，性靈甚好功猶淺。",
            "急處未得臻幽閒，努力鐵山勤學取，莫遣後來無所祖。"
        ],
        "title": "琵琶歌",
        "id": "fa144363-256e-4951-b960-ba406800555e"
    },
    {
        "author": "元稹",
        "paragraphs": [
            "雷氏金徽琴，王君寶重輕千金。",
            "三峽流中將得來，明窗拂席幽匣開。",
            "朱弦宛轉盤鳳足，驟擊數聲風雨迴。",
            "哀笳慢指董家本，姜生得之妙思忖。",
            "泛徽胡雁咽蕭蕭，繞指轆轤圓衮衮。",
            "吞恨緘情乍輕激，故國關山心歷歷。",
            "潺湲疑是雁鸊鵜，砉騞如聞發鳴鏑。",
            "流宮變徵漸幽咽，別鶴欲飛猿欲絕。",
            "秋霜滿樹葉辭風，寒雛墜地烏啼血。",
            "哀弦已罷春恨長，恨長何恨懷我鄉。",
            "我鄉安在長城窟，聞君虜奏心飄忽。",
            "何時窄袖短貂裘，臙脂山下彎明月。"
        ],
        "title": "小胡笳引",
        "id": "d104a8e7-e89c-40c2-98e2-7b708f5b7186"
    },
    {
        "author": "元稹",
        "paragraphs": [
            "房杜王魏之子孫，雖及百代爲清門。",
            "駿骨鳳毛真可貴，岡頭澤底何足論。",
            "去年江上識君面，愛君風貌情已敦。",
            "與君言語見君性，靈府坦蕩消塵煩。",
            "自茲心洽跡亦洽，居常並榻游竝軒。",
            "柳陰覆岸鄭監水，李花壓樹韋公園。",
            "每出新詩共聯綴，閑因醉舞相牽援。",
            "時尋沙尾楓林夕，夜摘蘭叢衣露繁。",
            "今君別我欲何去，自言遠結迢迢婚。",
            "簡書五府已再至，波濤萬里酬一言。",
            "爲君再拜贈君語，願君靜聽君勿喧。",
            "君名師範欲何範，君之烈祖遺範存。",
            "永寧昔在掄鑒表，沙汰沈濁澄浚源。",
            "君今取友由取士，得不別白清與渾。",
            "昔公事主盡忠讜，雖及死諫誓不諼。",
            "今君佐藩如佐主，得不陳露詶所恩。",
            "昔公爲善日不足，假寐待旦朝至尊。",
            "今君三十朝未與，得不寸晷倍璵璠。",
            "昔公令子尚貴主，公執舅禮婦執笲。",
            "返拜之儀自此絕，關雎之化皎不昏。",
            "君今遠娉奉明祀，得不齊勵親蘋蘩。",
            "斯言皆爲書佩帶，然後別袂乃可捫。",
            "別袂可捫不可解，解袂開帆悽別魂。",
            "魂搖江樹鳥飛沒，帆挂檣竿鳥尾翻。",
            "翻風駕浪拍何處，直指杭州由上元。",
            "上元蕭寺基址在，杭州潮水霜雪屯。",
            "潮戶迎潮擊潮鼓，潮平潮退有潮痕。",
            "得得爲題羅剎石，古來非獨伍員冤。"
        ],
        "title": "去杭州",
        "id": "7bc83be6-9f75-4612-af7d-f4fa66548049"
    },
    {
        "author": "元稹",
        "paragraphs": [
            "南家桃樹深紅色，日照露光看不得。",
            "樹小花狂風易吹，一夜風吹滿牆北。",
            "離人自有經時別，眼前落花心歎息。",
            "更待明年花滿枝，一年迢遞空相憶。"
        ],
        "title": "南家桃",
        "id": "efb8e0c4-59ad-4806-9df7-31ce2b642c11"
    },
    {
        "author": "元稹",
        "paragraphs": [
            "嵩山老僧披破衲，七十八年三十臘。",
            "靈武朝天遼海征，宇宙曾行三四匝。",
            "初因怏怏薙却頭，便繞嵩山寂師墖。",
            "淮西未返半年前，已見淮西陣雲合。"
        ],
        "title": "志堅師",
        "id": "ed42547e-1f69-409f-b280-00bfcb7a4cc5"
    },
    {
        "author": "元稹",
        "paragraphs": [
            "報盧君，門外雪紛紛。",
            "紛紛門外雪，城中鼓聲絕。",
            "強梁御史人覰步，安得夜開沽酒戶。"
        ],
        "title": "答子蒙",
        "id": "097b5cbc-da79-44a4-ae48-1995d118b647"
    },
    {
        "author": "元稹",
        "paragraphs": [
            "問君辛夷花，君言已斑駮。",
            "不畏辛夷不爛開，顧我筋骸官束縛。",
            "縛遣推囚名御史，狼藉囚徒滿田地。",
            "明日不推緣國忌，依前不得花前醉。",
            "韓員外家好辛夷，開時乞取三兩枝。",
            "折枝爲贈君莫惜，縱君不折風亦吹。"
        ],
        "title": "辛夷花",
        "id": "ff94bdfc-9a2b-4d39-aad2-a0639e3d9e73"
    },
    {
        "author": "元稹",
        "paragraphs": [
            "廳前柏，知君曾對羅希奭。",
            "我本癲狂耽酒人，何事與君爲對敵。",
            "爲對敵，洛陽城中花赤白。",
            "花赤白，囚漸多，花之赤白奈爾何。"
        ],
        "title": "廳前柏",
        "id": "c026ee76-45ed-450d-96d7-9a4434d909ed"
    },
    {
        "author": "元稹",
        "paragraphs": [
            "夜長酒闌燈花長，燈花落地復落牀。",
            "似我別淚三四行，滴君滿坐之衣裳。",
            "與君別後淚痕在，年年著衣心莫改。"
        ],
        "title": "夜別筵",
        "id": "b91a878f-7e6b-415a-ac3d-80abbb0040ac"
    },
    {
        "author": "元稹",
        "paragraphs": [
            "三泉驛內逢上巳，新葉趨塵花落地。",
            "勸君滿盞君莫辭，別後無人共君醉。",
            "洛陽城中無限人，貴人自貴貧自貧。"
        ],
        "title": "三泉驛",
        "id": "dfe5427c-1d71-4e93-8166-2119a9280caa"
    },
    {
        "author": "元稹",
        "paragraphs": [
            "何滿能歌能宛轉，天寶年中世稱罕。",
            "嬰刑擊在囹圄間，水調哀音歌憤懣。",
            "梨園弟子奏玄宗，一唱承恩羈網緩。",
            "便將何滿爲曲名，御譜親題樂府纂。",
            "魚家入內本領絕，葉氏有年聲氣短。",
            "自外徒煩記得詞，點拍纔成已夸誕。",
            "我來湖外拜君侯，正值灰飛仲春琯。",
            "廣宴江亭爲我開，紅妝逼坐花枝暖。",
            "此時有態蹋華筵，未吐芳詞貌夷坦。",
            "翠蛾轉盼搖雀釵，碧袖歌垂翻鶴卵。",
            "定面凝眸一聲發，雲停塵下何勞算。",
            "迢迢擊磬遠玲玲，一一貫珠勻款款。",
            "犯羽含商移調態，留情度意拋弦管。",
            "湘妃寶瑟水上來，秦女玉簫空外滿。",
            "纏緜疊破最慇懃，整頓衣裳頗閒散。",
            "冰含遠溜咽還通，鶯泥晚花啼漸嬾。",
            "斂黛吞聲若自冤，鄭袖見捐西子浣。",
            "陰山鳴雁曉斷行，巫峽哀猿夜呼伴。",
            "古者諸侯饗外賓，鹿鳴三奏陳圭瓚。",
            "何如有態一曲終，牙籌記令紅螺盌。"
        ],
        "title": "何滿子歌",
        "id": "94c0d9f6-88c4-48ed-b3ea-8d9ebc5262e6"
    },
    {
        "author": "元稹",
        "paragraphs": [
            "月濛濛兮山掩掩，束束別魂眉歛歛。",
            "蠡琖覆時天欲明，碧幌青燈風灩灩。",
            "淚消語盡還暫眠，唯夢千山萬山險。"
        ],
        "title": "通州丁溪館夜別李景信三首 一",
        "id": "5f53f3fb-6dd3-4d61-ba88-a085232c5c58"
    },
    {
        "author": "元稹",
        "paragraphs": [
            "水環環兮山簇簇，啼鳥聲聲婦人哭。",
            "離牀別臉睡還開，燈灺暗飄珠蔌蔌。",
            "山深虎橫館無門，夜集巴兒扣空木。"
        ],
        "title": "通州丁溪館夜別李景信三首 二",
        "id": "181fb69e-a875-4573-9bc9-efb8d2212068"
    },
    {
        "author": "元稹",
        "paragraphs": [
            "雨瀟瀟兮鵑咽咽，傾冠倒枕燈臨滅。",
            "倦僮呼喚譍復眠，啼雞拍翅三聲絕。",
            "握手相看其奈何，奈何其奈天明別。"
        ],
        "title": "通州丁溪館夜別李景信三首 三",
        "id": "adc63c29-7a3f-4262-b7c5-4494f4104602"
    },
    {
        "author": "元稹",
        "paragraphs": [
            "海亭樹木何蘢蔥，寒光透坼秋玲瓏。",
            "湖山四面爭氣色，曠望不與人間同。",
            "一拳墺伏東武小，兩山鬬構秦望雄。",
            "嵌空古墓失文種，突兀怪石疑防風。",
            "舟船駢比有宗侶，水雲滃泱無始終。",
            "雪花布徧稻隴白，日脚插入秋波紅。",
            "興餘望劇酒四坐，歌聲舞豔煙霞中。",
            "酒酣從事歌送我，歌云此樂難再逢。",
            "良時年少猶健羨，使君況是頭白翁。",
            "我聞此曲深歎息，唧唧不異秋草蟲。",
            "憶年十五學構廈，有意蓋覆天下窮。",
            "安知四十虛富貴，朱紫束縛心志空。",
            "妝梳伎女上樓榭，止欲歡樂微茫躬。",
            "雖無趣尚慕賢聖，幸有心目知西東。",
            "欲將滑甘柔藏府，已被鬱噎衝喉嚨。",
            "君今勸我酒太醉，醉語不復能沖融。",
            "勸君莫學虛富貴，不是賢人難變通。"
        ],
        "title": "酬鄭從事四年九月宴望海亭次用舊韻",
        "id": "82c9f4d8-8aa0-483d-ab65-94ed3b4197fb"
    },
    {
        "author": "元稹",
        "paragraphs": [
            "昔歲夢遊春，夢遊何所遇。",
            "夢入深洞中，果遂平生趣。",
            "清泠淺漫流，畫舫蘭篙渡。",
            "過盡萬株桃，盤旋竹林路。",
            "長廊抱小樓，門牖相回互。",
            "樓下雜花叢，叢邊繞鴛鷺。",
            "池光漾霞影，曉日初明煦。",
            "未敢上階行，頻移曲池步。",
            "烏龍不作聲，碧玉曾相慕。",
            "漸到簾幕間，裴回意猶懼。",
            "閑窺東西閤，奇玩參差布。",
            "隔子碧油糊，駝鉤紫金鍍。",
            "逡巡日漸高，影響人將寤。",
            "鸚鵡饑亂鳴，嬌娃睡猶怒。",
            "簾開侍兒起，見我遙相諭。",
            "鋪設繡紅茵，施張鈿妝具。",
            "潛褰翡翠帷，瞥見珊瑚樹。",
            "不辨花貌人，空驚香若霧。",
            "身回夜合偏，態斂晨霞聚。",
            "睡臉桃破風，汗妝蓮委露。",
            "叢梳百葉髻，金蹙重臺屨。",
            "紕輭鈿頭帬，玲瓏合歡袴。",
            "鮮妍脂粉薄，闇澹衣裳故。",
            "最似紅牡丹，雨來春欲暮。",
            "夢魂良易驚，靈境難久寓。",
            "夜夜望天河，無由重沿泝。",
            "結念心所期，返如禪頓悟。",
            "覺來八九年，不向花迴顧。",
            "雜合兩京春，喧闐衆禽護。",
            "我到看花時，但作懷仙句。",
            "浮生轉經歷，道性尤堅固。",
            "近作夢仙詩，亦知勞肺腑。",
            "一夢何足云，良時事婚娶。",
            "當年二紀初，嘉節三星度。",
            "朝蕣玉佩迎，高松女蘿附。",
            "韋門正全盛，出入多歡裕。",
            "甲第漲清池，鳴騶引朱輅。",
            "廣榭舞萎蕤，長筵賓雜厝。",
            "青春詎幾日，華實潛幽蠹。",
            "秋月照潘郎，空山懷謝傅。",
            "紅樓嗟壞壁，金谷迷荒戍。",
            "石壓破闌干，門摧舊梐枑。",
            "雖云覺夢殊，同是終難駐。",
            "悰緒竟何如，棼絲不成絇。",
            "卓女白頭吟，阿嬌金屋賦。",
            "重璧盛姬臺，青冢明妃墓。",
            "盡委窮塵骨，皆隨流波注。",
            "幸有古如今，何勞縑比素。",
            "況余當盛時，早歲諧如務。",
            "詔冊冠賢良，諫垣陳好惡。",
            "三十再登朝，一登還一仆。",
            "寵榮非不早，邅迴亦云屢。",
            "直氣在膏肓，氛氳日沈痼。",
            "不言意不快，快意言多忤。",
            "忤誠人所賊，性亦天之付。",
            "乍可沈爲香，不能浮作瓠。",
            "誠爲堅所守，未爲明所措。",
            "事事身已經，營營計何誤。",
            "美玉琢文珪，良金填武庫。",
            "徒謂自堅貞，安知受礱鑄。",
            "長絲羈野馬，密網羅陰兔。",
            "物外各迢迢，誰能遠相錮。",
            "時來既若飛，禍速當如騖。",
            "曩意自未精，此行何所訴。",
            "努力去江陵，笑言誰與晤。",
            "江花縱可憐，奈非心所慕。",
            "石竹逞奸黠，蔓青誇畝數。",
            "一種薄地生，淺深何足妒。",
            "荷葉水上生，團團水中住。",
            "瀉水置葉中，君看不相汚。"
        ],
        "title": "夢遊春七十韻",
        "id": "49449ba6-fe7f-4b59-9d78-586fe5aa13ab"
    },
    {
        "author": "元稹",
        "paragraphs": [
            "莎草徧桐陰，桐花滿莎落。",
            "蓋覆相團圓，可憐無厚薄。",
            "昔歲幽院中，深堂下簾幕。",
            "同在後門前，因論花好惡。",
            "君誇沈檀樣，云是指撝作。",
            "暗澹滅紫花，句連蹙金萼。",
            "都繡六七枝，鬬成雙孔雀。",
            "尾上稠疊花，又將金解絡。",
            "我愛看不已，君煩睡先著。",
            "我作繡桐詩，繫君帬帶著。",
            "別來苦修道，此意都蕭索。",
            "今日竟相牽，思量偶然錯。"
        ],
        "title": "桐花落",
        "id": "a6d2314a-5458-462b-9010-d551f91b7e68"
    },
    {
        "author": "元稹",
        "paragraphs": [
            "閒窗結幽夢，此夢誰人知。",
            "夜半初得處，天明臨去時。",
            "山川已久隔，雲雨兩無期。",
            "何事來相感，又成新別離。"
        ],
        "title": "夢昔時",
        "id": "57417914-bb35-4c53-a597-ab9cdde6bfa1"
    },
    {
        "author": "元稹",
        "paragraphs": [
            "曉日穿隙明，開帷理妝點。",
            "傅粉貴重重，施朱憐冉冉。",
            "柔鬟背額垂，叢鬢隨釵斂。",
            "凝翠暈蛾眉，輕紅拂花臉。",
            "滿頭行小梳，當面施圓靨。",
            "最恨落花時，妝成獨披掩。"
        ],
        "title": "恨妝成",
        "id": "8032953f-2666-462f-a170-59051b654a4d"
    },
    {
        "author": "元稹",
        "paragraphs": [
            "乍可爲天上牽牛織女星，不願爲庭前紅槿枝。",
            "七月七日一相見，相見故心終不移。",
            "那能朝開暮飛去，一任東西南北吹。",
            "分不兩相守，恨不兩相思。",
            "對面且如此，背面當可知。",
            "春風撩亂伯勞語，況是此時拋去時。",
            "握手苦相問，竟不言後期。",
            "君情既決絕，妾意已參差。",
            "借如死生別，安得長苦悲。"
        ],
        "title": "古決絶詞 一",
        "id": "c7fa54f9-3cfe-4358-b253-74ae88687171"
    },
    {
        "author": "元稹",
        "paragraphs": [
            "噫春冰之將泮，何予懷之獨結。",
            "有美一人，於焉曠絕。",
            "一日不見，比一日於三年。",
            "況三年之曠別，水得風兮小而已波。",
            "筍在苞兮高不見節，矧桃李之當春。",
            "競衆人而攀折，我自顧悠悠而若雲。",
            "又安能保君皚皚之如雪，感破鏡之分明，覩淚痕之餘血。",
            "幸他人之既不我先，又安能使他人之終不我奪？",
            "已焉哉！織女別黃姑，一年一度暫相見，彼此隔河何事無。"
        ],
        "title": "古決絶詞 二",
        "id": "9bb19a4c-df65-4ba6-8263-af14c3b30cab"
    },
    {
        "author": "元稹",
        "paragraphs": [
            "夜夜相抱眠，幽懷尚沈結。",
            "那堪一年事，長遣一宵說。",
            "但感久相思，何暇暫相悅。",
            "虹橋薄夜成，龍駕侵晨列。",
            "生憎野鶴性遲迴，死恨天雞識時節。",
            "曙色漸曈曈，華星欲明滅。",
            "一去又一年，一年何可徹。",
            "有此迢遞期，不如死生別。"
        ],
        "title": "古決絶詞 三",
        "id": "76dca650-59bc-4a93-a326-26dca72e3037"
    },
    {
        "author": "元稹",
        "paragraphs": [
            "櫻桃花，一枝兩枝千萬朵。",
            "花塼曾立摘花人，窣破羅帬紅似火。"
        ],
        "tags": [
            "咏物诗",
            "花",
            "咏物",
            "写花"
        ],
        "title": "櫻桃花",
        "id": "d720e147-9ffc-44e0-a11a-49198cbce2b7"
    },
    {
        "author": "元稹",
        "paragraphs": [
            "急管清弄頻，舞衣纔攬結。",
            "含情獨搖手，雙袖參差列。",
            "騕褭柳牽絲，炫轉風回雪。",
            "凝眄嬌不移，往往度繁節。"
        ],
        "title": "曹十九舞綠鈿",
        "id": "f9a6adf8-3d32-480c-ba91-aea612bab31e"
    },
    {
        "author": "元稹",
        "paragraphs": [
            "紅帬委塼堦，玉爪剺朱橘。",
            "素臆光如砑，明瞳豔凝溢。",
            "調弦不成曲，學書徒弄筆。",
            "夜色侵洞房，春煙透簾出。"
        ],
        "title": "閨晚",
        "id": "52212981-df92-48e1-9a72-1b17d6c7714e"
    },
    {
        "author": "元稹",
        "paragraphs": [
            "風露曉淒淒，月下西牆西。",
            "行人帳中起，思婦枕前啼。",
            "屑屑命僮御，晨裝儼已齊。",
            "將去復攜手，日高方解攜。"
        ],
        "title": "曉將別",
        "id": "61da7798-6b7f-404b-acad-82e4fa4d6680"
    },
    {
        "author": "元稹",
        "paragraphs": [
            "五色階前架，一張籠上被。",
            "殷紅稠疊花，半綠鮮明地。",
            "風蔓羅帬帶，露英蓮臉淚。",
            "多逢走馬郎，可惜簾邊思。"
        ],
        "title": "薔薇架",
        "id": "b9efdaf5-c077-45ee-8d8b-d123a4e4686e"
    },
    {
        "author": "元稹",
        "paragraphs": [
            "月暗燈殘面牆泣，羅纓斗重知啼濕。",
            "真珠簾斷蝙蝠飛，燕子巢空螢火入。",
            "深殿門重夜漏嚴，柔□□□□年急。",
            "君王掌上容一人，更有輕身何處立。"
        ],
        "title": "月暗",
        "id": "c9350186-8d14-40b7-b1b3-cd887acf5209"
    },
    {
        "author": "元稹",
        "paragraphs": [
            "旦暮已淒涼，離人遠思忙。",
            "夏衣臨曉薄，秋影入檐長。",
            "前事風隨扇，歸心燕在梁。",
            "殷勤寄牛女，河漢正相望。"
        ],
        "title": "新秋",
        "id": "de9d45bd-3b00-4a08-bd62-f156e006b1e0"
    },
    {
        "author": "元稹",
        "paragraphs": [
            "豔極翻含怨，憐多轉自嬌。",
            "有時還暫笑，閑坐愛無憀。",
            "曉月行看墮，春酥見欲消。",
            "何因肯垂手，不敢望回腰。"
        ],
        "title": "贈雙文",
        "id": "1c0a2555-7e81-4da1-bc82-ab3cbaf88248"
    },
    {
        "author": "元稹",
        "paragraphs": [
            "幽芳本未闌，君去蕙花殘。",
            "河漢秋期遠，關山世路難。",
            "雲屏留粉絮，風幌引香蘭。",
            "腸斷迴文錦，春深獨自看。"
        ],
        "title": "春別",
        "id": "25fba788-7700-48d4-815c-9a164c06fd8d"
    },
    {
        "author": "元稹",
        "paragraphs": [
            "我在江陵少年日，知有楊瓊初喚出。",
            "腰身瘦小歌圓緊，依約年應十六七。",
            "去年十月過蘇州，瓊來拜問郎不識。",
            "青衫玉貌何處去，安得紅旗遮頭白。",
            "我語楊瓊瓊莫語，汝雖笑我我笑汝。",
            "汝今無復小腰身，不似江陵時好女。",
            "楊瓊爲我歌送酒，爾憶江陵縣中否。",
            "江陵王令骨爲灰，車來嫁作尚書婦。",
            "盧戡及第嚴澗在，其餘死者十八九。",
            "我今賀爾亦自多，爾得老成余白首。"
        ],
        "title": "和樂天示楊瓊",
        "id": "b9db9fb0-eea2-4266-8edf-d0f099b12989"
    },
    {
        "author": "元稹",
        "paragraphs": [
            "重疊魚中素，幽緘手自開。",
            "斜紅餘淚蹟，知著臉邊來。"
        ],
        "title": "魚中素",
        "id": "03c8d269-c926-4e73-9957-40d2fc0cc512"
    },
    {
        "author": "元稹",
        "paragraphs": [
            "昔年桃李月，顏色共花宜。",
            "廻臉蓮初破，低蛾柳竝垂。",
            "望山多倚樹，弄水愛臨池。",
            "遠被登樓識，潛因倒影窺。",
            "隔林徒想像，上砌轉逶迤。",
            "謾擲庭中果，虛攀牆外枝。",
            "強持文玉佩，求結麝香縭。",
            "阿母憐金重，親兄要馬騎。",
            "把將嬌小女，嫁與冶遊兒。",
            "自隱勤勤索，相要事事隨。",
            "每常同坐臥，不省暫參差。",
            "纔學羞兼妒，何言寵便移。",
            "青春來易皎，白日誓先虧。",
            "僻性嗔來見，邪行醉後知。",
            "別牀鋪枕席，當面指瑕疵。",
            "妾貌應猶在，君情遽若斯。",
            "的成終世恨，焉用此宵爲。",
            "鸞鏡燈前撲，鴛衾手下隳。",
            "參商半夜起，琴瑟一聲離。",
            "努力新叢豔，狂風次第吹。"
        ],
        "title": "代九九",
        "id": "d9b26a58-c9cb-4a98-8980-32df48b58348"
    },
    {
        "author": "元稹",
        "paragraphs": [
            "聞道盧明府，閑行詠洛神。",
            "浪圓疑靨笑，波鬬憶眉嚬。",
            "蹀躞橋頭馬，空濛水上塵。",
            "草芽猶犯雪，冰岸欲消春。",
            "寓目終無限，通辭未有因。",
            "子蒙將此曲，吟似獨眠人。"
        ],
        "title": "盧十九子蒙吟盧七員外洛川懷古六韻命余和",
        "id": "a2af1c24-204c-47bf-801d-e9b9ba68857c"
    },
    {
        "author": "元稹",
        "paragraphs": [
            "仙洞千年一度開，等閑偷入又偷廻。",
            "桃花飛盡東風起，何處消沈去不來。"
        ],
        "title": "劉阮妻二首 一",
        "id": "5c26e26e-a157-4137-9bc5-24b8ec2f57cd"
    },
    {
        "author": "元稹",
        "paragraphs": [
            "芙蓉脂肉綠雲鬟，罨畫樓臺青黛山。",
            "千樹桃花萬年藥，不知何事憶人間。"
        ],
        "title": "劉阮妻二首 二",
        "id": "f26b620f-ed26-4d21-9a14-ad7b34e9e55a"
    },
    {
        "author": "元稹",
        "paragraphs": [
            "桃花淺深處，似勻深淺妝。",
            "春風助腸斷，吹落白衣裳。"
        ],
        "tags": [
            "春天",
            "抒怀",
            "花",
            "写花",
            "桃花"
        ],
        "title": "桃花",
        "id": "496955eb-549a-4176-84d3-ab6460eaa70f"
    },
    {
        "author": "元稹",
        "paragraphs": [
            "看著牆西日又沈，步廊廻合戟門深。",
            "栖烏滿樹聲聲絕，小玉上牀鋪夜衾。"
        ],
        "title": "暮秋",
        "id": "1ba56a50-65aa-40e2-9aa7-92968d1d44d4"
    },
    {
        "author": "元稹",
        "paragraphs": [
            "野性大都迷里巷，愛將高樹記人家。",
            "春來偏認平陽宅，爲見牆頭拂面花。"
        ],
        "title": "壓牆花",
        "id": "9ed1832b-2c8b-4a26-a5e3-75ffe21934d9"
    },
    {
        "author": "元稹",
        "paragraphs": [
            "帬裾旋旋手迢迢，不趁音聲自趁嬌。",
            "未必諸郎知曲誤，一時偷眼爲廻腰。"
        ],
        "title": "舞腰",
        "id": "87f6a3f4-2794-4bbf-a3f9-ca1cf1c55ea6"
    },
    {
        "author": "元稹",
        "paragraphs": [
            "雨濕輕塵隔院香，玉人初著白衣裳。",
            "半含惆悵閑看繡，一朵棃花壓象牀。"
        ],
        "title": "白衣裳二首 一",
        "id": "f0ef9ca9-c45c-48c9-892f-9c010ef044c8"
    },
    {
        "author": "元稹",
        "paragraphs": [
            "藕絲衫子柳花帬，空著沈香慢火熏。",
            "閑倚屏風笑周昉，枉拋心力畫朝雲。"
        ],
        "title": "白衣裳二首 二",
        "id": "c3a44a44-f364-4b68-b465-7f4686aa418f"
    },
    {
        "author": "元稹",
        "paragraphs": [
            "夜深閑到戟門邊，却繞行廊又獨眠。",
            "明月滿庭池水淥，桐花垂在翠簾前。"
        ],
        "title": "憶事",
        "id": "5bb71085-da80-4dc8-86c0-9afc6cc551fe"
    },
    {
        "author": "元稹",
        "paragraphs": [
            "詩篇調態人皆有，細膩風光我獨知。",
            "月夜詠花憐暗澹，雨朝題柳爲敧垂。",
            "長教碧玉藏深處，總向紅牋寫自隨。",
            "老大不能收拾得，與君閑似好男兒。"
        ],
        "title": "寄舊詩與薛濤因成長句",
        "id": "41743123-f8db-4bc6-936f-76e33c0d235a"
    },
    {
        "author": "元稹",
        "paragraphs": [
            "雨送浮涼夏簟清，小樓腰褥怕單輕。",
            "微風暗度香囊轉，朧月斜穿隔子明。",
            "樺燭燄高黃耳吠，柳堤風靜紫騮聲。",
            "頻頻聞動中門鎖，桃葉知嗔未敢迎。"
        ],
        "title": "友封體",
        "id": "aed8b3b5-a77f-494e-8e76-e1d555680de1"
    },
    {
        "author": "元稹",
        "paragraphs": [
            "努力少年求好官，好花須是少年看。",
            "君看老大逢花樹，未折一枝心已闌。"
        ],
        "title": "看花",
        "id": "3edd1e3b-097c-4583-8508-7ad621c58327"
    },
    {
        "author": "元稹",
        "paragraphs": [
            "一枝斑竹渡湘沅，萬里行人感別魂。",
            "知是娥皇廟前物，遠隨風雨送啼痕。"
        ],
        "title": "斑竹",
        "id": "8a413ed7-6711-44b2-ad6a-b47450108b1d"
    },
    {
        "author": "元稹",
        "paragraphs": [
            "莫愁私地愛王昌，夜夜箏聲怨隔牆。",
            "火鳳有凰求不得，春鶯無伴囀空長。",
            "急揮舞破催飛燕，慢逐歌詞弄小娘。",
            "死恨相如新索婦，枉將心力爲他狂。"
        ],
        "title": "箏",
        "id": "d98eb31f-b3ee-4260-92f9-8cb8ea41ea6b"
    },
    {
        "author": "元稹",
        "paragraphs": [
            "半欲天明半未明，醉聞花氣睡聞鶯。",
            "𤞇兒撼起鐘聲動，二十年前曉寺情。"
        ],
        "title": "春曉",
        "id": "4c27e1d9-2475-4e73-b738-7a55dfb45fc9"
    },
    {
        "author": "元稹",
        "paragraphs": [
            "庾亮樓中初見時，武昌春柳似腰肢。",
            "相逢相失還如夢，爲雨爲雲今不知。"
        ],
        "title": "所思二首 一",
        "id": "b097335d-ca08-4438-9510-e6096fc017b8"
    },
    {
        "author": "元稹",
        "paragraphs": [
            "鄂渚濛濛煙雨微，女郎魂逐暮雲歸。",
            "只應長在漢陽渡，化作鴛鴦一隻飛。"
        ],
        "title": "所思二首 二",
        "id": "38efdf17-955d-49a2-b653-943a241b1a51"
    },
    {
        "author": "元稹",
        "paragraphs": [
            "殷紅淺碧舊衣裳，取次梳頭闇澹妝。",
            "夜合帶煙籠曉日，牡丹經雨泣殘陽。",
            "低迷隱笑原非笑，散漫清香不似香。",
            "頻動橫波嗔阿母，等閑教見小兒郎。"
        ],
        "title": "鶯鶯詩",
        "id": "c9ef6401-b33c-4077-89bc-f01fc3279dce"
    },
    {
        "author": "元稹",
        "paragraphs": [
            "自愛殘妝曉鏡中，環釵謾篸綠絲叢。",
            "須臾日射燕脂頰，一朵紅蘇旋欲融。"
        ],
        "title": "離思五首 一",
        "id": "93b76dba-03fa-4474-ab05-fde7a29b212b"
    },
    {
        "author": "元稹",
        "paragraphs": [
            "山泉散漫繞階流，萬樹桃花暎小樓。",
            "閑讀道書慵未起，水晶簾下看梳頭。"
        ],
        "title": "離思五首 二",
        "id": "77854aa8-a4df-45d4-8954-3bdfabae4e7a"
    },
    {
        "author": "元稹",
        "paragraphs": [
            "紅羅著壓逐時新，吉了花紗嫩麴塵。",
            "第一莫嫌材地弱，些些紕縵最宜人。"
        ],
        "title": "離思五首 三",
        "id": "cefcc178-b5f8-4e84-acb2-7426d40d7a60"
    },
    {
        "author": "元稹",
        "paragraphs": [
            "曾經滄海難爲水，除却巫山不是雲。",
            "取次花叢嬾迴顧，半緣修道半緣君。"
        ],
        "tags": [
            "哲理",
            "爱情",
            "悼亡"
        ],
        "title": "離思五首 四",
        "id": "de747326-60b6-4d83-9a80-ea9dc9faec13"
    },
    {
        "author": "元稹",
        "paragraphs": [
            "尋常百種花齊發，偏摘棃花與白人。",
            "今日江頭兩三樹，可憐和葉度殘春。"
        ],
        "title": "離思五首 五",
        "id": "ff039b04-41f7-4bee-9ab1-5706ad5098f4"
    },
    {
        "author": "元稹",
        "paragraphs": [
            "今年寒食月無光，夜色纔侵已上牀。",
            "憶得雙文通內裏，玉櫳深處暗聞香。"
        ],
        "title": "雜憶五首 一",
        "id": "d3395d4d-0a3a-4f21-8bbe-df008a886d51"
    },
    {
        "author": "元稹",
        "paragraphs": [
            "花籠微月竹籠煙，百尺絲繩拂地懸。",
            "憶得雙文人靜後，潛教桃葉送鞦韆。"
        ],
        "title": "雜憶五首 二",
        "id": "d0c42d02-eead-460c-93d1-11a04736d246"
    },
    {
        "author": "元稹",
        "paragraphs": [
            "寒輕夜淺繞回廊，不辨花叢暗辨香。",
            "憶得雙文朧月下，小樓前後捉迷藏。"
        ],
        "title": "雜憶五首 三",
        "id": "1012eab2-7f98-4ed7-a813-e7a8a15579a7"
    },
    {
        "author": "元稹",
        "paragraphs": [
            "山榴似火葉相兼，亞拂塼階半拂檐。",
            "憶得雙文獨披掩，滿頭花草倚新簾。"
        ],
        "title": "雜憶五首 四",
        "id": "99fc571b-24a4-4520-bff8-ee677f323b54"
    },
    {
        "author": "元稹",
        "paragraphs": [
            "春冰消盡碧波湖，漾影殘霞似有無。",
            "憶得雙文衫子薄，鈿頭雲暎褪紅酥。"
        ],
        "title": "雜憶五首 五",
        "id": "dfe67598-78d6-4a90-b68b-7a32e2c2a468"
    },
    {
        "author": "元稹",
        "paragraphs": [
            "莫畫長眉畫短眉，斜紅傷豎莫傷垂。",
            "人人總解爭時勢，都大須看各自宜。"
        ],
        "title": "有所教",
        "id": "6fc66dae-9544-419e-ad13-bef2f0f0eb00"
    },
    {
        "author": "元稹",
        "paragraphs": [
            "帝下真符召玉真，偶逢遊女暫相親。",
            "素書三卷留爲贈，從向人間說向人。"
        ],
        "title": "襄陽爲盧竇紀事 一",
        "id": "11b2a981-689c-4ab8-843f-bdfbe7e15669"
    },
    {
        "author": "元稹",
        "paragraphs": [
            "風弄花枝月照階，醉和春睡倚香懷。",
            "依稀似覺雙環動，潛被蕭郎卸玉釵。"
        ],
        "title": "襄陽爲盧竇紀事 二",
        "id": "37e40ad1-9efa-4c05-909c-cd2e7d01b735"
    },
    {
        "author": "元稹",
        "paragraphs": [
            "鶯聲撩亂曙燈殘，暗覓金釵動曉寒。",
            "猶帶春酲嬾相送，櫻桃花下隔簾看。"
        ],
        "title": "襄陽爲盧竇紀事 三",
        "id": "eaa8f109-244f-4aa0-8d48-0530a4b47bcb"
    },
    {
        "author": "元稹",
        "paragraphs": [
            "琉璃波面月籠煙，暫逐蕭郎走上天。",
            "今日歸時最腸斷，回江還是夜來船。"
        ],
        "title": "襄陽爲盧竇紀事 四",
        "id": "c402e39c-6fb4-4dbd-afcf-a3cdc560e697"
    },
    {
        "author": "元稹",
        "paragraphs": [
            "花枝臨水復臨堤，閑照江流亦照泥。",
            "千萬春風好擡舉，夜來曾有鳳皇栖。"
        ],
        "title": "襄陽爲盧竇紀事 五",
        "id": "86c0f428-44fd-4e96-9058-f5a69df61402"
    },
    {
        "author": "元稹",
        "paragraphs": [
            "微月透簾櫳，螢光度碧空。",
            "遙天初縹緲，低樹漸蔥蘢。",
            "龍吹過庭竹，鸞歌拂井桐。",
            "羅綃垂薄霧，環佩響輕風。",
            "絳節隨金母，雲心捧玉童。",
            "更深人悄悄，晨會雨濛濛。",
            "珠瑩光文履，花明隱繡櫳。",
            "寶釵行彩鳳，羅帔掩丹虹。",
            "言自瑤華浦，將朝碧帝宮。",
            "因遊李城北，偶向宋家東。",
            "戲調初微拒，柔情已暗通。",
            "低鬟蟬影動，廻步玉塵蒙。",
            "轉面流花雪，登牀抱綺叢。",
            "鴛鴦交頸舞，翡翠合歡籠。",
            "眉黛羞頻聚，朱脣暖更融。",
            "氣清蘭蘂馥，膚潤玉肌豐。",
            "無力慵移腕，多嬌愛斂躬。",
            "汗光珠點點，髮亂綠鬆鬆。",
            "方喜千年會，俄聞五夜窮。",
            "留連時有限，繾綣意難終。",
            "慢臉含愁態，芳詞誓素衷。",
            "贈環明運合，留結表心同。",
            "啼粉流清鏡，殘燈繞暗蟲。",
            "華光獨冉冉，旭日漸曈曈。",
            "警乘還歸洛，吹簫亦上嵩。",
            "衣香猶染麝，枕膩尚殘紅。",
            "羃羃臨塘草，飄飄思渚蓬。",
            "素琴鳴怨鶴，清漢望歸鴻。",
            "海闊誠難度，天高不易沖。",
            "行雲無處所，蕭史在樓中。"
        ],
        "title": "會真詩三十韻",
        "id": "a0eba22a-3749-4e5b-9fea-1dc7e9910f5d"
    },
    {
        "author": "元稹",
        "paragraphs": [
            "春來頻到宋家東，垂袖開懷待好風。",
            "鶯藏柳闇無人語，惟有牆花滿樹紅。"
        ],
        "title": "古豔詩二首 一",
        "id": "5ac17224-0a89-415f-83b0-e942a652d48d"
    },
    {
        "author": "元稹",
        "paragraphs": [
            "深院無人草樹光，嬌鶯不語趁陰藏。",
            "等閑弄水浮花片，流出門前賺阮郎。"
        ],
        "title": "古豔詩二首 二",
        "id": "65076398-9b91-4f22-8f67-4e2981a805aa"
    },
    {
        "author": "元稹",
        "paragraphs": [
            "聞有池塘什，還因夢寐遭。",
            "攀禾工類蔡，詠豆敏過曹。",
            "莊蝶玄言祕，羅禽藻思高。",
            "戈矛排筆陣，貔虎讓文韜。",
            "綵繢鸞凰頸，權奇驥騄髦。",
            "神樞千里應，華衮一言褒。",
            "李廣留飛箭，王祥得佩刀。",
            "傳乘司隸馬，繼染翰林毫。",
            "辨穎□超脫，詞鋒豈足櫜。",
            "金剛錐透玉，鑌鐵劒吹毛。",
            "顧我曾陪附，思君正鬱陶。",
            "近酬新樂錄，仍寄續離騷。",
            "阿閣偏隨鳳，方壺共跨鼇。",
            "借騎銀杏葉，橫賜錦垂萄。",
            "冰井分珍果，金瓶貯御醪。",
            "獨辭珠有戒，廉取玉非叨。",
            "麥紙侵紅點，蘭燈燄碧高。",
            "代予言不易，承聖旨偏勞。",
            "繞月同棲鵲，驚風比夜獒。",
            "吏傳開鎖契，神撼引鈴絛。",
            "渥澤深難報，危心過自操。",
            "犯顏誠懇懇，騰口懼忉忉。",
            "佩寵雖緺綬，安貧尚葛袍。",
            "賓親多謝絕，延薦必英豪。",
            "分阻杯盤會，閒隨寺觀遨。",
            "祗園一林杏，仙洞萬株桃。",
            "澥海滄波減，昆明劫火熬。",
            "未陪登鶴駕，已訃墮烏號。",
            "痛淚過江浪，冤聲出海濤。",
            "尚看恩詔濕，已夢壽宮牢。",
            "再造承天寶，新持濟巨篙。",
            "猶憐弊簪履，重委舊旌旄。",
            "北望心彌苦，西回首屢搔。",
            "九霄難就日，兩浙僅容舠。",
            "暮竹寒窗影，衰楊古郡濠。",
            "魚鰕集橘市，鶴鸛起亭臯。",
            "朽刃休衝斗，良弓枉在弢。",
            "早彎摧虎兕，便鑄墾蓬蒿。",
            "漁艇宜孤棹，樓船稱萬艘。",
            "量材分用處，終不學滔滔。"
        ],
        "title": "奉和浙西大夫李德裕述夢四十韻大夫本題言贈於夢中詩賦以寄一二僚友故今所和者亦止述翰苑舊游而已次本韻",
        "id": "c3305dc1-6c72-49a4-a0fe-e356378218f1"
    },
    {
        "author": "元稹",
        "paragraphs": [
            "延英引對碧衣郎，江硯宣毫各別牀。",
            "天子下簾親考試，宮人手裏過茶湯。"
        ],
        "title": "自述",
        "id": "ff97354c-8737-4f1b-b828-f5599f0f219b"
    },
    {
        "author": "元稹",
        "paragraphs": [
            "中分春一半，今日半春徂。",
            "老惜光陰甚，慵牽興緒孤。",
            "偶成投祕簡，聊得泛平湖。",
            "郡邑移仙界，山川展畫圖。",
            "旌旗遮嶼浦，士女滿闉闍。",
            "似木吳兒勁，如花越女姝。",
            "牛儂驚力直，蠶妾笑睢盱。",
            "怪我攜章甫，嘲人託鷓鴣。",
            "閭閻隨地勝，風俗舉華殊。",
            "跣足沿流婦，丫頭避役奴。",
            "雕題雖少有，雞卜尚多巫。",
            "鄉味尤珍蛤，家神愛事烏。",
            "舟船通海嶠，田種繞城隅。",
            "櫛比千艘合，袈裟萬頃鋪。",
            "亥茶闐小市，漁父隔深蘆。",
            "日脚斜穿浪，雲根遠曳蒲。",
            "凝風花氣度，新雨草芽蘇。",
            "粉壞梅辭萼，紅含杏綴珠。",
            "薅餘秧漸長，燒後葑猶枯。",
            "綠綟高懸柳，青錢密辮榆。",
            "馴鷗眠淺瀨，驚雉迸平蕪。",
            "水靜王餘見，山空謝豹呼。",
            "燕狂捎蛺蝶，螟挂集蒲盧。",
            "淺碧鶴新卵，深黃鵝嫩雛。",
            "邨扉以白板，寺壁耀赬糊。",
            "禹廟纔離郭，陳莊恰半途。",
            "石帆何峭嶢，龍瑞本縈紆。",
            "穴爲探符坼，潭因失箭刳。",
            "隄形彎熨斗，峰勢踴香爐。",
            "幢蓋迎三洞，煙霞貯一壺。",
            "桃枝蟠復直，桑樹亞還扶。",
            "鼈解稱從事，松堪作大夫。",
            "榮光飄殿閣，虛籟合笙竽。",
            "庭狎仙翁鹿，池游縣令鳧。",
            "君心除健羨，扣寂入虛無。",
            "岡蹋翻星紀，章飛動帝樞。",
            "東皇提白日，北斗下玄都。",
            "騎吏帬皆紫，科車幰盡朱。",
            "地侯鞭社伯，海若跨天吳。",
            "霧噴雷公怒，煙揚竈鬼趨。",
            "投壺憐玉女，噀飯笑麻姑。",
            "果實經千歲，衣裳重六銖。",
            "瓊杯傳素液，金匕進雕胡。",
            "掌裏承來露，盤中釣得鱸。",
            "菌生悲局促，柯爛覺須臾。",
            "稊米休言聖，醯雞益伏愚。",
            "鼓鼙催瞑色，簪組縛微軀。",
            "遂別真徒侶，還來世路衢。",
            "題詩歎城郭，揮手謝妻孥。",
            "幸有桃源近，全家肯去無。"
        ],
        "title": "春分投簡陽明洞天作",
        "id": "aef14e4f-e564-4e52-a7a8-5db3f45458a6"
    },
    {
        "author": "元稹",
        "paragraphs": [
            "酒戶年年減，山行漸漸難。",
            "欲終心懶慢，轉恐興闌散。",
            "鏡水波猶冷，稽峰雪尚殘。",
            "不能辜物色，乍可怯春寒。",
            "遠目傷千里，新年思萬端。",
            "無人知此意，閑凭小欄干。"
        ],
        "title": "春遊",
        "id": "84b5587a-f71a-4b05-a586-9be49cbf6fb6"
    },
    {
        "author": "元稹",
        "paragraphs": [
            "引儺綏斾亂毿毿，戲罷人歸思不堪。",
            "虛漲火塵龜浦北，無由阿傘鳳城南。",
            "休官期限元同約，除夜情懷老共諳。",
            "莫道明朝始添歲，今年春在歲前三。"
        ],
        "title": "除夜酬樂天",
        "id": "2fb3a6f8-8459-47f3-a523-c4207c3c5776"
    },
    {
        "author": "元稹",
        "paragraphs": [
            "乍起衣猶冷，微吟帽半敧。",
            "霜凝南屋瓦，雞唱後園枝。",
            "洛水碧雲曉，吳宮黃葉時。",
            "兩傳千里意，書札不如詩。"
        ],
        "title": "酬樂天初冬早寒見寄",
        "id": "e9fde5d5-c84d-460a-8642-86813b4068c7"
    },
    {
        "author": "元稹",
        "paragraphs": [
            "劉郎不用閑惆悵，且作花間共醉人。",
            "算得貞元舊朝士，幾人同見太和春。"
        ],
        "title": "酬白樂天杏花園",
        "id": "44f6fcc0-4709-4d41-8e95-2ba1b851be27"
    },
    {
        "author": "元稹",
        "paragraphs": [
            "君應怪我留連久，我欲與君辭別難。",
            "白頭徒侶漸稀少，明日恐君無此歡。"
        ],
        "title": "過東都別樂天二首 一",
        "id": "5786583f-f2e4-4d98-97ae-143d78135231"
    },
    {
        "author": "元稹",
        "paragraphs": [
            "自識君來三度別，這回白盡老髭鬚。",
            "戀君不去君須會，知得後廻相見無。"
        ],
        "title": "過東都別樂天二首 二",
        "id": "9cd675e1-ee14-4478-8dd0-90f6b9f81c03"
    },
    {
        "author": "元稹",
        "paragraphs": [
            "遠路事無限，相逢唯一言。",
            "月色照榮辱，長安千萬門。"
        ],
        "title": "逢白公",
        "id": "b34aac3b-ebae-43e8-9ef5-aaee061fc76d"
    },
    {
        "author": "元稹",
        "paragraphs": [
            "太空秋色涼，獨鳥下微陽。",
            "三徑池塘靜，六街車馬忙。",
            "漸能高酒戶，始是入詩狂。",
            "官冷且無事，追陪慎莫忘。"
        ],
        "title": "酬白太傅",
        "id": "ed2393a3-fef6-4427-b0ce-01bed072df90"
    },
    {
        "author": "元稹",
        "paragraphs": [
            "弄玉潛過玉樹時，不教青鳥出花枝。",
            "的應未有諸人覺，只是嚴朗不得知。"
        ],
        "title": "和嚴給事聞唐昌觀玉蘂花下有遊仙",
        "id": "41194004-fd0f-4bce-a285-934b17fafed0"
    },
    {
        "author": "元稹",
        "paragraphs": [
            "仙駕初從蓬海來，相逢又說向天台。",
            "一言親授希微訣，三夕同傾沆瀣杯。",
            "此日臨風飄羽衛，他年嘉約指鹽梅。",
            "花前揮手迢遙去，目斷霓旌不可陪。"
        ],
        "title": "贈毛仙翁",
        "id": "184d0e8b-963f-4f84-bd96-b085329e3ca7"
    },
    {
        "author": "元稹",
        "paragraphs": [
            "猶欠一宵輪未滿，紫霞紅襯碧雲端。",
            "誰能喚得姮娥下，引向堂前子細看。"
        ],
        "title": "八月十四日夜玩月",
        "id": "c574b079-d88b-464f-b53f-bb11bdeb9fe4"
    },
    {
        "author": "元稹",
        "paragraphs": [
            "紅染桃花雪壓棃，玲瓏雞子鬬贏時。",
            "今年不是明寒食，暗地鞦韆別有期。"
        ],
        "title": "寒食夜",
        "id": "1aea459c-509b-4662-98ac-b877f3fd0bb2"
    },
    {
        "author": "元稹",
        "paragraphs": [
            "江春今日盡，程館祖筵開。",
            "我正南冠縶，君尋北路回。",
            "謀身誠太拙，從宦苦無媒。",
            "處困方明命，遭時不在才。",
            "踰年長倚玉，連夜共銜杯。",
            "涸溜霑濡沫，餘光照死灰。",
            "行看鴻欲翥，敢憚酒相催。",
            "拍逐飛觥絕，香隨舞袖來。",
            "消棃拋五徧，娑葛𣩄三臺。",
            "已許尊前倒，臨風淚莫頹。"
        ],
        "title": "三月三十日程氏館餞杜十四歸京",
        "id": "95272c8b-caa7-4baa-8ed3-7308b6ebed7a"
    },
    {
        "author": "元稹",
        "paragraphs": [
            "丞相功高厭武名，牽將戰馬寄儒生。",
            "四蹄荀距藏雖盡，六尺鬚頭見尚驚。",
            "減粟偷兒憎未飽，騎驢詩客駡先行。",
            "勸君還却司空著，莫遣衙參傍子城。"
        ],
        "title": "酬張祕書因寄馬贈詩",
        "id": "1f231302-d3a1-4341-9543-750b8d2909e2"
    },
    {
        "author": "元稹",
        "paragraphs": [
            "莫恨暫櫜鞬，交游幾箇全。",
            "眼明相見日，肺病欲秋天。",
            "五馬虛盈櫪，雙蛾浪滿船。",
            "可憐俱老大，無處用閑錢。"
        ],
        "title": "戲酬副使中丞見示四韻",
        "id": "daf4c0d5-df3a-41b2-83b4-aeb8969078d5"
    },
    {
        "author": "元稹",
        "paragraphs": [
            "窮冬到鄉國，正歲別京華。",
            "自恨風塵眼，常看遠地花。",
            "碧幢還照曜，紅粉莫咨嗟。",
            "嫁得浮雲壻，相隨即是家。"
        ],
        "title": "贈柔之",
        "id": "e4862a80-d33a-4e84-b851-b3bbb6ce9e0c"
    },
    {
        "author": "元稹",
        "paragraphs": [
            "勸爾諸僧好護持，不須垂釣引青絲。",
            "雲山莫厭看經坐，便是浮生得道時。"
        ],
        "title": "修龜山魚池示衆僧",
        "id": "d6f9d1f6-d814-4f29-aaff-577b3f3b338c"
    },
    {
        "author": "元稹",
        "paragraphs": [
            "錦江滑膩蛾眉秀，幻出文君與薛濤。",
            "言語巧偷鸚鵡舌，文章分得鳳皇毛。",
            "紛紛辭客多停筆，箇箇公卿欲夢刀。",
            "別後相思隔煙水，菖蒲花發五雲高。"
        ],
        "title": "寄贈薛濤",
        "id": "2af18de6-d652-4799-9659-ca3b1f491559"
    },
    {
        "author": "元稹",
        "paragraphs": [
            "新粧巧樣畫雙蛾，謾裹常州透額羅。",
            "正面偷勻光滑笏，緩行輕踏破紋波。",
            "言辭雅措風流足，舉止低迴秀媚多。",
            "更有惱人腸斷處，選詞能唱望夫歌。"
        ],
        "title": "贈劉採春",
        "id": "036ceb3f-2c41-4208-8b3b-fdf052517667"
    },
    {
        "author": "元稹",
        "paragraphs": [
            "役役行人事，紛紛碎簿書。",
            "功夫兩衙盡，留滯七年餘。",
            "病痛梅天發，親情海岸疎。",
            "因循未歸得，不是憶鱸魚。"
        ],
        "title": "醉題東武",
        "id": "9e73c3ca-362f-4c54-9201-2b219df8180c"
    },
    {
        "author": "元稹",
        "paragraphs": [
            "崔徽本不是娼家，教歌按舞娼家長。",
            "使君知有不自由，坐在頭時立在掌。",
            "有客有客名丘夏，善寫儀容得恣把。",
            "爲徽持此謝敬中，以死報郎爲□□。"
        ],
        "title": "崔徽歌",
        "id": "875827b7-3e08-4c24-8069-e15b5a3099e1"
    },
    {
        "author": "元稹",
        "paragraphs": [
            "茶，香葉，嫩芽。",
            "慕詩客，愛僧家。",
            "碾雕白玉，羅織紅紗。",
            "銚煎黃蘂色，椀轉麴塵花。",
            "夜後邀陪明月，晨前命對朝霞。",
            "洗盡古今人不倦，將知醉後豈堪誇。"
        ],
        "title": "一字至七字詩 茶",
        "id": "22a880cf-50a6-48c2-babd-0a6a19a7fad3"
    },
    {
        "author": "元稹",
        "paragraphs": [
            "兒歌楊柳葉，妾拂石榴花。",
            "松門待制應全遠，藥樹監搜可得知。",
            "髻鬟峨峨高一尺，門前立地看春風。"
        ],
        "title": "句",
        "id": "280f1aaf-b380-4080-8d96-cca5b5704548"
    },
    {
        "author": "白居易",
        "paragraphs": [
            "皇帝嗣寶曆，元和三年冬。",
            "自冬及春暮，不雨旱爞爞。",
            "上心念下民，懼歲成災凶。",
            "遂下罪己詔，殷勤告萬邦。",
            "帝曰予一人，繼天承祖宗。",
            "憂勤不遑寧，夙夜心忡忡。",
            "元年誅劉闢，一舉靖巴邛。",
            "二年戮李錡，不戰安江東。",
            "顧惟眇眇德，遽有巍巍功。",
            "或者天降沴，無乃儆予躬。",
            "上思天戒，下思致時邕。",
            "莫如率其身，慈和與儉恭。",
            "乃命罷進獻，乃命賑饑窮。",
            "宥死降五刑，責己寬三農。",
            "宮女出宣徽，廐馬減飛龍。",
            "庶政靡不舉，皆出自宸衷。",
            "奔騰道路人，傴僂田野翁。",
            "歡呼相告報，感泣涕霑胸。",
            "順人人心悅，先天天意從。",
            "詔下纔七日，和氣生沖融。",
            "凝爲油油雲，散作習習風。",
            "晝夜三日雨，淒淒復濛濛。",
            "萬心春熙熙，百穀青芃芃。",
            "人變愁爲喜，歲易儉爲豐。",
            "乃知王者心，憂樂與衆同。",
            "皇天與后土，所感無不通。",
            "冠珮何鏘鏘，將相及王公。",
            "蹈舞呼萬歲，列賀明庭中。",
            "小臣誠愚陋，職忝金鑾宮。",
            "稽首再三拜，一言獻天聰。",
            "君以明爲聖，臣以直爲忠。",
            "敢賀有其始，亦願有其終。"
        ],
        "title": "賀雨",
        "id": "3c628410-da54-43bd-965c-e4ab548f0519"
    },
    {
        "author": "白居易",
        "paragraphs": [
            "張君何爲者，業文三十春。",
            "尤工樂府詩，舉代少其倫。",
            "爲詩意如何，六義互鋪陳。",
            "風雅比興外，未嘗著空文。",
            "讀君學仙詩，可諷放佚君。",
            "讀君董公詩，可誨貪暴臣。",
            "讀君商女詩，可感悍婦仁。",
            "讀君勤齊詩，可勸薄夫敦。",
            "上可裨教化，舒之濟萬民。",
            "下可理情性，卷之善一身。",
            "始從青衿歲，迨此白髮新。",
            "日夜秉筆吟，心苦力亦勤。",
            "時無采詩官，委棄如泥塵。",
            "恐君百歲後，滅沒人不聞。",
            "願藏中祕書，百代不湮淪。",
            "願播內樂府，時得聞至尊。",
            "言者志之苗，行者文之根。",
            "所以讀君詩，亦知君爲人。",
            "如何欲五十，官小身賤貧。",
            "病眼街西住，無人行到門。"
        ],
        "title": "讀張籍古樂府",
        "id": "bd828f73-1d2b-479f-a8ae-d51f3ebfbe5f"
    },
    {
        "author": "白居易",
        "paragraphs": [
            "洛陽誰不死，戡死聞長安。",
            "我是知戡者，聞之涕泫然。",
            "戡佐山東軍，非義不可干。",
            "拂衣向西來，其道直如弦。",
            "從事得如此，人人以爲難。",
            "人言明明代，合置在朝端。",
            "或望居諫司，有事戡必言。",
            "或望居憲府，有邪戡必彈。",
            "惜哉兩不諧，沒齒爲閑官。",
            "竟不得一日，謇謇立君前。",
            "形骸隨衆人，斂葬北邙山。",
            "平生剛腸內，直氣歸其間。",
            "賢者爲生民，生死懸在天。",
            "謂天不愛人，胡爲生其賢。",
            "謂天果愛民，胡爲奪其年。",
            "茫茫元化中，誰執如此權。"
        ],
        "title": "哭孔戡",
        "id": "713ae960-bba3-4038-8d32-ba4f2af5d5d3"
    },
    {
        "author": "白居易",
        "paragraphs": [
            "長安多大宅，列在街西東。",
            "往往朱門內，房廊相對空。",
            "梟鳴松桂樹，狐藏蘭菊叢。",
            "蒼苔黃葉地，日暮多旋風。",
            "前主爲將相，得罪竄巴庸。",
            "後主爲公卿，寢疾歿其中。",
            "連延四五主，殃禍繼相鍾。",
            "自從十年來，不利主人翁。",
            "風雨壞檐隙，蛇鼠穿牆墉。",
            "人凝不敢買，日毀土木功。",
            "嗟嗟俗人心，甚矣其愚蒙。",
            "旦恐災將至，不思禍所從。",
            "我今題此詩，欲悟迷者胸。",
            "凡爲大官人，年祿多高崇。",
            "權重持難久，位高勢易窮。",
            "驕者物之盈，老者數之終。",
            "四者如寇盜，日夜來相攻。",
            "假使居吉土，孰能保其躬。",
            "因小以明大，借家可喻邦。",
            "周秦宅殽函，其宅非不同。",
            "一興八百年，一死望夷宮。",
            "寄語家與國，人凶非宅凶。"
        ],
        "title": "凶宅",
        "id": "4ee3b027-85e1-4d47-941f-0a149efa1ee0"
    },
    {
        "author": "白居易",
        "paragraphs": [
            "人有夢仙者，夢身升上清。",
            "坐乘一白鶴，前引雙紅旌。",
            "羽衣忽飄飄，玉鸞俄錚錚。",
            "半空直下視，人世塵冥冥。",
            "漸失鄉國處，纔分山水形。",
            "東海一片白，列岳五點青。",
            "須臾羣仙來，相引朝玉京。",
            "安期羨門輩，列侍如公卿。",
            "仰謁玉皇帝，稽首前致誠。",
            "帝言汝仙才，努力勿自輕。",
            "却後十五年，期汝不死庭。",
            "再拜受斯言，既寤喜且驚。",
            "祕之不敢泄，誓志居巖扃。",
            "恩愛捨骨肉，飲食斷羶腥。",
            "朝餐雲母散，夜吸沆瀣精。",
            "空山三十載，日望輜軿迎。",
            "前期過已久，鸞鶴無來聲。",
            "齒髮日衰白，耳目減聰明。",
            "一朝同物化，身與糞壤幷。",
            "神仙信有之，俗力非可營。",
            "苟無金骨相，不列丹臺名。",
            "徒傳辟穀法，虛受燒丹經。",
            "只自取勤苦，百年終不成。",
            "悲哉夢仙人，一夢誤一生。"
        ],
        "title": "夢仙",
        "id": "4e805ce8-041e-42d8-bde7-8e2225219061"
    },
    {
        "author": "白居易",
        "paragraphs": [
            "田家少閑月，五月人倍忙。",
            "夜來南風起，小麥覆隴黃。",
            "婦姑荷簞食，童穉攜壺漿。",
            "相隨餉田去，丁壯在南岡。",
            "足蒸暑土氣，背灼炎天光。",
            "力盡不知熱，但惜夏日長。",
            "復有貧婦人，抱子在其傍。",
            "右手秉遺穗，左臂懸敝筐。",
            "聽其相顧言，聞者爲悲傷。",
            "家田輸稅盡，拾此充飢腸。",
            "今我何功德，曾不事農桑。",
            "吏祿三百石，歲晏有餘糧。",
            "念此私自媿盡日不能忘。"
        ],
        "tags": [
            "生活",
            "夏天",
            "农民",
            "九年级上册(课外)",
            "初中古诗",
            "讽喻"
        ],
        "title": "觀刈麥",
        "id": "554b95f5-9862-4836-b3e0-f445ac850fed"
    },
    {
        "author": "白居易",
        "paragraphs": [
            "海水無風時，波濤安悠悠。",
            "鱗介無小大，遂性各沈浮。",
            "突兀海底鼇，首冠三神丘。",
            "釣網不能制，其來非一秋。",
            "或者不量力，謂茲鼇可求。",
            "贔屭牽不動，綸絕沈其鉤。",
            "一鼇既頓頷，諸鼇齊掉頭。",
            "白濤與黑浪，呼吸繞咽喉。",
            "噴風激飛廉，鼓波怒陽侯。",
            "鯨鯢得其便，張口欲吞舟。",
            "萬里無活鱗，百川多倒流。",
            "遂使江漢水，朝宗意亦休。",
            "蒼然屏風上，此畫良有由。"
        ],
        "title": "題海圖屏風",
        "id": "dbc680d9-dfd3-44f1-b8f1-5e339ad8afae"
    },
    {
        "author": "白居易",
        "paragraphs": [
            "驊騮失其主，羸餓無人牧。",
            "向風嘶一聲，莽蒼黃河曲。",
            "蹋冰水畔立，臥雪冢間宿。",
            "歲暮田野空，寒草不滿腹。",
            "豈無市駿者，盡是凡人目。",
            "相馬失於瘦，遂遺千里足。",
            "村中何擾擾，有吏徵芻粟。",
            "輸彼軍廐中，化作駑駘肉。"
        ],
        "tags": [
            "黄河"
        ],
        "title": "羸駿",
        "id": "e4aa1b26-6427-485e-b698-a77989f9e567"
    },
    {
        "author": "白居易",
        "paragraphs": [
            "絲桐合爲琴，中有太古聲。",
            "古聲澹無味，不稱今人情。",
            "玉徽光彩滅，朱弦塵土生。",
            "廢棄來已久，遺音尚泠泠。",
            "不辭爲君彈，縱彈人不聽。",
            "何物使之然，羌笛與秦箏。"
        ],
        "title": "廢琴",
        "id": "643e8598-02dc-4b1c-9079-60b9ff28db06"
    },
    {
        "author": "白居易",
        "paragraphs": [
            "古劒寒黯黯，鑄來幾千秋。",
            "白光納日月，紫氣排斗牛。",
            "有客借一觀，愛之不敢求。",
            "湛然玉匣中，秋水澄不流。",
            "至寶有本性，精剛無與儔。",
            "可使寸寸折，不能繞指柔。",
            "願快直士心，將斷佞臣頭。",
            "不願報小怨，夜半刺私讎。",
            "勸君慎所用，無作神兵羞。"
        ],
        "tags": [
            "写剑",
            "咏物诗",
            "咏物",
            "讽喻"
        ],
        "title": "李都尉古劒",
        "id": "c10b6235-6d2c-4d3a-b5a5-6ca89cd0ba1b"
    },
    {
        "author": "白居易",
        "paragraphs": [
            "一株青玉立，千葉綠雲委。",
            "亭亭五丈餘，高意猶未已。",
            "山僧年九十，清淨老不死。",
            "自云手種時，一棵青桐子。",
            "直從萌芽拔，高自毫末始。",
            "四面無附枝，中心有通理。",
            "寄言立身者，孤直當如此。"
        ],
        "title": "雲居寺孤桐",
        "id": "a351f7cb-46e0-4519-b17f-2a812ccf3069"
    },
    {
        "author": "白居易",
        "paragraphs": [
            "汚溝貯濁水，水上葉田田。",
            "我來一長歎，知是東溪蓮。",
            "下有青泥汚，馨香無復全。",
            "上有紅塵撲，顏色不得鮮。",
            "物性猶如此，人事亦宜然。",
            "託根非其所，不如遭棄捐。",
            "昔在溪中日，花葉媚清漣。",
            "今來不得地，顦顇府門前。"
        ],
        "tags": [
            "命运",
            "咏物",
            "荷花",
            "咏物诗",
            "感伤"
        ],
        "title": "京兆府新栽蓮",
        "id": "0877cd66-9611-4b76-9fe6-0c6a06e90d48"
    },
    {
        "author": "白居易",
        "paragraphs": [
            "旱久炎氣盛，中人若燔燒。",
            "青風隱何處，草樹不動搖。",
            "何以避暑氣，無如出塵囂。",
            "行行都門外，佛閣正岧嶤。",
            "清涼近高生，煩熱委靜銷。",
            "開襟當軒坐，意泰神飄飄。",
            "迴看歸路傍，禾黍盡枯焦。",
            "獨善誠有計，將何救旱苗。"
        ],
        "title": "月夜登閣避暑",
        "id": "9aba082d-e238-4881-84e1-b15d57d8ad1d"
    },
    {
        "author": "白居易",
        "paragraphs": [
            "奉詔登左掖，束帶參朝議。",
            "何言初命卑，且脫風塵吏。",
            "杜甫陳子昂，才名括天地。",
            "當時非不遇，尚無過斯位。",
            "況余蹇薄者，寵至不自意。",
            "驚近白日光，慙非青雲器。",
            "天子方從諫，朝廷無忌諱。",
            "豈不思匪躬，適遇時無事。",
            "受命已旬月，飽食隨班次。",
            "諫紙忽盈箱，對之終自媿。"
        ],
        "title": "初授拾遺",
        "id": "ed31a7fa-eef3-4b6b-893b-6cac8b1a65ac"
    },
    {
        "author": "白居易",
        "paragraphs": [
            "自我從宦遊，七年在長安。",
            "所得惟元君，乃知定交難。",
            "豈無山上苗，徑寸無歲寒。",
            "豈無要津水，咫尺有波瀾。",
            "之子異於是，久處誓不諼。",
            "無波古井水，有節秋竹竿。",
            "一爲同心友，三及芳歲闌。",
            "花下鞍馬遊，雪中杯酒歡。",
            "衡門相逢迎，不具帶與冠。",
            "春風日高睡，秋月夜深看。",
            "不爲同登科，不爲同署官。",
            "所合在方寸，心源無異端。"
        ],
        "title": "贈元稹",
        "id": "c2e81ae3-9e6d-44ee-a3c9-2a8d49b44bfb"
    },
    {
        "author": "白居易",
        "paragraphs": [
            "小樹兩株柏，新土三尺墳。",
            "蒼蒼白露草，此地哭劉君。",
            "哭君豈無辭，辭云君子人。",
            "如何天不弔，窮悴至終身。",
            "愚者多貴壽，賢者獨賤迍。",
            "龍亢彼無悔，蠖屈此不伸。",
            "哭罷持此辭，吾將詰羲文。"
        ],
        "title": "哭劉敦質",
        "id": "661ef3f3-58b7-46ec-b6d1-57aeec5fd95c"
    },
    {
        "author": "白居易",
        "paragraphs": [
            "大圭廉不割，利劒用不缺。",
            "當其斬馬時，良玉不如鐵。",
            "置鐵在洪爐，鐵消易如雪。",
            "良玉同其中，三日燒不熱。",
            "君疑才與德，詠此知優劣。"
        ],
        "title": "答友問",
        "id": "f5b36596-f308-49fc-addc-b70e609fe19b"
    },
    {
        "author": "白居易",
        "paragraphs": [
            "楚王多內寵，傾國選嬪妃。",
            "又愛從禽樂，馳騁每相隨。",
            "錦韝臂花隼，羅袂控金羈。",
            "遂習宮中女，皆如馬上兒。",
            "色禽合爲荒，刑政兩已衰。",
            "雲夢春仍獵，章華夜不歸。",
            "東風二月天，春雁正離離。",
            "美人挾銀鏑，一發疊雙飛。",
            "飛鴻驚斷行，斂翅避蛾眉。",
            "君王顧之笑，弓箭生光輝。",
            "迴眸語君曰，昔聞莊王時。",
            "有一愚夫人，其名曰樊姬。",
            "不有此遊樂，三載斷鮮肥。"
        ],
        "title": "雜興三首 一",
        "id": "fa451140-ea5c-4abe-a2cd-e1f37f0e40f4"
    },
    {
        "author": "白居易",
        "paragraphs": [
            "越國政初荒，越天旱不已。",
            "風日燥水田，水涸塵飛起。",
            "國中新下令，官渠禁流水。",
            "流水不入田，壅入王宮裏。",
            "餘波養魚鳥，倒影浮樓雉。",
            "澹灩九折池，縈迴十餘里。",
            "四月芰荷發，越王日遊嬉。",
            "左右好風來，香動芙蓉蘂。",
            "但愛芙蓉香，又種芙蓉子。",
            "不念閶門外，千里稻苗死。"
        ],
        "title": "雜興三首 二",
        "id": "f7ad936c-1640-4c51-9e56-035c42caf1e2"
    },
    {
        "author": "白居易",
        "paragraphs": [
            "吳王心日侈，服玩盡奇瓌。",
            "身臥翠羽帳，手持紅玉杯。",
            "冠垂明月珠，帶束通天犀。",
            "行動自矜顧，數步一裴回。",
            "小人知所好，懷寶四方來。",
            "奸邪得藉手，從此倖門開。",
            "古稱國之寶，穀米與賢才。",
            "今看君王眼，視之如塵灰。",
            "伍員諫已死，浮屍去不迴。",
            "姑蘇臺下草，麋鹿暗生麑。"
        ],
        "title": "雜興三首 三",
        "id": "dc5c87a4-7be3-4752-ad17-2c81e3b791e6"
    },
    {
        "author": "白居易",
        "paragraphs": [
            "晨遊柴閣峰，暮宿山下村。",
            "村老見余喜，爲余開一尊。",
            "舉杯未及飲，暴卒來入門。",
            "柴衣挾刀斧，草草十餘人。",
            "奪我席上酒，掣我盤中飧。",
            "主人退後立，斂手反如賓。",
            "中庭有奇樹，種來三十春。",
            "主人惜不得，持斧斷其根。",
            "口稱采造家，身屬神策軍。",
            "主人慎勿語，中尉正承恩。"
        ],
        "title": "宿紫閣山北村",
        "id": "3115a223-afb9-44d9-8984-e2ab4dbae3ad"
    },
    {
        "author": "白居易",
        "paragraphs": [
            "禾黍與稂莠，雨來同日滋。",
            "桃李與荆棘，霜降同夜萎。",
            "草木既區別，榮枯那等夷。",
            "茫茫天地意，無乃太無私。",
            "小人與君子，用置各有宜。",
            "奈何西漢末，忠邪竝信之。",
            "不然盡信忠，早絕邪臣窺。",
            "不然盡信邪，早使忠臣知。",
            "優游兩不斷，盛業日已衰。",
            "痛矣蕭京輩，終令陷禍機。",
            "每讀元成紀，憤憤令人悲。",
            "寄言爲國者，不得學天時。",
            "寄言爲臣者，可以鑒於斯。"
        ],
        "title": "讀漢書",
        "id": "a146cbfd-885c-4744-9f8f-a0b41e9e4d6b"
    },
    {
        "author": "白居易",
        "paragraphs": [
            "陽城爲諫議，以正事其君。",
            "其手如屈軼，舉必指佞臣。",
            "卒使不仁者，不得秉國鈞。",
            "元稹爲御史，以直立其身。",
            "其心如肺石，動必達窮民。",
            "東川八十家，冤憤一言伸。",
            "劉闢肆亂心，殺人正紛紛。",
            "其嫂曰庾氏，棄絕不爲親。",
            "從史萌逆節，隱心潛負恩。",
            "其佐曰孔戡，捨去不爲賓。",
            "凡此士與女，其道天下聞。",
            "常恐國史上，但記鳳與麟。",
            "賢者不爲名，名彰教乃敦。",
            "每惜若人輩，身死名亦淪。",
            "君爲著作郎，職廢志空存。",
            "雖有良史才，直筆無所申。",
            "何不自著書？實錄彼善人。",
            "編爲一家言，以備史闕文。"
        ],
        "title": "贈樊著作",
        "id": "de9e9798-70d0-4432-a198-5936c1262cc5"
    },
    {
        "author": "白居易",
        "paragraphs": [
            "道旁一石婦，無記復無銘。",
            "傳是此鄉女，爲婦孝且貞。",
            "十五嫁邑人，十六夫征行。",
            "夫行二十載，婦獨守孤焭。",
            "其夫有父母，老病不安寧。",
            "其婦執婦道，一一如禮經。",
            "晨昏問起居，恭順發心誠。",
            "藥餌自調節，膳羞必甘馨。",
            "夫行竟不歸，婦德轉光明。",
            "後人高其節，刻石像婦形。",
            "儼然整衣巾，若立在閨庭。",
            "似見舅姑禮，如聞環珮聲。",
            "至今爲婦者，見此孝心生。",
            "不比山頭石，空有望夫名。"
        ],
        "title": "蜀路石婦",
        "id": "033c5ceb-150d-4729-8782-da90abfb9938"
    },
    {
        "author": "白居易",
        "paragraphs": [
            "拾得折劒頭，不知折之由。",
            "一握青蛇尾，數寸碧峰頭。",
            "疑是斬鯨鯢，不然刺蛟虯。",
            "缺落泥土中，委棄無人收。",
            "我有鄙介性，好剛不好柔。",
            "勿輕直折劒，猶勝曲全鉤。"
        ],
        "title": "折劒頭",
        "id": "39232610-67ba-4ec5-9d49-7bdf3db5b7d2"
    },
    {
        "author": "白居易",
        "paragraphs": [
            "獨上樂遊園，四望天日曛。",
            "東北何靄靄，宮闕入煙雲。",
            "愛此高處立，忽如遺垢氛。",
            "耳目暫清曠，懷抱鬱不伸。",
            "下視十二街，綠樹間紅塵。",
            "車馬徒滿眼，不見心所親。",
            "孔生死洛陽，元九謫荆門。",
            "可憐南北路，高蓋者何人。"
        ],
        "title": "登樂遊園望",
        "id": "b80c6a20-d207-4c2f-98c2-fc06f64968d8"
    },
    {
        "author": "白居易",
        "paragraphs": [
            "昔我十年前，與君始相識。",
            "曾將秋竹竿，比君孤且直。",
            "中心一以合，外事紛無極。",
            "共保秋竹心，風霜侵不得。",
            "始嫌梧桐樹，秋至先改色。",
            "不愛楊柳枝，春來輭無力。",
            "憐君別我後，見竹長相憶。",
            "長欲在眼前，故栽庭戶側。",
            "分首今何處，君南我在北。",
            "吟我贈君詩，對之心惻惻。"
        ],
        "title": "酬元九對新栽竹有懷見寄",
        "id": "28749904-b223-425a-bc49-fa96ae2d984e"
    },
    {
        "author": "白居易",
        "paragraphs": [
            "鶴有不羣者，飛飛在野田。",
            "飢不啄腐鼠，渴不飲盜泉。",
            "貞姿自耿介，雜鳥何翩翾。",
            "同遊不同志，如此十餘年。",
            "一興嗜慾念，遂爲矰繳牽。",
            "委質小池內，爭食羣雞前。",
            "不惟懷稻粱，兼亦競腥羶。",
            "不惟戀主人，兼亦狎鳥鳶。",
            "物心不可知，天性有時遷。",
            "一飽尚如此，況乘大夫軒。"
        ],
        "title": "感鶴",
        "id": "e7f1a145-ba1c-4447-8e8b-a478940eb598"
    },
    {
        "author": "白居易",
        "paragraphs": [
            "元和歲在卯，六年春二月。",
            "月晦寒食天，天陰夜飛雪。",
            "連宵復竟日，浩浩殊未歇。",
            "大似落鵝毛，密如飄玉屑。",
            "寒銷春茫蒼，氣變風凜冽。",
            "上林草盡沒，曲江水復結。",
            "紅乾杏花死，綠凍楊枝折。",
            "所憐物性傷，非惜年芳絕。",
            "上天有時令，四序平分別。",
            "寒燠苟反常，物生皆夭閼。",
            "我觀聖人意，魯史有其說。",
            "或記水不冰，或書霜不殺。",
            "上將儆政教，下以防災孽。",
            "茲雪今如何，信美非時節。"
        ],
        "title": "春雪",
        "id": "0581caee-7b84-4a76-8f99-5aca00d752f5"
    },
    {
        "author": "白居易",
        "paragraphs": [
            "富貴人所愛，聖人去其泰。",
            "所以致仕年，著在禮經內。",
            "玄元亦有訓，知止則不殆。",
            "二疏獨能行，遺跡東門外。",
            "清風久銷歇，迨此向千載。",
            "斯人古亦稀，何況今之代。",
            "遑遑名利客，白首千百輩。",
            "惟有高僕射，七十懸車蓋。",
            "我年雖未老，歲月亦云邁。",
            "預恐耄及時，貪榮不能退。",
            "中心私自儆，何以爲我戒。",
            "故作僕射詩，書之於大帶。"
        ],
        "title": "高僕射",
        "id": "7820d8bc-5b50-4d4e-a9e3-f6ea86a8619e"
    },
    {
        "author": "白居易",
        "paragraphs": [
            "城中看花客，旦暮走營營。",
            "素華人不顧，亦占牡丹名。",
            "閉在深寺中，車馬無來聲。",
            "唯有錢學士，盡日繞叢行。",
            "憐此皓然質，無人自芳馨。",
            "衆嫌我獨賞，移植在中庭。",
            "留景夜不暝，迎光曙先明。",
            "對之心亦靜，虛白相向生。",
            "唐昌玉蘂花，攀玩衆所爭。",
            "折來比顏色，一種如瑤瓊。",
            "彼因稀見貴，此以多爲輕。",
            "始知無正色，愛惡隨人情。",
            "豈惟花獨爾，理與人事幷。",
            "君看入時者，紫豔與紅英。"
        ],
        "title": "白牡丹",
        "id": "6c3b0506-115f-4a31-9136-1620270ed02e"
    },
    {
        "author": "白居易",
        "paragraphs": [
            "生爲同室親，死爲同穴塵。",
            "他人尚相勉，而況我與君。",
            "黔婁固窮士，妻賢忘其貧。",
            "冀缺一農夫，妻敬儼如賓。",
            "陶潛不營生，翟氏自爨薪。",
            "梁鴻不肯仕，孟光甘布帬。",
            "君雖不讀書，此事耳亦聞。",
            "至此千載後，傳是何如人。",
            "人生未死間，不能忘其身。",
            "所須者衣食，不過飽與溫。",
            "蔬食足充飢，何必膏粱珍。",
            "繒絮足禦寒，何必錦繡文。",
            "君家有貽訓，清白遺子孫。",
            "我亦貞苦士，與君新結婚。",
            "庶保貧與素，偕老同欣欣。"
        ],
        "title": "贈內",
        "id": "4afb736a-6bee-488d-8748-f3bb270459ac"
    },
    {
        "author": "白居易",
        "paragraphs": [
            "賈誼哭時事，阮籍哭路岐。",
            "唐生今亦哭，異代同其悲。",
            "唐生者何人，五十寒且飢。",
            "不悲口無食，不悲身無衣。",
            "所悲忠與義，悲甚則哭之。",
            "太尉擊賊日，尚書叱盜時。",
            "大夫死兇寇，諫議謫蠻夷。",
            "每見如此事，聲發涕輒隨。",
            "往往聞其風，俗士猶或非。",
            "憐君頭半白，其志竟不衰。",
            "我亦君之徒，鬱鬱何所爲。",
            "不能發聲哭，轉作樂府詩。",
            "篇篇無空文，句句必盡規。",
            "功高虞人箴，痛甚騷人辭。",
            "非求宮律高，不務文字奇。",
            "惟歌生民病，願得天子知。",
            "未得天子知，甘受時人嗤。",
            "藥良氣味苦，琴澹音聲稀。",
            "不懼權豪怒，亦任親朋議。",
            "人竟無奈何，呼作狂男兒。",
            "每逢羣盜息，或遇雲霧披。",
            "但自高聲歌，庶幾天聽卑。",
            "歌哭雖異名，所感則同歸。",
            "寄君三十章，與君爲哭詞。"
        ],
        "title": "寄唐生",
        "id": "723657d7-cb24-44f4-aa06-4e0bc3ccdbd7"
    },
    {
        "author": "白居易",
        "paragraphs": [
            "自我心存道，外物少能逼。",
            "常排傷心事，不爲長歎息。",
            "忽聞唐衢死，不覺動顏色。",
            "悲端從東來，觸我心惻惻。",
            "伊昔未相知，偶遊滑臺側。",
            "同宿李翺家，一言如舊識。",
            "酒酣出送我，風雪黃河北。",
            "日西竝馬頭，語別至昏黑。",
            "君歸向東鄭，我來遊上國。",
            "交心不交面，從此重相憶。",
            "憐君儒家子，不得詩書力。",
            "五十著青衫，試官無祿食。",
            "遺文僅千首，六義無差忒。",
            "散在京洛間，何人爲收拾。"
        ],
        "tags": [
            "黄河"
        ],
        "title": "傷唐衢二首 一",
        "id": "0a59fc41-c8e9-42ed-8790-62fdd405ece8"
    },
    {
        "author": "白居易",
        "paragraphs": [
            "憶昨元和初，忝備諫官位。",
            "是時兵革後，生民正顦顇。",
            "但傷民病痛，不識時忌諱。",
            "遂作秦中吟，一吟悲一事。",
            "貴人皆怪怒，閑人亦非訾。",
            "天高未及聞，荆棘生滿地。",
            "惟有唐衢見，知我平生志。",
            "一讀興歎嗟，再吟垂涕泗。",
            "因和三十韻，手題遠緘寄。",
            "致吾陳杜間，賞愛非常意。",
            "此人無復見，此詩猶可貴。",
            "今日開篋看，蠹魚損文字。",
            "不知何處葬，欲問先歔欷。",
            "終去哭墳前，還君一掬淚。"
        ],
        "title": "傷唐衢二首 二",
        "id": "cdf28257-4200-41af-9cfa-7cc858b62fef"
    },
    {
        "author": "白居易",
        "paragraphs": [
            "種蘭不種艾，蘭生艾亦生。",
            "根荄相交長，莖葉相附榮。",
            "香莖與臭葉，日夜俱長大。",
            "鋤艾恐傷蘭，溉蘭恐滋艾。",
            "蘭亦未能溉，艾亦未能除。",
            "沈吟意不決，問君合何如。"
        ],
        "title": "問友",
        "id": "5ec36535-f0a9-4635-9a2a-ab25a4e5965e"
    },
    {
        "author": "白居易",
        "paragraphs": [
            "悲哉爲儒者，力學不知疲。",
            "讀書眼欲暗，秉筆手生胝。",
            "十上方一第，成名常苦遲。",
            "縱有宦達者，兩鬢已成絲。",
            "可憐少壯日，適在窮賤時。",
            "丈夫老且病，焉用富貴爲。",
            "沈沈朱門宅，中有乳臭兒。",
            "狀貌如婦人，光明膏粱肌。",
            "手不把書卷，身不擐戎衣。",
            "二十襲封爵，門承勳戚資。",
            "春來日日出，服御何輕肥。",
            "朝從博徒飲，暮有倡樓期。",
            "平封還酒債，堆金選蛾眉。",
            "聲色狗馬外，其餘一無知。",
            "山苗與澗松，地勢隨高卑。",
            "古來無奈何，非君獨傷悲。"
        ],
        "title": "悲哉行",
        "id": "de070606-3e25-4100-9b11-4038f0c5a870"
    },
    {
        "author": "白居易",
        "paragraphs": [
            "藤花紫蒙茸，藤葉青扶疎。",
            "誰謂好顏色，而爲害有餘。",
            "下如蛇屈盤，上若繩縈紆。",
            "可憐中間樹，束縛成枯株。",
            "柔蔓不自勝，嫋嫋挂空虛。",
            "豈知纏樹木，千夫力不如。",
            "先柔後爲害，有似諛佞徒。",
            "附著君權勢，君迷不肯誅。",
            "又如妖婦人，綢繆蠱其夫。",
            "奇邪壞人室，夫惑不能除。",
            "寄言邦與家，所慎在其初。",
            "毫末不早辨，滋蔓信難圖。",
            "願以藤爲戒，銘之于座隅。"
        ],
        "title": "紫藤",
        "id": "5091996e-23c3-43ad-8b9e-54ba20c8e529"
    },
    {
        "author": "白居易",
        "paragraphs": [
            "十月鷹出籠，草枯雉兔肥。",
            "下韝隨指顧，百擲無一遺。",
            "鷹翅疾如風，鷹爪利如錐。",
            "本爲鳥所設，今爲人所資。",
            "孰能使之然，有術甚易知。",
            "取其向背性，制在飢飽時。",
            "不可使長飽，不可使長飢。",
            "飢則力不足，飽則背人飛。",
            "乘飢縱搏擊，未飽須縶維。",
            "所以爪翅功，而人坐收之。",
            "聖明馭英雄，其術亦如斯。",
            "鄙語不可棄，吾聞諸獵師。"
        ],
        "title": "放鷹",
        "id": "a06e4034-9520-4474-8068-3624207e846a"
    },
    {
        "author": "白居易",
        "paragraphs": [
            "慈烏失其母，啞啞吐哀音。",
            "晝夜不飛去，經年守故林。",
            "夜夜夜半啼，聞者爲霑襟。",
            "聲中如告訴，未盡反哺心。",
            "百鳥豈無母，爾獨哀怨深。",
            "應是母慈重，使爾悲不任。",
            "昔有吳起者，母歿喪不臨。",
            "嗟哉斯徒輩，其心不如禽。",
            "慈烏復慈烏，鳥中之曾參。"
        ],
        "tags": [
            "讽刺",
            "母亲",
            "写鸟",
            "鸟"
        ],
        "title": "慈烏夜啼",
        "id": "984cabd9-8d66-45aa-8d01-d602de5aea5e"
    },
    {
        "author": "白居易",
        "paragraphs": [
            "梁上有雙燕，翩翩雄與雌。",
            "銜泥兩椽間，一巢生四兒。",
            "四兒日夜長，索食聲孜孜。",
            "青蟲不易捕，黃口無飽期。",
            "觜爪雖欲敝，心力不知疲。",
            "須臾十來往，猶恐巢中飢。",
            "辛勤三十日，母瘦雛漸肥。",
            "喃喃教言語，一一刷毛衣。",
            "一旦羽翼成，引上庭樹枝。",
            "舉翅不回顧，隨風四散飛。",
            "雌雄空中鳴，聲盡呼不歸。",
            "却入空巢裏，啁啾終夜悲。",
            "燕燕爾勿悲，爾當返自思。",
            "思爾爲雛日，高飛背母時。",
            "當時父母念，今日爾應知。"
        ],
        "title": "燕詩示劉叟",
        "id": "76db2d4d-67b9-4819-a586-dee0e28b7046"
    },
    {
        "author": "白居易",
        "paragraphs": [
            "麥死春不雨，禾損秋早霜。",
            "歲晏無口食，田中采地黃。",
            "采時將何用，持以易餱糧。",
            "凌晨荷鋤去，薄暮不盈筐。",
            "攜來朱門家，賣與白面郎。",
            "與君噉肥馬，可使照地光。",
            "願易馬殘粟，救此苦飢腸。"
        ],
        "title": "采地黃者",
        "id": "9a3a88f3-0230-4ebf-8966-f0f8086f725c"
    },
    {
        "author": "白居易",
        "paragraphs": [
            "天冷日不光，太行峰蒼莽。",
            "嘗聞此中險，今我方獨往。",
            "馬蹄凍且滑，羊腸不可上。",
            "若比世路難，猶自平於掌。"
        ],
        "title": "初入太行路",
        "id": "aaf65a51-cd9e-45cd-a646-fc5bebbae6df"
    },
    {
        "author": "白居易",
        "paragraphs": [
            "古琴無俗韻，奏罷無人聽。",
            "寒松無妖花，枝下無人行。",
            "春風十二街，軒騎不暫停。",
            "奔車看牡丹，走馬聽秦箏。",
            "衆目悅芳豔，松獨守其貞。",
            "衆耳喜鄭衛，琴亦不改聲。",
            "懷哉二夫子，念此無自輕。"
        ],
        "title": "鄧魴張徹落第",
        "id": "2336d910-2309-4e9f-bf77-0756cd8d57e2"
    },
    {
        "author": "白居易",
        "paragraphs": [
            "王門豈無酒，侯門豈無肉。",
            "主人貴且驕，待客禮不足。",
            "望塵而拜者，朝夕走碌碌。",
            "王生獨拂衣，遐舉如雲鵠。",
            "寧歸白雲外，飲水臥空谷。",
            "不能隨衆人，斂手低眉目。",
            "扣門與我別，酤酒留君宿。",
            "好去采薇人，終南山正綠。"
        ],
        "tags": [
            "终南山"
        ],
        "title": "送王處士",
        "id": "3bc21d9c-17f8-48f2-9a6a-a22caa97ccc8"
    },
    {
        "author": "白居易",
        "paragraphs": [
            "八年十二月，五日雪紛紛。",
            "竹柏皆凍死，況彼無衣民。",
            "回觀村閭間，十室八九貧。",
            "北風利如劒，布絮不蔽身。",
            "唯燒蒿棘火，愁坐夜待晨。",
            "乃知大寒歲，農者尤苦辛。",
            "顧我當此日，草堂深掩門。",
            "褐裘覆絁被，坐臥有餘溫。",
            "幸免飢凍苦，又無壠畝勤。",
            "念彼深可媿，自問是何人。"
        ],
        "tags": [
            "风",
            "写风",
            "生活",
            "农民"
        ],
        "title": "村居苦寒",
        "id": "3416a316-b7b3-4ad4-9260-63d0ec9e7af2"
    },
    {
        "author": "白居易",
        "paragraphs": [
            "有吏夜叩門，高聲催納粟。",
            "家人不待曉，場上張燈燭。",
            "揚簸淨如珠，一車三十斛。",
            "猶憂納不中，鞭責及僮僕。",
            "昔余謬從事，內媿才不足。",
            "連授四命官，坐尸十年祿。",
            "常聞古人語，損益周必復。",
            "今日諒甘心，還他太倉穀。"
        ],
        "title": "納粟",
        "id": "10a06424-0792-49e3-88e0-c388c86f13c7"
    },
    {
        "author": "白居易",
        "paragraphs": [
            "百人無一直，百直無一遇。",
            "借問遇者誰，正人行得路。",
            "中丞薜存誠，守直心甚固。",
            "皇明燭如日，再使秉王度。",
            "奸豪與佞巧，非不憎且懼。",
            "直道漸光明，邪謀難蓋覆。",
            "每因匪躬節，知有匡時具。",
            "張爲墜網綱，倚作頹檐柱。",
            "悠哉上天意，報施紛回互。",
            "自古已冥茫，從今尤不諭。",
            "豈與小人意，昏然同好惡。",
            "不然君子人，何反如朝露。",
            "裴相昨已夭，薛君今又去。",
            "以我惜賢心，五年如旦暮。",
            "況聞善人命，長短繫運數。",
            "今我一涕零，豈爲中丞故。"
        ],
        "title": "薛中丞",
        "id": "034a478a-eefe-4d0c-b15d-5b44cfa71bcf"
    },
    {
        "author": "白居易",
        "paragraphs": [
            "前池秋始半，卉物多摧壞。",
            "欲暮槿先萎，未霜荷已敗。",
            "默然有所感，可以從茲誡。",
            "本不種松筠，早彫何足怪。"
        ],
        "title": "秋池二首 一",
        "id": "ead7bf0f-a37e-45b1-ac88-8685b31734dd"
    },
    {
        "author": "白居易",
        "paragraphs": [
            "鑿池貯秋水，中有蘋與芰。",
            "天旱水暗消，塌然委空地。",
            "有似泛泛者，附離權與貴。",
            "一旦恩勢移，相隨共顦顇。"
        ],
        "title": "秋池二首 二",
        "id": "6f9d160d-f49d-4237-ab23-0527fd57ec4f"
    },
    {
        "author": "白居易",
        "paragraphs": [
            "太陰不離畢，太歲仍在午。",
            "旱日與炎風，枯燋我田畝。",
            "金石欲銷鑠，況茲禾與黍。",
            "嗸嗸萬族中，唯農最辛苦。",
            "憫然望歲者，出門何所覩。",
            "但見棘與茨，羅生徧場圃。",
            "惡苗承沴氣，欣然得其所。",
            "感此因問天，可能長不雨。"
        ],
        "title": "夏旱",
        "id": "c88a2e2d-77ed-4699-8fa2-7ced4ac3918e"
    },
    {
        "author": "白居易",
        "paragraphs": [
            "昨夜霜一降，殺君庭中槐。",
            "乾葉不待黃，索索飛下來。",
            "憐君感節物，晨起步前階。",
            "臨風蹋葉立，半日顏色哀。",
            "西望長安城，歌鐘十二街。",
            "何人不歡樂，君獨心悠哉。",
            "白日頭上走，朱顏鏡中頹。",
            "平生青雲心，銷化成死灰。",
            "我今贈一言，勝飲酒千杯。",
            "其言雖甚鄙，可破悒悒懷。",
            "朱門有勳貴，陋巷有顏回。",
            "窮通各問命，不繫才不才。",
            "推此自豁豁，不必待安排。"
        ],
        "title": "諭友",
        "id": "bfca1d70-ebf1-4c0a-be2c-9ecd5ba26192"
    },
    {
        "author": "白居易",
        "paragraphs": [
            "丘中有一士，不知其姓名。",
            "面色不憂苦，血氣常和平。",
            "每選隙地居，不蹋要路行。",
            "舉動無尤悔，物莫與之爭。",
            "藜藿不充腸，布褐不蔽形。",
            "終歲守窮餓，而無嗟歎聲。",
            "豈是愛貧賤，深知時俗情。",
            "勿矜羅弋巧，鸞鶴在冥冥。"
        ],
        "title": "丘中有一士二首 一",
        "id": "7f871d40-8c88-44fe-8203-2fdaa77c38b0"
    },
    {
        "author": "白居易",
        "paragraphs": [
            "丘中有一士，守道歲月深。",
            "行披帶索衣，坐拍無弦琴。",
            "不飲濁泉水，不息曲木陰。",
            "所逢苟非義，糞土千黃金。",
            "鄉人化其風，熏如蘭在林。",
            "智愚與強弱，不忍相欺侵。",
            "我欲訪其人，將行復沈吟。",
            "何必見其面，但在學其心。"
        ],
        "title": "丘中有一士二首 二",
        "id": "697f64d7-e6f6-4762-9c52-76b0fc10aa3f"
    },
    {
        "author": "白居易",
        "paragraphs": [
            "桂布白似雪，吳緜輭於雲。",
            "布重緜且厚，爲裘有餘溫。",
            "朝擁坐至暮，夜覆眠達晨。",
            "誰知嚴冬月，支體暖如春。",
            "中夕忽有念，撫裘起逡巡。",
            "丈夫貴兼濟，豈獨善一身。",
            "安得萬里裘，蓋裹周四垠。",
            "穩暖皆如我，天下無寒人。"
        ],
        "title": "新製布裘",
        "id": "e6ea2741-b818-4e31-8de2-3c4b5057ff91"
    },
    {
        "author": "白居易",
        "paragraphs": [
            "人言百果中，唯棗凡且鄙。",
            "皮皴似龜手，葉小如鼠耳。",
            "胡爲不自知，生花此園裏。",
            "豈宜遇攀玩，幸免遭傷毀。",
            "二月曲江頭，雜英紅旖旎。",
            "棗亦在其間，如嫫對西子。",
            "東風不擇木，吹喣長未已。",
            "眼看欲合抱，得盡生生理。",
            "寄言遊春客，乞君一迴視。",
            "君愛繞指柔，從君憐柳杞。",
            "君求悅目豔，不敢爭桃李。",
            "君若作大車，輪軸材須此。"
        ],
        "tags": [
            "哲理"
        ],
        "title": "杏園中棗樹",
        "id": "6509e378-c9e7-4afa-ba95-5bc4be21114c"
    },
    {
        "author": "白居易",
        "paragraphs": [
            "嘉魚薦宗朝，靈龜貢邦家。",
            "應龍能致雨，潤我百穀芽。",
            "蠢蠢水族中，無用者蝦蟇。",
            "形穢肌肉腥，出沒於泥沙。",
            "六月七月交，時雨正滂沱。",
            "蝦蟇得其志，快樂無以加。",
            "地既蕃其生，使之族類多。",
            "天又與其聲，得以相諠譁。",
            "豈惟玉池上，汚君清冷波。",
            "可獨瑤瑟前，亂君鹿鳴歌。",
            "常恐飛上天，跳躍隨姮娥。",
            "往往蝕明月，遣君無奈何。"
        ],
        "title": "蝦蟇",
        "id": "2fa3153c-cbac-4b0c-82e9-679a9dc8907c"
    },
    {
        "author": "白居易",
        "paragraphs": [
            "賣藥向都城，行憩青門樹。",
            "道逢馳驛者，色有非常懼。",
            "親族走相送，欲別不敢住。",
            "私怪問道旁，何人復何故。",
            "云是右丞相，當國握樞務。",
            "祿厚食萬錢，恩深日三顧。",
            "昨日延英對，今日崖州去。",
            "由來君臣間，寵辱在朝暮。",
            "青青東郊草，中有歸山路。",
            "歸去臥雲人，謀身計非誤。"
        ],
        "title": "寄隱者",
        "id": "bcdaaf94-7746-4dd6-9d48-359d09af6013"
    },
    {
        "author": "白居易",
        "paragraphs": [
            "曉日提竹籃，家僮買春蔬。",
            "青青芹蕨下，疊臥雙白魚。",
            "無聲但呀呀，以氣相喣濡。",
            "傾籃寫地上，撥刺長尺餘。",
            "豈唯刀机憂，坐見螻蟻圖。",
            "脫泉雖已久，得水猶可蘇。",
            "放之小池中，且用救乾枯。",
            "水小池窄狹，動尾觸四隅。",
            "一時幸苟活，久遠將何如。",
            "憐其不得所，移放於南湖。",
            "南湖連西江，好去勿踟躕。",
            "施恩即望報，吾非斯人徒。",
            "不須泥沙底，辛苦覓明珠。"
        ],
        "title": "放魚",
        "id": "a551b820-311d-4ef5-8def-9b1f4a6c1bdd"
    },
    {
        "author": "白居易",
        "paragraphs": [
            "陵上有老柏，柯葉寒蒼蒼。",
            "朝爲風煙樹，暮爲宴寢牀。",
            "以其多奇文，宜升君子堂。",
            "刮削露節目，拂拭生輝光。",
            "玄斑狀貍首，素質如截肪。",
            "雖充悅目玩，終乏周身防。",
            "華彩誠可愛，生理苦已傷。",
            "方知自殘者，爲有好文章。"
        ],
        "title": "文柏牀",
        "id": "105eb4ed-6526-4794-a6e4-1d58247288cf"
    },
    {
        "author": "白居易",
        "paragraphs": [
            "偃蹇月中桂，結根依青天。",
            "天風繞月起，吹子下人間。",
            "飄零委何處，乃落匡廬山。",
            "生爲石上桂，葉如翦碧鮮。",
            "枝幹日長大，根荄日牢堅。",
            "不歸天上月，空老山中年。",
            "廬山去咸陽，道里三四千。",
            "無人爲移植，得入上林園。",
            "不及紅花樹，長栽溫室前。"
        ],
        "tags": [
            "庐山"
        ],
        "title": "潯陽三題 廬山桂",
        "id": "50768326-3c0c-47dd-a680-3c99496db4ad"
    },
    {
        "author": "白居易",
        "paragraphs": [
            "潯陽十月天，天氣仍溫燠。",
            "有霜不殺草，有風不落木。",
            "玄冥氣力薄，草木冬猶綠。",
            "誰肯湓浦頭，回眼看修竹。",
            "其有顧盼者，持刀斬且束。",
            "剖劈青琅玕，家家蓋牆屋。",
            "吾聞汾晉間，竹少重如玉。",
            "胡爲取輕賤，生此西江曲。"
        ],
        "title": "潯陽三題 湓浦竹",
        "id": "8a02fed1-83bf-4927-bcac-bbe87e95cc87"
    },
    {
        "author": "白居易",
        "paragraphs": [
            "東林北塘水，湛湛見底清。",
            "中生白芙蓉，菡萏三百莖。",
            "白日發光彩，清飆散芳馨。",
            "洩香銀囊破，瀉露玉盤傾。",
            "我慙塵垢眼，見此瓊瑤英。",
            "乃知紅蓮花，虛得清淨名。",
            "夏萼敷未歇，秋房結纔成。",
            "夜深衆僧寢，獨起繞池行。",
            "欲收一顆子，寄向長安城。",
            "但恐出山去，人間種不生。"
        ],
        "title": "潯陽三題 東林寺白蓮",
        "id": "823ebceb-6848-442c-918e-5cbfe2a70f93"
    },
    {
        "author": "白居易",
        "paragraphs": [
            "潯陽郊郭間，大水歲一至。",
            "閭閻半飄蕩，城堞多傾墜。",
            "蒼茫生海色，渺漫連空翠。",
            "風卷白波飜，日煎紅浪沸。",
            "工商徹屋去，牛馬登山避。",
            "況當率稅時，頗害農桑事。",
            "獨有傭舟子，鼓枻生意氣。",
            "不知萬人災，自覓錐刀利。",
            "吾無奈爾何，爾非久得志。",
            "九月霜降後，水涸爲平地。"
        ],
        "title": "大水",
        "id": "8ab973dc-252d-4372-a57b-b37b39bd9698"
    },
    {
        "author": "白居易",
        "paragraphs": [
            "戚戚復戚戚，送君遠行役。",
            "行役非中原，海外黃沙磧。",
            "伶俜獨居妾，迢遰長征客。",
            "君望功名歸，妾憂生死隔。",
            "誰家無夫婦，何人不離坼。",
            "所恨薄命身，嫁遲別日迫。",
            "妾身有存歿，妾心無改易。",
            "生作閨中婦，死作山頭石。"
        ],
        "title": "續古詩十首 一",
        "id": "f92bfbe6-80e7-4db6-9b66-94d8c2d57e23"
    },
    {
        "author": "白居易",
        "paragraphs": [
            "掩淚別鄉里，飄颻將遠行。",
            "茫茫綠野中，春盡孤客情。",
            "驅馬上丘隴，高低路不平。",
            "風吹棠棃花，啼鳥時一聲。",
            "古墓何代人，不知姓與名。",
            "化作路傍土，年年春草生。",
            "感彼忽自悟，今我何營營。"
        ],
        "title": "續古詩十首 二",
        "id": "a36f4666-50ef-4b26-a8ab-afd115dd7897"
    },
    {
        "author": "白居易",
        "paragraphs": [
            "朝采山上薇，暮采山上薇。",
            "歲晏薇亦盡，飢來何所爲。",
            "坐飲白石水，手把青松枝。",
            "擊節獨長謌，其聲清且悲。",
            "櫪馬非不肥，所苦常縶維。",
            "豢豕非不飽，所憂竟爲犧。",
            "行行歌此曲，以慰常苦飢。"
        ],
        "title": "續古詩十首 三",
        "id": "1c0621f3-319f-49b3-87b0-508dd2ddbaac"
    },
    {
        "author": "白居易",
        "paragraphs": [
            "雨露長纖草，山苗高入雲。",
            "風雪折勁木，澗松摧爲薪。",
            "風摧此何意，雨長彼何因。",
            "百丈澗底死，寸莖山上春。",
            "可憐苦節士，感此涕盈巾。"
        ],
        "title": "續古詩十首 四",
        "id": "befb8898-91d2-4889-a5e7-11d8b5b19dba"
    },
    {
        "author": "白居易",
        "paragraphs": [
            "窈窕雙鬟女，容德俱如玉。",
            "晝居不踰閾，夜行常秉燭。",
            "氣如含露蘭，心如貫霜竹。",
            "宜當備嬪御，胡爲守幽獨。",
            "無媒不得選，年忽過三六。",
            "歲暮望漢宮，誰在黃金屋。",
            "邯鄲進倡女，能唱黃花曲。",
            "一曲稱君心，恩榮連九族。"
        ],
        "title": "續古詩十首 五",
        "id": "0e1e3774-5373-4448-84b6-4c59bd55bee3"
    },
    {
        "author": "白居易",
        "paragraphs": [
            "栖栖遠方士，讀書三十年。",
            "業成無知己，徒步來入關。",
            "長安多王候，英俊競攀援。",
            "幸隨衆賓末，得厠門館間。",
            "東閤有旨酒，中堂有管弦。",
            "何爲向隅客，對此不開顏。",
            "富貴無是非，主人終日歡。",
            "貧賤多悔尤，客子中夜歎。",
            "歸去復歸去，故鄉貧亦安。"
        ],
        "title": "續古詩十首 六",
        "id": "b0ab4f70-9cbc-4d3f-93c5-f9a5cd723297"
    },
    {
        "author": "白居易",
        "paragraphs": [
            "涼風飄嘉樹，日夜減芳華。",
            "下有感秋婦，攀條苦悲嗟。",
            "我本幽閑女，結髮事豪家。",
            "豪家多婢僕，門內頗驕奢。",
            "良人近封候，出入鳴玉珂。",
            "自從富貴來，恩薄讒言多。",
            "冢婦獨守禮，羣妾互奇衺。",
            "但信言有玷，不察心無瑕。",
            "容光未銷歇，歡愛忽蹉跎。",
            "何意掌上玉，化爲眼中砂。",
            "盈盈一尺水，浩浩千丈河。",
            "勿言小大異，隨分有風波。",
            "閨房猶復爾，邦國當如何。"
        ],
        "title": "續古詩十首 七",
        "id": "b37176b6-1ae4-441f-9295-32a8094995e8"
    },
    {
        "author": "白居易",
        "paragraphs": [
            "心亦無所迫，身亦無所拘。",
            "何爲腸中氣，鬱鬱不得舒。",
            "不舒良有以，同心久離居。",
            "五年不見面，三年不得書。",
            "念此令人老，抱膝坐長吁。",
            "豈無盈尊酒，非君誰與娛。"
        ],
        "title": "續古詩十首 八",
        "id": "63c5d972-21a8-4f8a-98d3-476743028682"
    },
    {
        "author": "白居易",
        "paragraphs": [
            "攬衣出門行，遊觀繞林渠。",
            "澹澹春水暖，東風生綠蒲。",
            "上有和鳴雁，下有掉尾魚。",
            "飛沈一何樂，鱗羽各有徒。",
            "而我方獨處，不與之子俱。",
            "顧彼自傷己，禽魚之不如。",
            "出遊欲遣憂，孰知憂有餘。"
        ],
        "title": "續古詩十首 九",
        "id": "5b2ba0b5-f8f6-458a-bf97-a2b555d4f25b"
    },
    {
        "author": "白居易",
        "paragraphs": [
            "春旦日初出，曈曈耀晨輝。",
            "草木照未遠，浮雲已蔽之。",
            "天地黯以晦，當午如昏時。",
            "雖有東南風，力微不能吹。",
            "中園何所有，滿地青青葵。",
            "陽光委雲上，傾心欲何依。"
        ],
        "title": "續古詩十首 十",
        "id": "e87f60d5-df4f-4786-90c8-f401f0c7bf4c"
    },
    {
        "author": "白居易",
        "paragraphs": [
            "天下無正聲，悅耳即爲娛。",
            "人間無正色，悅目即爲姝。",
            "顏色非相遠，貧富則有殊。",
            "貧爲時所棄，富爲時所趨。",
            "紅樓富家女，金縷繡羅襦。",
            "見人不斂手，嬌癡二八初。",
            "母兄未開口，已嫁不須臾。",
            "綠窗貧家女，寂莫二十餘。",
            "荆釵不直錢，衣上無真珠。",
            "幾迴人欲聘，臨日又踟躕。",
            "主人會良媒，置酒滿玉壺。",
            "四座且勿飲，聽我歌兩途。",
            "富家女易嫁，嫁早輕其夫。",
            "貧家女難嫁，嫁晚孝於姑。",
            "聞君欲娶婦，娶婦意何如。"
        ],
        "title": "秦中吟十首 議婚",
        "id": "468231ca-94eb-4bc2-bd53-2b59457346b9"
    },
    {
        "author": "白居易",
        "paragraphs": [
            "厚地植桑麻，所要濟生民。",
            "生民理布帛，所求活一身。",
            "身外充征賦，上以奉君親。",
            "國家定兩稅，本意在愛人。",
            "厥初防其淫，明敕內外臣。",
            "稅外加一物，皆以枉法論。",
            "奈何歲月久，貪吏得因循。",
            "浚我以求寵，斂索無冬春。",
            "織絹未成匹，繰絲未盈斤。",
            "里胥迫我納，不許暫逡巡。",
            "歲暮天地閉，陰風生破村。",
            "夜深煙火盡，霰雪白紛紛。",
            "幼者形不蔽，老者體無溫。",
            "悲喘與寒氣，幷入鼻中辛。",
            "昨日輸殘稅，因窺官庫門。",
            "繒帛如山積，絲絮如雲屯。",
            "號爲羨餘物，隨月獻至尊。",
            "奪我身上煖，買爾眼前恩。",
            "進入瓊林庫，歲久化爲塵。"
        ],
        "title": "秦中吟十首 重賦",
        "id": "b9c2ac3e-a037-46f4-bc65-ef37a2e1881f"
    },
    {
        "author": "白居易",
        "paragraphs": [
            "誰家起甲第，朱門大道邊。",
            "豐屋中櫛比，高牆外迴環。",
            "纍纍六七堂，棟宇相連延。",
            "一堂費百萬，鬱鬱起青煙。",
            "洞房溫且清，寒暑不能干。",
            "高堂虛且迥，坐臥見南山。",
            "繞廊柴藤架，夾砌紅藥欄。",
            "攀枝摘櫻桃，帶花移牡丹。",
            "主人此中坐，十載爲大官。",
            "廚有臭敗肉，庫有貫朽錢。",
            "誰能將我語，問爾骨肉間。",
            "豈無窮賤者，忍不救飢寒。",
            "如何奉一身，直欲保千年。",
            "不見馬家宅，今作奉誠園。"
        ],
        "title": "秦中吟十首 傷宅",
        "id": "9ce5ee95-a94a-4bdc-9cf1-cac8447f93e5"
    },
    {
        "author": "白居易",
        "paragraphs": [
            "陋巷孤寒士，出門苦恓恓。",
            "雖云志氣高，豈免顏色低。",
            "平生同門友，通籍在金閨。",
            "曩者膠漆契，邇來雲雨睽。",
            "正逢下朝歸，軒騎五門西。",
            "是時天久陰，三日雨淒淒。",
            "蹇驢避路立，肥馬當風嘶。",
            "迴頭忘相識，占道上沙堤。",
            "昔年洛陽社，貧賤相提攜。",
            "今日長安道，對面隔雲泥。",
            "近日多如此，非君獨慘悽。",
            "死生不變者，唯聞任與黎。"
        ],
        "title": "秦中吟十首 傷友",
        "id": "3f8a372b-192c-42ff-93fd-748759d01005"
    },
    {
        "author": "白居易",
        "paragraphs": [
            "七十而致仕，禮法有明文。",
            "何乃貪榮者，斯言如不聞。",
            "可憐八九十，齒墮雙眸昏。",
            "朝露貪名利，夕陽憂子孫。",
            "挂冠顧翠緌，懸車惜朱輪。",
            "金章腰不勝，傴僂入君門。",
            "誰不愛富貴，誰不戀君恩。",
            "年高須告老，名遂合退身。",
            "少時共嗤誚，晚歲多因循。",
            "賢哉漢二疏，彼獨是何人。",
            "寂莫東門路，無人繼去塵。"
        ],
        "title": "秦中吟十首 不致仕",
        "id": "a62438a7-3101-43a8-b9a0-a9104fa95f9d"
    },
    {
        "author": "白居易",
        "paragraphs": [
            "勳德既下衰，文章亦陵夷。",
            "但見山中石，立作路旁碑。",
            "銘勳悉太公，敘德皆仲尼。",
            "復以多爲貴，千言直萬貲。",
            "爲文彼何人，想見下筆時。",
            "但欲愚者悅，不思賢者嗤。",
            "豈獨賢者嗤，仍傳後代疑。",
            "古石蒼苔字，安知是媿詞。",
            "我聞望江縣，麴令撫惸嫠。",
            "在官有仁政，名不聞京師。",
            "身歿欲歸葬，百姓遮路岐。",
            "攀轅不得歸，留葬此江湄。",
            "至今道其名，男女涕皆垂。",
            "無人立碑碣，唯有邑人知。"
        ],
        "title": "秦中吟十首 立碑",
        "id": "eff3368f-d3ef-4efc-8f76-3fc5451498d7"
    },
    {
        "author": "白居易",
        "paragraphs": [
            "意氣驕滿路，鞍馬光照塵。",
            "借問何爲者，人稱是內臣。",
            "朱紱皆大夫，紫綬或將軍。",
            "誇赴軍中宴，走馬去如雲。",
            "尊罍溢九醞，水陸羅八珍。",
            "果擘洞庭橘，膾切天池鱗。",
            "食飽心自若，酒酣氣益振。",
            "是歲江南旱，衢州人食人。"
        ],
        "tags": [
            "洞庭湖"
        ],
        "title": "秦中吟十首 輕肥",
        "id": "7d73a7ee-1ba7-4554-b380-3ecc19cba200"
    },
    {
        "author": "白居易",
        "paragraphs": [
            "清歌且罷唱，紅袂亦停舞。",
            "趙叟抱五弦，宛轉當胸撫。",
            "大聲麄若散，颯颯風和雨。",
            "小聲細欲絕，切切鬼神語。",
            "又如鵲報喜，轉作猨啼苦。",
            "十指無定音，顛倒宮徵羽。",
            "坐客聞此聲，形神若無主。",
            "行客聞此聲，駐足不能舉。",
            "嗟嗟俗人耳，好今不好古。",
            "所以綠窗琴，日日生塵土。"
        ],
        "title": "秦中吟十首 五弦",
        "id": "cbb4237d-7ec6-4eeb-ab1f-200accf6954d"
    },
    {
        "author": "白居易",
        "paragraphs": [
            "秦中歲云暮，大雪滿皇州。",
            "雪中退朝者，朱紫盡公候。",
            "貴有風雪興，富無飢寒憂。",
            "所營唯第宅，所務在追遊。",
            "朱門車馬客，紅燭歌舞樓。",
            "歡酣促密坐，醉煖脫重裘。",
            "秋官爲主人，廷尉居上頭。",
            "日中爲一樂，夜半不能休。",
            "豈知閿鄉獄，中有凍死囚。"
        ],
        "title": "秦中吟十首 歌舞",
        "id": "9676361e-0b9d-492d-8405-0b8e46a5be84"
    },
    {
        "author": "白居易",
        "paragraphs": [
            "帝城春欲暮，喧喧車馬度。",
            "共道牡丹時，相隨買花去。",
            "貴賤無常價，酬直看花數。",
            "灼灼百朵紅，戔戔五束素。",
            "上張幄幕庇，旁織巴籬護。",
            "水灑復泥封，移來色如故。",
            "家家習爲俗，人人迷不悟。",
            "有一田舍翁，偶來買花處。",
            "低頭獨長歎，此歎無人喻。",
            "一叢深色花，十戶中人賦。"
        ],
        "tags": [
            "写花",
            "花",
            "讽刺"
        ],
        "title": "秦中吟十首 買花",
        "id": "cc2eede8-a26c-402f-b4c8-97a2ad1f1207"
    },
    {
        "author": "白居易",
        "paragraphs": [
            "一年十二月，每月有常令。",
            "君出臣奉行，謂之握金鏡。",
            "由茲六氣順，以遂萬物性。",
            "時令一反常，生靈受其病。",
            "周漢德下衰，王風始不競。",
            "又從斬鼂錯，諸侯益強盛。",
            "百里不同禁，四時自爲政。",
            "盛夏興土功，方春勦人命。",
            "誰能救其失，待君佐邦柄。",
            "峨峨象魏門，懸法彝倫正。"
        ],
        "title": "贈友五首 一",
        "id": "50a07b10-b4b7-4847-b588-d8d622377cc9"
    },
    {
        "author": "白居易",
        "paragraphs": [
            "銀生楚山曲，金生鄱谿濱。",
            "南人棄農業，求之多苦辛。",
            "披砂復鑿石，矻矻無冬春。",
            "手足盡皴胝，愛利不愛身。",
            "畬田既慵斫，稻田亦嬾耘。",
            "相攜作游手，皆道求金銀。",
            "畢竟金與銀，何殊泥與塵。",
            "且非衣食物，不濟飢寒人。",
            "棄本以趨末，日富而歲貧。",
            "所以先聖王，棄藏不爲珍。",
            "誰能反古風，待君秉國鈞。",
            "捐金復抵璧，勿使勞生民。"
        ],
        "title": "贈友五首 二",
        "id": "4ffaba97-f314-4143-9ae0-9fb299c59466"
    },
    {
        "author": "白居易",
        "paragraphs": [
            "私家無錢爐，平地無銅山。",
            "胡爲秋夏稅，歲歲輸銅錢。",
            "錢力日已重，農力日已殫。",
            "賤糶粟與麥，賤貿絲與緜。",
            "歲暮衣食盡，焉得無飢寒。",
            "吾聞國之初，有制垂不刊。",
            "庸必算丁口，租必計桑田。",
            "不求土所無，不強人所難。",
            "量入以爲出，上足下亦安。",
            "兵興一變法，兵息遂不還。",
            "使我農桑人，顦顇畎畝間。",
            "誰能革此弊，待君秉利權。",
            "復彼租庸法，令如貞觀年。"
        ],
        "title": "贈友五首 三",
        "id": "d7004b4a-a7e9-4049-9fe5-24cbf7e1dd1f"
    },
    {
        "author": "白居易",
        "paragraphs": [
            "京師四方則，王化之本根。",
            "長吏久於政，然後風教敦。",
            "如何尹京者，遷次不逡巡。",
            "請君屈指數，十年十五人。",
            "科條日相矯，吏力亦已勤。",
            "寬猛政不一，民心安得淳。",
            "九州雍爲首，羣牧之所遵。",
            "天下率如此，何以安吾民。",
            "誰能變此法，待君贊彌綸。",
            "慎擇循良吏，令其長子孫。"
        ],
        "title": "贈友五首 四",
        "id": "281913e9-6157-4bac-974c-50b53d91b471"
    },
    {
        "author": "白居易",
        "paragraphs": [
            "三十男有室，二十女有歸。",
            "近代多離亂，婚姻多過期。",
            "嫁娶既不早，生育常苦遲。",
            "兒女未成人，父母已衰羸。",
            "凡人貴達日，多在長大時。",
            "欲報親不待，孝心無所施。",
            "哀哉三牲養，少得及庭闈。",
            "惜哉萬鍾粟，多用飽妻兒。",
            "誰能正婚禮，待君張國維。",
            "庶使孝子心，皆無風樹悲。"
        ],
        "title": "贈友五首 五",
        "id": "2bb9559d-27eb-4a42-96c2-c8aa8d5e7126"
    },
    {
        "author": "白居易",
        "paragraphs": [
            "豫樟生深山，七年而後知。",
            "挺高二百尺，本末皆十圍。",
            "天子建明堂，此材獨中規。",
            "匠人執斤墨，采度將有期。",
            "孟冬草木枯，烈火燎山陂。",
            "疾風吹猛燄，從根燒到枝。",
            "養材三十年，方成棟梁姿。",
            "一朝爲灰燼，柯葉無孑遺。",
            "地雖生爾材，天不與爾時。",
            "不如糞土英，猶有人掇之。",
            "已矣勿重陳，重陳令人悲。",
            "不悲焚燒苦，但悲采用遲。"
        ],
        "title": "寓意詩五首 一",
        "id": "879362e7-25be-4db1-9132-fbe542308ad4"
    },
    {
        "author": "白居易",
        "paragraphs": [
            "赫赫京內史，炎炎中書郎。",
            "昨傳徵拜日，恩賜頗殊常。",
            "貂冠水蒼玉，紫綬黃金章。",
            "佩服身未暖，已聞竄遐荒。",
            "親戚不得別，吞聲泣路旁。",
            "賓客亦已散，門前雀羅張。",
            "富貴來不久，倏如瓦溝霜。",
            "權勢去尤速，瞥若石火光。",
            "不如守貧賤，貧賤可久長。",
            "傳語宦遊子，且來歸故鄉。"
        ],
        "title": "寓意詩五首 二",
        "id": "ea7d6f3a-4f1d-4b58-96d4-1144ce3b2cf3"
    },
    {
        "author": "白居易",
        "paragraphs": [
            "促織不成章，提壺但聞聲。",
            "嗟哉蟲與鳥，無實有虛名。",
            "與君定交日，久要如弟兄。",
            "何以示誠信，白水指爲盟。",
            "雲雨一爲別，飛沈兩難幷。",
            "君爲得風鵬，我爲失水鯨。",
            "音信日已疎，恩分日已輕。",
            "窮通尚如此，何況死與生。",
            "乃知擇交難，須有知人明。",
            "莫將山上松，結託水上萍。"
        ],
        "title": "寓意詩五首 三",
        "id": "a76290c2-2b24-48b5-94c8-b79a7241bc9d"
    }
]