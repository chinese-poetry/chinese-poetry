[
    {
        "author": "杨时",
        "paragraphs": [
            "少年力学志须强，得失由来一梦长。",
            "试问邯郸欹枕客，人间几度熟黄粱。"
        ],
        "title": "勉谢自明",
        "id": "54d7b622-2c0c-4a91-8cd3-85749658385d"
    },
    {
        "author": "杨时",
        "paragraphs": [
            "脂脸轻匀作艳妆，未应洁白似梅香。",
            "夭红不见凌霜操，漫向春前取次芳。"
        ],
        "title": "腊月见桃花",
        "id": "bfaa33c2-88b0-453e-a7f1-1ecb66d44d23"
    },
    {
        "author": "杨时",
        "paragraphs": [
            "纷纷朝市竞秋毫，江上霜风正怒号。",
            "不问扬澜与彭浪，翩然东下日千艘。"
        ],
        "title": "过兰溪",
        "id": "7f074882-9f82-435a-b45f-708aafb0c20d"
    },
    {
        "author": "杨时",
        "paragraphs": [
            "似闻疏雨打篷声，枕上悠扬梦半醒。",
            "明日觉来浑不记，隔船相语过前汀。"
        ],
        "title": "夜雨",
        "id": "6959cbf2-ea9e-4d22-8d00-417f2b7f3d19"
    },
    {
        "author": "杨时",
        "paragraphs": [
            "夹屋青松翠霭中，去年经此亦匆匆。",
            "重来乌石冈头路，依旧松声带晓风。"
        ],
        "title": "重经乌石铺",
        "id": "e320222c-34d3-45a9-8563-fbcfd0a5e57d"
    },
    {
        "author": "杨时",
        "paragraphs": [
            "寒云幕羃结秋阴，月淡霜娥冷不禁。",
            "更祝江波休荡漾，莫令清影碎浮金。"
        ],
        "title": "江上",
        "id": "421aa775-3932-4831-8f67-48c19f5fd7d9"
    },
    {
        "author": "杨时",
        "paragraphs": [
            "廉纤晚雨洗轻尘，天淡云浮夜色新。",
            "頼有曲生风味好，不须邀月作三人。"
        ],
        "title": "淮上独酌",
        "id": "a598eac2-b588-408a-9c84-1fbad752fe20"
    },
    {
        "author": "杨时",
        "paragraphs": [
            "漫愁青女妬新妆，已有风传处处香。",
            "试问隠沦溪上客，欲将春色若为藏。"
        ],
        "title": "吴国华暗香亭",
        "id": "b2892cc1-8ba8-45ee-9e77-23a2ac7d2dd0"
    },
    {
        "author": "杨时",
        "paragraphs": [
            "山横鳌背碧巑岏，亭对浮筠缥缈间。",
            "萧散谁为三径侣，祇应长共白云闲。"
        ],
        "title": "虚心亭",
        "id": "dc41b9c8-a0f9-47e5-930b-fbbccf5d5364"
    },
    {
        "author": "杨时",
        "paragraphs": [
            "清时投迹在嵚崟，一穴晴光破晚阴。",
            "刺草未容忘魏阙，故应长有子牟心。"
        ],
        "title": "容照岩",
        "id": "4b8576c4-4f2b-403a-9bfe-abad8f38ed76"
    },
    {
        "author": "杨时",
        "paragraphs": [
            "山衔幽径碧如环，一壑风烟自往还。",
            "不似武陵流出水，残红那得到人间。"
        ],
        "title": "藏春峡",
        "id": "de46fe71-b699-4833-ae52-283cdea78a64"
    },
    {
        "author": "杨时",
        "paragraphs": [
            "沙边幽鸟傍清漪，泷下渔船逆浪归。",
            "身在辋川图画里，晴空惟欠雪花飞。"
        ],
        "title": "绿阴亭上",
        "id": "cd37f249-bcf8-4e8a-affe-c7a3e65ab79f"
    },
    {
        "author": "杨时",
        "paragraphs": [
            "通衢隔辙断经过，门巷空无雀可罗。",
            "驱去儿童卧虚室，萧然惟一病维摩。"
        ],
        "title": "病中作",
        "id": "d35d4c3c-3be3-49ea-a351-fd2601113458"
    },
    {
        "author": "杨时",
        "paragraphs": [
            "城头飞盖映朝晖，向晚游人兴未移。",
            "安得鲁阳酣战手，为留羲驭更迟迟。"
        ],
        "title": "春波亭上",
        "id": "94c92d4e-e62e-4bca-b843-63a43bab4ccd"
    },
    {
        "author": "杨时",
        "paragraphs": [
            "万钟身外一牛毛，斗禄纷纷漫自劳。",
            "穷涸宁为㺍獭笑，未容仰首试鸣号。"
        ],
        "title": "安礼以宏词见勉因成绝句奉寄",
        "id": "dae95b19-d0f4-4c4a-9001-309fca9de991"
    },
    {
        "author": "杨时",
        "paragraphs": [
            "桑麻腴地莽榛荆，骑士西来剑戟腥。",
            "藜藿陋儒心更鄙，但思干羽舞虞廷。"
        ],
        "title": "感事",
        "id": "fd39c295-5aed-412f-a129-24037f30ed16"
    },
    {
        "author": "杨时",
        "paragraphs": [
            "夹篱桃李趁溪斜，浅浅清流映落花。",
            "欲问武陵源上路，度云穿石认胡麻。"
        ],
        "title": "蓝田溪上",
        "id": "2fe2b7e3-eb9a-4fea-9bf0-cb329958fd3d"
    },
    {
        "author": "杨时",
        "paragraphs": [
            "炉峰袅袅晓烟轻，云入屏帏一枕清。",
            "高兴自应无世累，独于妾马未忘情。"
        ],
        "title": "白公草堂",
        "id": "b8150018-f0bf-4b5f-bbdf-425eff142fb2"
    },
    {
        "author": "杨时",
        "paragraphs": [
            "农郊阡陌起黄尘，望断天涯绝点云。",
            "疏懒无情讼风伯，幽窗时读退之文。"
        ],
        "title": "久旱",
        "id": "a97a594a-de30-4ccf-a848-ce5cf908d65f"
    },
    {
        "author": "杨时",
        "paragraphs": [
            "拂云高雁倚风抟，下视平湖万里宽。",
            "搔首扁舟又东去，钱塘江上看波澜。"
        ],
        "tags": [
            "钱塘江"
        ],
        "title": "过七里濑  其一",
        "id": "860e37f9-02c9-4d6d-ac31-e8111a0cf223"
    },
    {
        "author": "杨时",
        "paragraphs": [
            "扁舟东下几时还，一席飞帆插羽翰。",
            "回首严陵台上月，清风千古逼人寒。"
        ],
        "title": "过七里濑  其二",
        "id": "9eaa7c01-fa89-4aa6-82a9-e61d6e31be77"
    },
    {
        "author": "杨时",
        "paragraphs": [
            "纷纷于我未忘情，疏懒多应舍怨憎。",
            "便好世间师柳惠，不须岩下问孙登。"
        ],
        "title": "勉怀",
        "id": "678d9c4f-1109-495a-ab89-e812190cc3e9"
    },
    {
        "author": "杨时",
        "paragraphs": [
            "向晚牛羊沙岸归，落帆烟浦候潮时。",
            "谁言江上须忠信，潮到于今自失期。"
        ],
        "title": "梭山候潮",
        "id": "bfe36f52-b294-4e56-92aa-59e4693d16f7"
    },
    {
        "author": "杨时",
        "paragraphs": [
            "古庙灵场枕碧巅，松楸依约锁风烟。",
            "羽毛一去无消息，堕落人间几百年。"
        ],
        "title": "徐郎庙",
        "id": "5ee96a8d-f53f-4fcf-b183-3dd9a6155ab6"
    },
    {
        "author": "杨时",
        "paragraphs": [
            "连墙东郭倦追寻，高卧毗耶老病侵。",
            "自愧屠龙真拙技，漫令吾子费千金。"
        ],
        "title": "送陈几叟南归  其一",
        "id": "eef38722-8762-49b0-9f77-998dec348c51"
    },
    {
        "author": "杨时",
        "paragraphs": [
            "霾风霪雨湿征裾，隔雨楼台半有无。",
            "南去定逢韩阁老，归愚当见问夷涂。"
        ],
        "title": "送陈几叟南归  其二",
        "id": "336536b0-c630-48d7-b91a-be3ea9a9324f"
    },
    {
        "author": "杨时",
        "paragraphs": [
            "几年梦想到亲闱，身逐行云万里飞。",
            "苕水未殊沂上乐，春风无负舞雩归。"
        ],
        "title": "送陈几叟南归  其三",
        "id": "3d5a70c9-17a5-4a90-961d-f17e87b34e8a"
    },
    {
        "author": "杨时",
        "paragraphs": [
            "画前有易方知易，历上求玄恐未玄。",
            "白首纷如成底事，蠹鱼徒自老青编。"
        ],
        "title": "和陈莹中了斋自警六绝  其一",
        "id": "b8ee9293-4be5-4828-8e53-5079e05224b8"
    },
    {
        "author": "杨时",
        "paragraphs": [
            "八荒同宇混车书，一视那知更有渠。",
            "凭轼自应由砥道，径蹊无处问归与。"
        ],
        "title": "和陈莹中了斋自警六绝  其二",
        "id": "27bb2372-482f-4a23-8f76-44abfb2939f0"
    },
    {
        "author": "杨时",
        "paragraphs": [
            "行藏须信执中难，时措应容道屡迁。",
            "一目全牛无肯綮，騞然投刃用方安。"
        ],
        "title": "和陈莹中了斋自警六绝  其三",
        "id": "b21966c1-4aad-45c9-81dd-888fbd7425ac"
    },
    {
        "author": "杨时",
        "paragraphs": [
            "造次欲安嗟孰是，参前无物若为书。",
            "萧条此意人谁问，兴废由来命也与。"
        ],
        "title": "和陈莹中了斋自警六绝  其四",
        "id": "3f011949-6147-4a04-87bb-94a45039dc91"
    },
    {
        "author": "杨时",
        "paragraphs": [
            "圣门事业学须强，俚耳从来笑折杨。",
            "诡遇得禽非我事，但知无有是吾乡。"
        ],
        "title": "和陈莹中了斋自警六绝  其五",
        "id": "13c3efb9-7c56-444a-b264-fd0c09f32791"
    },
    {
        "author": "杨时",
        "paragraphs": [
            "盈科日进几时休，到海方能止众流。",
            "只恐达多狂未歇，坐驰还爱镜中头。"
        ],
        "title": "和陈莹中了斋自警六绝  其六",
        "id": "814730c6-e4ed-4d67-aa0c-22ba4098a117"
    },
    {
        "author": "杨时",
        "paragraphs": [
            "轻风拂拂撼孤柽，庭户萧然一室清。",
            "隔叶蝉鸣微欲断，又闻余韵续残声。"
        ],
        "title": "闲居书事",
        "id": "73171836-49b7-4387-b59e-205b5c24a4fd"
    },
    {
        "author": "杨时",
        "paragraphs": [
            "抠衣丈席想多闻，高节应能与俗分。",
            "不用卑飞入幽谷，定知乔木在青云。"
        ],
        "title": "送席二",
        "id": "f232028a-2902-4a00-a277-1e73d340669c"
    },
    {
        "author": "杨时",
        "paragraphs": [
            "绛帷燕侍每从容，一听微言万虑空。",
            "却愧犹悬三釜乐，未能终此挹清风。"
        ],
        "title": "寄游定夫  其一",
        "id": "38963f86-6717-4426-b4e0-a2b67eceaa33"
    },
    {
        "author": "杨时",
        "paragraphs": [
            "萧条清颍一茅庐，魂梦长怀与子俱。",
            "五里桥西杨柳路，可能鞭马复来无。"
        ],
        "title": "寄游定夫  其二",
        "id": "3da91fa9-236f-4484-9b76-7822eeb95b99"
    },
    {
        "author": "杨时",
        "paragraphs": [
            "兽骇禽鸣翳蔚中，难将此意问鸿蒙。",
            "萦回小径苍苔滑，杖屦从今恐不通。"
        ],
        "title": "含云寺书事六绝句  其一",
        "id": "ff32c2b3-d42b-4f47-91e8-38fd2fae961d"
    },
    {
        "author": "杨时",
        "paragraphs": [
            "北山山下一渔翁，形解心凝骨已融。",
            "支枕睡余人寂寂，一轩明月满窗风。"
        ],
        "title": "含云寺书事六绝句  其二",
        "id": "8c165cac-194d-4fe6-8f0a-3f40b73f9b77"
    },
    {
        "author": "杨时",
        "paragraphs": [
            "山前咫尺市朝赊，垣屋萧条似隠家。",
            "过客不须携鼓吹，野塘终日有鸣蛙。"
        ],
        "title": "含云寺书事六绝句  其三",
        "id": "fb9d0903-47a7-42a3-b774-1a26496d763f"
    },
    {
        "author": "杨时",
        "paragraphs": [
            "夹屋青松长数围，午风摇影舞僛僛。",
            "幽禽叶底鸣相应，时引残声过别枝。"
        ],
        "title": "含云寺书事六绝句  其四",
        "id": "b52caf66-709c-4c1b-b4c7-d88e45c8eb31"
    },
    {
        "author": "杨时",
        "paragraphs": [
            "竹间幽径草成围，藜杖穿云翠满衣。",
            "石上坐忘惊觉晚，山前明月伴人归。"
        ],
        "title": "含云寺书事六绝句  其五",
        "id": "4ea07c81-0d61-4eb1-9389-8af755b9cbee"
    },
    {
        "author": "杨时",
        "paragraphs": [
            "蝶梦轻扬一室空，梦回谁识此身同。",
            "窗前月冷松阴碎，一枕溪声半夜风。"
        ],
        "title": "含云寺书事六绝句  其六",
        "id": "9c4a64a7-3de4-4e05-a84b-e55b2ec788ff"
    },
    {
        "author": "杨时",
        "paragraphs": [
            "照眼红云斗晚霞，重重青盖半倾斜。",
            "会须直跨三千仞，移取峰头十丈花。"
        ],
        "title": "荷花",
        "id": "e35d7b35-23a9-447b-bd25-2683558abef1"
    },
    {
        "author": "杨时",
        "paragraphs": [
            "斜斜疏柳照清漪，藉藉残红自满蹊。",
            "刺眼藤稍牵不断，欲寻流水路还迷。"
        ],
        "title": "宜春溪",
        "id": "fe500fd0-c4d9-45c3-8e99-49740c703352"
    },
    {
        "author": "杨时",
        "paragraphs": [
            "艳杏夭桃日日稀，空余淑气尚迟迟。",
            "谁人为作留春计，莫放风花自在飞。"
        ],
        "title": "宜春道上",
        "id": "ed21f420-94d5-4267-8149-488d98797df2"
    },
    {
        "author": "杨时",
        "paragraphs": [
            "清江渺渺绿浮天，博物无人继昔贤。",
            "应有斗间灵气在，谁能更与斸龙泉。"
        ],
        "title": "过丰城",
        "id": "20978b52-ff17-4848-9a1e-13d7bf9c8fad"
    },
    {
        "author": "杨时",
        "paragraphs": [
            "洄渊浩荡白鸥飞，老懒时来坐钓矶。",
            "岸帻行人聊自适，不应憔悴似湘缧。"
        ],
        "title": "浏阳五咏 渭水",
        "id": "ef571268-a56e-4629-bbff-17a8d6214fe4"
    },
    {
        "author": "杨时",
        "paragraphs": [
            "帘卷晴空独倚栏，冥鸿点点有无间。",
            "秋风注目无人会，时与白云相对闲。"
        ],
        "title": "浏阳五咏 归鸿阁",
        "id": "4260afc9-8b98-4450-81bc-e44bec8bbcec"
    },
    {
        "author": "杨时",
        "paragraphs": [
            "芙蓉雕尽蕙兰芳，杖屦翛然一漫郎。",
            "鳬鹤短长宁复问，但知鹏鷃两相忘。"
        ],
        "title": "浏阳五咏 飞鷃亭",
        "id": "a15a4968-bdc8-49ba-abec-f5f96c0f6315"
    },
    {
        "author": "杨时",
        "paragraphs": [
            "柔条疏蔓绿交加，烟锁云涵去路赊。",
            "绣绂貂缨无处问，空余鸡犬两三家。"
        ],
        "title": "浏阳五咏 相公台",
        "id": "4599e7f9-6f19-474a-9a7a-53c5c55e5435"
    },
    {
        "author": "杨时",
        "paragraphs": [
            "圣童去後水云闲，陈迹难寻草木间。",
            "独有微言传逸史，洞天寂寂在人寰。"
        ],
        "title": "浏阳五咏 洞阳",
        "id": "1a74588e-87a7-4e69-9587-a88d701cd74c"
    },
    {
        "author": "杨时",
        "paragraphs": [
            "簿书投老岂身谋，朱墨纷纷晚即休。",
            "平世功名归稷禹，一瓢吾欲慕巢由。"
        ],
        "title": "县斋书事  其一",
        "id": "69148338-78ca-420d-8722-14ecfe99b043"
    },
    {
        "author": "杨时",
        "paragraphs": [
            "一去人间二十年，空余飞雪上华颠。",
            "清时最有求田乐，未愧陈登榻上眠。"
        ],
        "title": "县斋书事  其二",
        "id": "6b46a02e-0e06-4514-9370-722cb2f692e3"
    },
    {
        "author": "杨时",
        "paragraphs": [
            "身名于我两悠悠，形影相忘懒赠酬。",
            "拟把一竿沧海去，飘然清世一虚舟。"
        ],
        "title": "县斋书事  其三",
        "id": "b1365157-9a4e-49f3-85fc-7d684769a65c"
    },
    {
        "author": "杨时",
        "paragraphs": [
            "依蒲泳藻两相忘，宛有江湖气味长。",
            "凭槛翛然真得计，祇应幽兴在濠梁。"
        ],
        "title": "醴陵丁君洋洋亭",
        "id": "0798dc14-3191-473f-aecf-945d19d25137"
    },
    {
        "author": "杨时",
        "paragraphs": [
            "鹰扬塞外得非熊，万里金城一箭通。",
            "玉帐投壶随燕豆，坐看飞将缚骁戎。"
        ],
        "title": "安西闻捷  其一",
        "id": "ee1154e0-45a9-4b94-86c6-eed70f98809e"
    },
    {
        "author": "杨时",
        "paragraphs": [
            "将军新拥节旄闲，紫塞云浮豹尾班。",
            "白首边城休怅望，马蹄未出玉门关。"
        ],
        "title": "安西闻捷  其二",
        "id": "c46a291f-6e06-4a88-bafa-3b97e5b31d7c"
    },
    {
        "author": "杨时",
        "paragraphs": [
            "雅歌不待来天马，谢质今应闭玉门。",
            "早勒勋名上彝鼎，放回春色满干坤。"
        ],
        "title": "安西闻捷  其三",
        "id": "364a56e5-ed1c-4d76-a5a3-129289c7723e"
    },
    {
        "author": "杨时",
        "paragraphs": [
            "隔林残雪弄轻风，日射晴光玉缕红。",
            "桃杏浑如梅欲绽，直疑身在故园中。"
        ],
        "title": "出尉氏",
        "id": "4f406500-d23b-424f-b52f-4b9b3c9c15c7"
    },
    {
        "author": "杨时",
        "paragraphs": [
            "权门车马日纷纷，寂寞多应笑子云。",
            "玄白定知非世尚，解嘲那复强云云。"
        ],
        "title": "感事",
        "id": "7d05d81a-c0dc-49c7-bc22-cf4af876458b"
    },
    {
        "author": "杨时",
        "paragraphs": [
            "江风吹雨逐人来，行过山前首重回。",
            "绝顶隔云看不见，石棱崖角独崔嵬。"
        ],
        "tags": [
            "庐山"
        ],
        "title": "过庐山遇雨",
        "id": "54496128-f431-41bc-8c35-0daff134ad62"
    },
    {
        "author": "杨时",
        "paragraphs": [
            "维摩病士意超然，边腹便便但昼眠。",
            "共说平时忙底事，烹茶煮药过残年。"
        ],
        "title": "题诗长老壁",
        "id": "0f602f33-9754-4836-9b5d-709ed4d3578a"
    },
    {
        "author": "杨时",
        "paragraphs": [
            "寂寞莲塘七百秋，溪云庭月两悠悠。",
            "我来欲问林间道，万叠松声自唱酬。"
        ],
        "title": "东林道上闲步三首  其一",
        "id": "375088ea-997f-43c7-9226-67ac1aa653f0"
    },
    {
        "author": "杨时",
        "paragraphs": [
            "百年陈迹水溶溶，尚忆高人寄此中。",
            "晋代衣冠谁复在，虎溪长有白莲风。"
        ],
        "title": "东林道上闲步三首  其二",
        "id": "7850e7a1-4bf7-4601-9fc9-b71ac74c0316"
    },
    {
        "author": "杨时",
        "paragraphs": [
            "碧眼庞眉老比丘，云根高卧语难酬。",
            "萧然丈室无人问，一炷炉峰顶上浮。"
        ],
        "title": "东林道上闲步三首  其三",
        "id": "6f81d754-a931-4cf1-84d8-7b03bf9b5cc9"
    },
    {
        "author": "杨时",
        "paragraphs": [
            "冰壶潋滟接天浮，月色云光寸寸秋。",
            "不用乘槎厉东海，一江星汉拥行舟。"
        ],
        "title": "江上夜行",
        "id": "c3d052ab-2432-4c8a-bc49-fe2788ca2426"
    },
    {
        "author": "杨时",
        "paragraphs": [
            "万事纷纷醉即休，无功可作酒泉侯。",
            "谁能载取千缸去，且向舟中打拍浮。"
        ],
        "title": "过石首谒县官回有作",
        "id": "45b4c53a-3c7e-47db-9242-ba3c1ea3b346"
    },
    {
        "author": "杨时",
        "paragraphs": [
            "鳞鳞池面水初生，萍底青蛙自在鸣。",
            "谁使幽庭当鼓吹，雨余时听作新声。"
        ],
        "title": "直舍书事",
        "id": "7a1effe2-b2ce-43a2-86c7-394345b00cb2"
    },
    {
        "author": "杨时",
        "paragraphs": [
            "羊公风绩几经秋，独遶龟趺为少留。",
            "欲问荆人寻旧事，一江清泚自东流。"
        ],
        "title": "登岘首阻雨  其一",
        "id": "55210760-8dd0-4f91-ad28-026e66a47d6e"
    },
    {
        "author": "杨时",
        "paragraphs": [
            "江浮云影抱层栏，云外青山一水间。",
            "尽日倚阑看不足，杖藜欲去更回还。"
        ],
        "title": "登岘首阻雨  其二",
        "id": "d53b947f-8b0d-414b-b1fd-998db0ece383"
    },
    {
        "author": "杨时",
        "paragraphs": [
            "江风飞雨上雕栏，庭树萧萧景自闲。",
            "向晚微云遮不尽，好山浑在有无间。"
        ],
        "title": "登岘首阻雨  其三",
        "id": "e51331f4-85a6-4a0c-aa8a-fa133866927a"
    },
    {
        "author": "杨时",
        "paragraphs": [
            "庭前古木已经秋，天外行云暝不收。",
            "倚杖却寻山下路，一川风雨湿征辀。"
        ],
        "title": "登岘首阻雨  其四",
        "id": "507c16f3-80b5-4b4b-b6d7-9cd65dcfce43"
    },
    {
        "author": "杨时",
        "paragraphs": [
            "云天羃羃漏微光，疏懒惟添睡思长。",
            "枕上隔篱闻鸟语，半残春梦更悠扬。"
        ],
        "title": "春早",
        "id": "626be5f5-a7fd-47be-af07-a90493cab743"
    },
    {
        "author": "杨时",
        "paragraphs": [
            "此身如幻病何伤，白日无人景自长。",
            "寄傲南窗容膝地，时时飞梦到羲皇。"
        ],
        "title": "病中作  其一",
        "id": "3a0dfae5-5145-4612-8862-3c66b8d81861"
    },
    {
        "author": "杨时",
        "paragraphs": [
            "过檐赫日昼如燔，睡转庭阴始一反。",
            "纵有诸人来问疾，毗耶居士已忘言。"
        ],
        "title": "病中作  其二",
        "id": "5297a82a-cb82-421a-b782-a28ab9f23aa6"
    },
    {
        "author": "杨时",
        "paragraphs": [
            "寄形一榻日蘧然，倚杖支颐髻指天。",
            "莫逆过门无子祀，时来鉴井自跰𨇤。"
        ],
        "title": "病中作  其三",
        "id": "ffb35c71-6869-48a3-8ec0-92c382cb81b4"
    },
    {
        "author": "杨时",
        "paragraphs": [
            "古椿朝菌已忘年，贫病宁须更问天。",
            "石弹不妨随物化，自求鸮炙自应便。"
        ],
        "title": "病中作  其四",
        "id": "aa87eb48-0f87-44c6-a663-f16dee514c39"
    },
    {
        "author": "杨时",
        "paragraphs": [
            "竹风带雨作秋声，半睡惟闻鸟雀争。",
            "老病衰残惟骨立，白头看镜不须惊。"
        ],
        "title": "病起",
        "id": "ebfce9a7-0809-4513-b4ce-8582043dd9fc"
    },
    {
        "author": "杨时",
        "paragraphs": [
            "忘怀缨绂寄浮居，来泛烟波拟钓徒。",
            "我欲他时清洛上，为君正橹作鲻鲻。"
        ],
        "title": "题陈宣事烟波泛宅",
        "id": "61dedee8-6f3d-47dc-87b7-9f3ad0482622"
    },
    {
        "author": "杨时",
        "paragraphs": [
            "绿鬓潜惊老境催，更怜衰病困低回。",
            "但知周道平如砥，莫问瞿唐滟预堆。"
        ],
        "title": "偶成  其一",
        "id": "89c94905-8510-4f7f-8f0a-e7870773f556"
    },
    {
        "author": "杨时",
        "paragraphs": [
            "悠扬春梦成幽兴，冷落溪光照酒巵。",
            "天阔云浮遮不尽，浪平风过舞涟漪。"
        ],
        "title": "偶成  其二",
        "id": "6d91b9ac-0f8e-4ec3-9ada-f67f74e2d215"
    },
    {
        "author": "杨时",
        "paragraphs": [
            "庭下秋风飐旆旌，使君爽气逼人清。",
            "功名共喜千龄会，尊酒仍逢四事并。",
            "甘谷残英留晚翠，雍门余曲有新声。",
            "莫辞酩酊同民乐，凤诏行催上玉京。"
        ],
        "title": "乐语口号  其一",
        "id": "5f619680-7707-4ad5-bee7-b84bf5030bad"
    },
    {
        "author": "杨时",
        "paragraphs": [
            "灵槎初泛斗牛间，隠隠晶光照夜寒。",
            "况是春城多乐事，果逢星节驻征鞍。",
            "使藩暂屈留旌旆，云路均同接羽翰。",
            "已写风猷传乐府，更磨琬琰一时刊。"
        ],
        "title": "乐语口号  其二",
        "id": "6a0e9df4-fcda-4dbb-ae96-f1bdff3a23d2"
    },
    {
        "author": "杨时",
        "paragraphs": [
            "云根修蔓绿成阴，风雨园林懒重寻。",
            "春日去来人不问，碧桃朱李付幽禽。"
        ],
        "title": "出郊",
        "id": "de427798-11a8-4eb9-8ee1-e976dee2bbc0"
    },
    {
        "author": "杨时",
        "paragraphs": [
            "春深不见鷅鹠声，百舌时闻自在鸣。",
            "独步移床卧深屋，细看新燕巧经营。"
        ],
        "title": "春日五首  其一",
        "id": "8d67262e-b2d6-4fee-85e8-6d9ed8559101"
    },
    {
        "author": "杨时",
        "paragraphs": [
            "蔷薇正好结花棚，拟为幽轩作锦屏。",
            "穷巷寂寥人不到，空藏春色锁深扃。"
        ],
        "title": "春日五首  其二",
        "id": "2ae33b12-c358-4d56-86df-0ddb5943cdae"
    },
    {
        "author": "杨时",
        "paragraphs": [
            "一番微雨一番晴，淡淡春容照眼明。",
            "庭外幽花自开落，飞扬无处觅残英。"
        ],
        "title": "春日五首  其三",
        "id": "4499725b-3e2e-4df0-9c05-75fc65785dca"
    },
    {
        "author": "杨时",
        "paragraphs": [
            "晴明百鸟啭新声，摧啄幽花折粉英。",
            "冷坐隔帘呼不起，惜春无计若为情。"
        ],
        "title": "春日五首  其四",
        "id": "5ed7d2df-4f5d-47e9-a334-7010eaf8d5ff"
    },
    {
        "author": "杨时",
        "paragraphs": [
            "雨余残日照窗明，风弄行云点点轻。",
            "坐对庭阴人閴寂，时闻蛛网挂虫声。"
        ],
        "title": "春日五首  其五",
        "id": "07a13002-a23e-4743-a943-29f2bac658a3"
    },
    {
        "author": "杨时",
        "paragraphs": [
            "云霭浮空半雨晴，茅檐未忍扫残英。",
            "欲寻春物飘零尽，只有黄鹂一两声。"
        ],
        "title": "春晓  其一",
        "id": "e859daf8-2b18-46d7-bc6b-915efe93f3c1"
    },
    {
        "author": "杨时",
        "paragraphs": [
            "浮花浪蕊自纷纷，点缀梅苔作绣茵。",
            "独有猗兰香不歇，可纫幽佩系余春。"
        ],
        "title": "春晓  其二",
        "id": "3986da68-17b9-45ee-82bf-8658d5fe16c7"
    },
    {
        "author": "杨时",
        "paragraphs": [
            "翠崖千尺峙云高，楼殿翚飞压巨涛。",
            "槛外回峰自连着，祇因潭下有灵鳌。"
        ],
        "title": "登桐君山",
        "id": "549866ef-ee16-4e60-87c3-da5a94eff483"
    },
    {
        "author": "杨时",
        "paragraphs": [
            "君如烟上火，火尽君乃别。",
            "我如镜中像，镜坏我不灭。"
        ],
        "title": "读东坡和陶影答形",
        "id": "6b751460-35fa-4218-9538-2f3aa04c67ef"
    },
    {
        "author": "杨时",
        "paragraphs": [
            "雄飞古君子，隠德不隠身。",
            "高行耸流俗，诗名逸古人。",
            "堂深云锁槛，木古岁藏春。",
            "凛凛严光列，英华日转新。"
        ],
        "title": "题清芬阁",
        "id": "8939d2c6-af46-451d-a714-ef8790acce42"
    },
    {
        "author": "杨时",
        "paragraphs": [
            "讲习岂无乐，钻磨未有涯。",
            "书非贵口诵，学必到心斋。",
            "酒可陶吾性，诗堪述所怀。",
            "谁言曾点志，吾得与之偕。"
        ],
        "title": "初夏侍长上郊行分韵得偕字",
        "id": "5b990bb0-d079-4a49-9c17-5fd401a020db"
    },
    {
        "author": "杨时",
        "paragraphs": [
            "学粗知方始为人，敢崇文貌独真诚。",
            "意虽阿世非忘世，志不谋身岂误身。",
            "逐遇宽恩犹得禄，归冲腊雪自生春。",
            "君诗正似秋风快，及我征帆故起苹。"
        ],
        "title": "送行和杨廷秀韵",
        "id": "0898047b-7d08-4ecf-938d-2435a2c8571c"
    },
    {
        "author": "释元易",
        "paragraphs": [
            "十方同聚会，个个学无为。",
            "此是选佛场，心空及第归。"
        ],
        "title": "偈二首  其一",
        "id": "62fa44de-0e10-4bd4-ab78-95e0df8555b0"
    },
    {
        "author": "释元易",
        "paragraphs": [
            "若实无为无不为，天堂地狱长相随。",
            "三尺杖子搅黄河，八臂那咤冷眼窥。",
            "无限鱼龙尽奔走，捉得循河三脚龟。",
            "脱取殻，铁锥锥，吉凶之兆便分辉。",
            "借问东村白头老，吉凶未兆若何为。",
            "休休休，古往今来春复秋。",
            "白日腾腾随分过，更嫌何处不风流。"
        ],
        "title": "偈二首  其二",
        "id": "34b42616-8aef-42b9-b41d-e5c82f28ce25"
    },
    {
        "author": "释元易",
        "paragraphs": [
            "拨动干坤步转移，南观北斗有谁知。",
            "金乌暮向西山急，晓逐扶桑半夜飞。"
        ],
        "title": "颂",
        "id": "1f7c1e5c-0cc2-41df-b775-41bf98e4828f"
    },
    {
        "author": "释晓纯",
        "paragraphs": [
            "轩昂师子首，牛足马身材。",
            "三道如能入，玄门叠叠开。"
        ],
        "title": "颂",
        "id": "c6d968b4-c907-43bc-babf-63b0f63a22de"
    },
    {
        "author": "释晓纯",
        "paragraphs": [
            "有个汉自从旷大劫，无住亦无依。",
            "上无片瓦盖头，下无寸土立足。",
            "朝到西天，暮归东土。"
        ],
        "title": "偈",
        "id": "b00b7907-36af-4a43-904d-604839ee0416"
    },
    {
        "author": "释继昌",
        "paragraphs": [
            "五陵公子争夸富，百衲高僧不厌贫。",
            "近来世俗多颠倒，只重衣衫不重人。"
        ],
        "title": "偈四首  其一",
        "id": "f429d736-3ef3-4ad8-866e-0f18a5dc9067"
    },
    {
        "author": "释继昌",
        "paragraphs": [
            "木佛不度火，甘露台前逢达磨。",
            "惆怅洛阳人未来，面壁九年空冷坐。"
        ],
        "title": "偈四首  其二",
        "id": "62bc31d4-a032-4491-b996-53fb707b6311"
    },
    {
        "author": "释继昌",
        "paragraphs": [
            "金佛不度炉，坐叹劳生走道途。",
            "不向华山图上看，岂知潘阆倒骑馿。"
        ],
        "title": "偈四首  其三",
        "id": "83157ac0-2038-4bc3-83a3-e99ab538f40b"
    },
    {
        "author": "释继昌",
        "paragraphs": [
            "泥佛不度水，一道灵光照天地。",
            "堪羡玄沙老古锥，不要南山要鳖鼻。"
        ],
        "title": "偈四首  其四",
        "id": "20b34047-50fd-4732-8f4a-47d8f2bd713a"
    },
    {
        "author": "化禅师",
        "paragraphs": [
            "翠竹黄花非外境，白云明月露全真。",
            "头头尽是吾家物，信手拈来不是尘。"
        ],
        "title": "偈",
        "id": "49fd1433-678a-4453-8c9a-3125942e85a8"
    },
    {
        "author": "释慧圆",
        "paragraphs": [
            "这一交，这一交，万两黄金也合消。",
            "头上笠，腰下包，清风明月杖头挑。"
        ],
        "title": "偈",
        "id": "65ca5d68-add0-4af3-b73b-b2d32a063f2b"
    },
    {
        "author": "释戒香",
        "paragraphs": [
            "孟冬改旦晓天寒，叶落归根露远山。",
            "不是见闻生灭法，当头莫作见闻看。"
        ],
        "title": "偈",
        "id": "d388c9c9-6860-4f44-90ce-bd033bc93f6e"
    },
    {
        "author": "僧某",
        "paragraphs": [
            "昔日沩山水牯牛，自从放去绝踪由。",
            "今朝幸遇师登座，未审时人何处求。"
        ],
        "title": "问怀秀禅师",
        "id": "62fdac65-688b-44d8-a0f7-3f46ab28dd34"
    },
    {
        "author": "释绍慈",
        "paragraphs": [
            "我祖别行最上机，纵横生杀绝猜疑。",
            "虽然塞断羣狐路，返掷须还师子儿。"
        ],
        "title": "偈",
        "id": "43e18c3e-8684-4fe0-b847-2e29ec2494af"
    },
    {
        "author": "释康源",
        "paragraphs": [
            "山僧有一诀，寻常不漏泄。",
            "今日不囊藏，分明为君说。",
            "寒时寒，热时热。"
        ],
        "title": "偈",
        "id": "6224fa45-e729-4b07-826b-4868d93fe485"
    },
    {
        "author": "释宣能",
        "paragraphs": [
            "石巩箭，秘魔叉。",
            "直下会得，眼里空华。",
            "堪悲堪笑少林客，暗携只履度流沙。"
        ],
        "title": "偈",
        "id": "eff0e241-baa7-445d-9317-30627aef8677"
    },
    {
        "author": "章縡",
        "paragraphs": [
            "船尾淮山青未了，马头隋柳绿相迎。"
        ],
        "title": "句",
        "id": "40dbc290-a75d-4392-a814-c179029bc423"
    },
    {
        "author": "王汉之",
        "paragraphs": [
            "洞府门闲白日赊，碧潭清影照云霞。",
            "弄珠人捧江皋佩，刻玉岩开阆苑花。",
            "风月有情回俗驾，尘埃无处问仙家。",
            "归来怅望金桥处，露滴桃源一径斜。"
        ],
        "title": "刘阮洞  其一",
        "id": "2d5e76be-d34b-4b4c-a47b-8380947bc59f"
    },
    {
        "author": "王汉之",
        "paragraphs": [
            "二女春游阆苑花，醉邀刘阮饭胡麻。",
            "仙衣忽逐笙箫去，空倚山头恨落霞。"
        ],
        "title": "刘阮洞  其二",
        "id": "ce0a4d2a-7b62-4807-9b08-a04c539f245e"
    },
    {
        "author": "郭茂倩",
        "paragraphs": [
            "石桥庵下少徘徊，雪暗松林拨不开。",
            "坐久无人天向午，双乌飞上施生台。"
        ],
        "title": "石桥",
        "id": "cbf153da-acc8-4de5-a902-401eeceaf8b8"
    },
    {
        "author": "李夷行",
        "paragraphs": [
            "□□□□□□□，纷纷红紫簇虚檐。",
            "山光不肯饶春色，故向花间出数尖。"
        ],
        "title": "见山台",
        "id": "a0d80d9e-e398-4a4b-84e7-f73aacdddb64"
    },
    {
        "author": "薛绍彭",
        "paragraphs": [
            "光禄坂高盐亭东，潼江直下如弯弓。",
            "山长水远快望眼，少陵过後名不空。",
            "当时江山意不在，草动怕贼悲途穷。",
            "客行益远心益泰，即今何羡开元中。"
        ],
        "title": "崇宁元年闰六月廿五日道祖再按盐亭经光禄坂留题顿轩",
        "id": "aebbbdd8-a548-49ce-bc63-e4396f434ab3"
    },
    {
        "author": "薛绍彭",
        "paragraphs": [
            "圣草神踪手自持，心潜模范识前规。",
            "惜哉法书垂世久，妙帖堂堂或见遗。",
            "宝章大轴首尾俱，破古欺世完使离。",
            "当时鉴目独子着，有如痼病工难医。",
            "至今所收上卷五，流传未免识者嗤。",
            "世间无论有晋魏，几人解得真唐隋。",
            "文皇鉴定号得士，河南精识能穷微。",
            "即今未必无褚獠，宁馨动俗千金赀。",
            "古囊织褾可复得，白玉为躞黄金题。"
        ],
        "title": "和米芾李公照家二王以前帖宜倾囊购取寄诗",
        "id": "61e79b73-c801-49fd-904c-3bb1e1501092"
    },
    {
        "author": "薛绍彭",
        "paragraphs": [
            "圣贤尺牍间，吊问相酬答。",
            "下笔或无意，兴合自妍捷。",
            "名迹後人贵，品第分真杂。",
            "前世无大度，危乱相乘蹑。",
            "白发如莲帽，騧马似瓜贴。",
            "触事为不祥，凶语弃玉躞。",
            "料简纯吉书，乃有十七帖。",
            "当时博搜访，所得固已狭。",
            "于此半千岁，历世同灰劫。",
            "真圣扫忌讳，尽入淳化箧。",
            "巍巍覆载量，细事见广业。",
            "唐人工临写，野马成百叠。",
            "硬黄脱真迹，勾填本摹榻。",
            "今惟典刑在，後世皆可法。"
        ],
        "title": "和米芾为梁唐不收慰问帖寄诗",
        "id": "b33812c2-9066-4b26-bae5-8b363bc40fcd"
    },
    {
        "author": "薛绍彭",
        "paragraphs": [
            "书便莹滑如碑版，古来精纸惟闻茧。",
            "杵成剡竹光凌乱，何用区区书素练。",
            "细分浓淡可评墨，副以溪岩难乏砚。",
            "世间此语谁复知，千里同风未相见。"
        ],
        "title": "和米芾越竹纸诗",
        "id": "8e8a26e1-28a5-40c9-b7b7-de04647f73cf"
    },
    {
        "author": "薛绍彭",
        "paragraphs": [
            "研滴须琉璃，镇纸须金虎。",
            "格笔须白玉，研磨须墨古。",
            "越竹滑如苔，更须加万杵。",
            "自封翰墨卿，一书当千户。"
        ],
        "title": "论笔砚间物",
        "id": "b3318dd6-398e-41d0-b67f-e8ec2a0c3617"
    },
    {
        "author": "薛绍彭",
        "paragraphs": [
            "访古求书二十年，二王真迹几人传。",
            "每寻同好得消息，闻韶忘味心拳拳。",
            "诸家真赝可屈指，缇巾入手分媸妍。",
            "道山东观富奇古，世人想望如云天。",
            "此生尘俗分不到，九重有路来无缘。",
            "岂知司存预符玺，芸台高议开宾筵。",
            "翰林入坐中执法，未容凡吏陪诸仙。",
            "酒阑接武上秘阁，皇居紫禁凌非烟。",
            "晋康法书在宝椟，傍架牙签一一穿。",
            "紫衣黄门许一见，忽开复闭严关键。",
            "右军尽善历代宝，八法独高东晋贤。",
            "宏文旧物印章在，开元小篆朱犹鲜。",
            "草行无穷少真楷，硬黄色浄昏麻笺。",
            "凤翥龙翔斜复直，烟霏雾结断还连。",
            "溟涨笔力老转剧，临池尚叹张学专。",
            "言奴得法号神俊，逼人体势殊翩翩。",
            "自方家尊聘豪翰，骎骎欲过骅骝前。",
            "崇虚鹅羣最真迹，万里古色星日悬。",
            "笔干墨淡不可搨，拙手添晕难磨湔。",
            "小玺肥书两贞观，每角一字居四边。",
            "南朝妙鉴各题检，怀充在後前僧权。",
            "争妍取势押缝尾，盘石卧虎推满骞。",
            "琅琊世谱今乃识，宝章十代何蝉联。",
            "忠良贼孽无去取，茂宏处仲同一编。",
            "其间楷真特萧散，南平秘法传僧虔。",
            "卷杪题官记年月，方庆疏封在石泉。",
            "当时盛事今不泯，曾看崔序传遗篇。",
            "想见举朝推好尚，小钟发论头风痊。",
            "髹奁别贮古杂迹，历代作者堪比肩。",
            "叔怀陈人有晋法，伯英汉帖疑吴颠。",
            "诚悬送瓜特枯硬，欧取方险虞劲圆。",
            "虞文发愿乃合作，壮古遒丽功力全。",
            "世间此帖岂有二，孔庙破石人犹怜。",
            "阿武章草五字句，画松分行如直弦。",
            "牝鸡司晨足才致，蛾眉文墨争蝉娟。",
            "青绫高标卷二十，淳化刻在诸帖先。",
            "仲尼夏禹谢太傅，山涛汉章东晋宣。",
            "体凡格陋漫收掇，一手临写烦雕镌。",
            "二王妙迹半遗落，宝章虞柳俱见捐。",
            "无盐刻画废西子，骐骥不御蹇着鞭。",
            "永熙圣学贵斯事，讨论王着何备员。",
            "百年文物盛于昔，继文真主方御干。",
            "岩廊道业仰夔禹，太平黼藻宗云渊。",
            "宝书传世久未辑，明时盛事犹缺然。",
            "谁能借辨达聪听，愿求精识重评诠。",
            "收遗去陋再刊勒，鸠工不费数万钱。",
            "嗟哉百卷顷刻过，安得放意徐穷研。",
            "归来欲说急记取，瀛洲回首情悁悁。",
            "心存默想尚可记，以指画被夜不眠。",
            "休论顽仙与才鬼，但得典掌甘终焉。"
        ],
        "title": "秘阁观书",
        "id": "9f03d5cb-a8d3-44c6-bd9d-61a2d2eaaefe"
    },
    {
        "author": "薛绍彭",
        "paragraphs": [
            "虚堂幽幽竹森森，直节常便静者心。",
            "秋槛风高声戛玉，夜庭月白影筛金。",
            "檀栾相对复何有，挂壁丹青古名手。",
            "飞泉激石涌崖间，更爱霜鸿下苇滩。",
            "锦题玉轴照清閟，夐无一点尘埃气。",
            "百寻砌下日相亲，千亩渭川空自翠。"
        ],
        "title": "清閟阁",
        "id": "a4221ba6-b14a-48ed-95d0-e3b483b72257"
    },
    {
        "author": "薛绍彭",
        "paragraphs": [
            "鲜鲜中园菊，粲粲篱东畔。",
            "的的秋水莲，袅袅西风岸。",
            "迢迢白衣人，皓皓涉江腕。",
            "重阳尊酒亲，雾夕容光烂。",
            "物生各有宜，不计年华晏。"
        ],
        "title": "二花",
        "id": "9ad110ab-1bb8-461e-a53a-49051a89464e"
    },
    {
        "author": "薛绍彭",
        "paragraphs": [
            "瘴地经行促棹讴，周南太史几年留。",
            "後来遥识犹青眼，别久悬知半白头。",
            "宋玉又经巫峡去，谪仙初罢夜郎游。",
            "长江风水追难及，怅望春波一叶舟。"
        ],
        "tags": [
            "长江"
        ],
        "title": "奉寄鲁直学士",
        "id": "01533034-f928-4b57-ab75-eea1d9a914b2"
    },
    {
        "author": "薛绍彭",
        "paragraphs": [
            "丰沛布衣吴芮客，回首咸秦坐凄恻。",
            "漫随霸楚西道迁，未甘汉地山河窄。",
            "随身三尺青龙子，曾断当涂素灵死。",
            "手提岩上试秋水，大石迎风开披靡。",
            "东归欲整堂堂阵，吴儿未足劳余刃。",
            "炎灵天启定中原，大言成事人方信。",
            "君不见不侯飞将能射虎，误中他山犹饮羽。"
        ],
        "title": "汉高帝试剑石",
        "id": "6b2197e0-c630-4b21-b37a-92db6109a1b1"
    },
    {
        "author": "薛绍彭",
        "paragraphs": [
            "人生在衣食，但取饱与温。",
            "下泽驾款段，曾不羡华轩。",
            "仕为郡掾吏，身自守丘园。",
            "乡里称善人，此外不足论。",
            "志大心自劳，福厚祸有根。",
            "提兵泊浪间，薏苡谗谤喧。",
            "飞鸢跕跕堕，卧视瘴水昏。",
            "永怀平生时，空愧少游音。"
        ],
        "title": "马伏波事",
        "id": "b3257e8c-4f15-489b-bfb0-b1f8aedbf72b"
    },
    {
        "author": "薛绍彭",
        "paragraphs": [
            "轻舟系石依蒹葭，春後清江便是家。",
            "蓬底爨烟将稚子，共携渔网晒晴沙。"
        ],
        "title": "白石潭",
        "id": "3966a0ee-4689-41c0-bbcb-de320a41e7fb"
    },
    {
        "author": "薛绍彭",
        "paragraphs": [
            "野白荼䕷夹路长，迎风不断挹浓芳。",
            "凤池荀令曾来否，几许熏炉敌此香。"
        ],
        "title": "荼䕷",
        "id": "fbe0440e-7f59-4be7-96b3-7fbeec08147c"
    },
    {
        "author": "薛绍彭",
        "paragraphs": [
            "辩士祠边半岭松，不容凡木乱江风。",
            "筇枝拄到峰头阁，天籁都归十八公。"
        ],
        "title": "经行三首  其一",
        "id": "56c23c85-e39e-4361-912d-009574f4d7ac"
    },
    {
        "author": "薛绍彭",
        "paragraphs": [
            "水石相迎击目新，两峰秀色引朱轮。",
            "使君自比兰亭後，金字磨崖更几人。"
        ],
        "title": "经行三首  其二",
        "id": "ce419762-a997-48cd-b741-b0494a0f7c98"
    },
    {
        "author": "薛绍彭",
        "paragraphs": [
            "月分圆影委金波，峰面无尘莹不磨。",
            "应是飞仙梳洗处，碧台青绶挂云萝。"
        ],
        "title": "经行三首  其三",
        "id": "0c27d063-eb52-499b-9d66-5a4a013a6c58"
    },
    {
        "author": "薛绍彭",
        "paragraphs": [
            "橘树松林绿径长，竹篱萦绕当城隍。",
            "皇华何异投荒客，已过山川是夜郎。"
        ],
        "title": "皇华",
        "id": "20456b82-f756-4f99-9525-066e7396cef6"
    },
    {
        "author": "薛绍彭",
        "paragraphs": [
            "东晋风流胜事多，一时人物尽消磨。",
            "不因醉本兰亭在，後世谁知旧永和。"
        ],
        "title": "诗一首",
        "id": "d9e98b21-81a4-46f9-915b-003fed00f00e"
    },
    {
        "author": "薛绍彭",
        "paragraphs": [
            "山压众峰首，寺占紫云顶。",
            "西游金泉来，登山缓归轸。",
            "昨暮下三峡，出谷已延颈。",
            "山名高剑外，回首陋前岭。",
            "跻攀困难到，頼此昼亦永。",
            "巍巍石城出，步步松径引。",
            "青霄屋万楹，下俯二川境。",
            "玉垒连金雁，西轩列阡畛。",
            "青城与岷峨，天际暮云隠。",
            "少城白烟里，水墨澹微影。",
            "江流一练带，不复辨渔艇。",
            "东惭梓隘阙，右喜锦川迥。",
            "盘陀石不转，枯枿弄芒颖。",
            "四更月未出，蕙帐天风紧。",
            "客行弊帤垢，到此凡虑屏。",
            "暂时方外游，聊惬素心静。",
            "明朝武江路，拘窘逐炎景。"
        ],
        "title": "云顶山",
        "id": "6ce6de34-54e9-46dd-8d3f-05f40c058019"
    },
    {
        "author": "薛绍彭",
        "paragraphs": [
            "越王楼下种成行，濯濯分来一苇杭。",
            "偃盖可须千岁干，封条已傲九秋霜。",
            "含风便有笙竽韵，带雨偏垂玉露光。",
            "免作爨烟茅屋底，华轩自在拂云长。"
        ],
        "title": "左绵山中多青松风俗贱之止供樵爨之用郡斋僧剎不见一本余过而太息辄讽通守晋伯移植佳处使人知为可贵东川距绵百里余入境遂不复有晋伯因以为惠沿流而来至此皆活作诗述谢并代简师道史君",
        "id": "24e5e84d-390b-4181-a564-42afe9b9c3d8"
    },
    {
        "author": "薛绍彭",
        "paragraphs": [
            "通泉字法出官奴，日日临池恨不如。",
            "双鲤可无轻素练，数行惟作硬黄书。",
            "乡关何处三秦路，马足经年万里余。",
            "多谢玉华宫畔客，新诗未觉故人疏。"
        ],
        "title": "和巨济韵",
        "id": "06784c9d-04ad-4893-940e-b20ce434f944"
    },
    {
        "author": "薛绍彭",
        "paragraphs": [
            "晋大司马至洛阳，威略已着推砍羌。",
            "声驰江龙传国光，右军笔阵争堂堂。",
            "妙用作意驱後铓，惊鸿乍起游龙翔。",
            "仁祖无奕乌衣郎，排名篇末流遗芳。",
            "开元散落王涯藏，联翩飞动茂密行。",
            "料简鉴赏盛有唐，传授视此真印章。"
        ],
        "title": "诗一首",
        "id": "519dcaca-c3ba-4688-84dd-05306737a823"
    },
    {
        "author": "薛绍彭",
        "paragraphs": [
            "雨不湿行迳，云犹依故山。"
        ],
        "title": "句  其一",
        "id": "533473fc-a6ff-4738-8cb8-9035eec52330"
    },
    {
        "author": "薛绍彭",
        "paragraphs": [
            "看云醒醉眼，乘月棹回澜。"
        ],
        "title": "句  其二",
        "id": "90b694b2-b762-4353-af61-e2fde97a59a5"
    },
    {
        "author": "薛绍彭",
        "paragraphs": [
            "山水三更月，烟中一叶舟。"
        ],
        "title": "句  其三",
        "id": "e624c374-8549-42ac-9cf6-2372d236017e"
    },
    {
        "author": "薛绍彭",
        "paragraphs": [
            "寒临重阁迥，影带乱山流。"
        ],
        "title": "句  其四",
        "id": "97eb6f95-c543-4cbb-a812-36f214ad7179"
    },
    {
        "author": "薛绍彭",
        "paragraphs": [
            "暮烟秦树暗，落日渭川明。"
        ],
        "title": "句  其五",
        "id": "e349909f-fd72-44f6-bc47-2eb5ab4b0e5a"
    },
    {
        "author": "薛绍彭",
        "paragraphs": [
            "平林映日疏，野草经寒短。"
        ],
        "title": "句  其六",
        "id": "08ecda08-fc8e-4b04-a39b-f1c7a5e49863"
    },
    {
        "author": "薛绍彭",
        "paragraphs": [
            "霜干叶飘零，日出水清浅。"
        ],
        "title": "句  其七",
        "id": "8d6e2c08-952c-484e-9cb1-488c2a1d71c7"
    },
    {
        "author": "薛绍彭",
        "paragraphs": [
            "官冷系怀非吏事，地偏相访定闲人。"
        ],
        "title": "句  其八",
        "id": "a52e2eef-c6d9-4161-b5e7-887dbadc0679"
    },
    {
        "author": "薛绍彭",
        "paragraphs": [
            "一马春风过微雨，竹间归路浄无尘。"
        ],
        "title": "句  其九",
        "id": "92e5c294-f3ea-44de-be79-3cfd7492f6be"
    },
    {
        "author": "薛绍彭",
        "paragraphs": [
            "鸥鹭惊飞起，秋风菱荇花。"
        ],
        "title": "句  其一○",
        "id": "ea8809e1-489f-47d2-ad5f-7128b9dfbedf"
    },
    {
        "author": "薛绍彭",
        "paragraphs": [
            "一径入中渚，坐来惟鸟啼。"
        ],
        "title": "句  其一一",
        "id": "b94cb18a-7b36-43b7-af24-a75136137651"
    },
    {
        "author": "薛绍彭",
        "paragraphs": [
            "水云生四面，常恐世人迷。"
        ],
        "title": "句  其一二",
        "id": "9982b7af-3737-4c34-8cfd-c79c4a890084"
    },
    {
        "author": "薛绍彭",
        "paragraphs": [
            "绿迳无行路，苍苔露未晞。"
        ],
        "title": "句  其一三",
        "id": "c8fe29ec-4079-41b7-8735-4694e1ead9ff"
    },
    {
        "author": "薛绍彭",
        "paragraphs": [
            "曾梦春塘题碧草，偶来雾夕看红蕖。"
        ],
        "title": "句  其一四",
        "id": "a29595cc-7543-491b-9898-76908ad2b462"
    },
    {
        "author": "薛绍彭",
        "paragraphs": [
            "无人云闭户，深夜月为灯。"
        ],
        "title": "句  其一五",
        "id": "90b6fe04-1180-4f28-8f63-520e348d4e02"
    },
    {
        "author": "薛绍彭",
        "paragraphs": [
            "晓露凝芜迳，斜阳满画桥。"
        ],
        "title": "句  其一六",
        "id": "5966973e-53d5-4f21-a240-4c594326c134"
    },
    {
        "author": "薛绍彭",
        "paragraphs": [
            "不眠听竹雨，高卧枕风湍。"
        ],
        "title": "句  其一七",
        "id": "d6cebbd3-335c-427e-9e1b-70379603ed69"
    },
    {
        "author": "薛绍彭",
        "paragraphs": [
            "桥横云壑连朝渡，雨暗灯窗半夜棋。"
        ],
        "title": "句  其一八",
        "id": "433d835f-01da-47b7-be50-6c6f36a4af19"
    },
    {
        "author": "薛绍彭",
        "paragraphs": [
            "微波拂凉吹，澹烟生远树。"
        ],
        "title": "句  其一九",
        "id": "129cd952-0485-471f-89f0-eb4378b1aa37"
    },
    {
        "author": "薛绍彭",
        "paragraphs": [
            "天寒湘水秋，雨暗苍梧暮。"
        ],
        "title": "句  其二○",
        "id": "b06b1f98-f0c8-47f0-95ea-d3c23c67117b"
    },
    {
        "author": "薛绍彭",
        "paragraphs": [
            "乘月多忘归，往往带霜露。"
        ],
        "title": "句  其二一",
        "id": "2633deed-2230-4f9a-a369-fff0c507518c"
    },
    {
        "author": "薛绍彭",
        "paragraphs": [
            "自然鸥鸟亲，日与渔樵遇。"
        ],
        "title": "句  其二二",
        "id": "88f562ac-966a-4be8-ad7c-c01e583b739f"
    },
    {
        "author": "薛绍彭",
        "paragraphs": [
            "去意已轻千里陌，深杯难醉九回肠。",
            "灞陵叶落秋风里，忍对霜天数雁行。"
        ],
        "title": "句  其二三",
        "id": "9943e853-d40e-48a6-8f25-3e51436310c9"
    },
    {
        "author": "薛嗣昌",
        "paragraphs": [
            "驰车晚叩古禅林，乔木参天一径深。",
            "门外乱山连翠色，竹间流水潄清音。",
            "幽怀暂喜来栖处，高士遗踪悉访寻。",
            "谁会宗风当日意，庭前苍桧尚青阴。"
        ],
        "title": "宿草堂寺",
        "id": "35982fda-b02d-4588-a847-c0bddb20c44a"
    },
    {
        "author": "薛嗣昌",
        "paragraphs": [
            "出郭自然尘事少，携家况作栖岩行。",
            "千寻尽处暮云碧，万籁息时霜月明。",
            "林外扶疏竹影碎，岭头依约松风声。",
            "他年若此卜幽隠，兴来更遂登临情。"
        ],
        "title": "栖岩寺",
        "id": "8ba49e5a-88ca-4586-b0b8-ee5d0e8cd613"
    },
    {
        "author": "潘良正",
        "paragraphs": [
            "石坛风冷露华凝，羣玉峥嵘簇画屏。",
            "水赤久传丹作井，山高时借翠为庭。",
            "鹤迎仙驭迷三岛，云入洞天朝百灵。",
            "回首武陵归去路，碧桃零落晚峰青。"
        ],
        "title": "游洞霄宫",
        "id": "49044e45-8d00-4dd9-b64a-5ec7e2808884"
    },
    {
        "author": "丁惟",
        "paragraphs": [
            "高阁何年结构成，朱帘卷处眼偏明。",
            "阶前古木寒云色，涧底流泉碎石声。",
            "山近烟岚浮几席，楼高星斗在檐楹。",
            "我来三伏炎蒸候，便觉清风两腋生。"
        ],
        "title": "秋霜阁",
        "id": "ddaa1cbe-3e08-42bc-a18e-53506816ac03"
    },
    {
        "author": "荣咨道",
        "paragraphs": [
            "平生林壑性，客宦久羁束。",
            "得麾邛江隈，虽远惬所欲。",
            "云水远重城，青山长在目。"
        ],
        "title": "咏邛江",
        "id": "27807317-6043-4af2-8e62-ba82936a762e"
    },
    {
        "author": "邓春卿",
        "paragraphs": [
            "在巷愧无颜子志，过庐难称魏公心。",
            "望尘不敢希潘岳，云满南山雪满簪。"
        ],
        "title": "绝句",
        "id": "b771312d-3b64-4ed3-b88e-4e06fbc1ad25"
    },
    {
        "author": "钟离景伯",
        "paragraphs": [
            "春风荣万木，此卉异常葩。",
            "海角逢三月，僧房见五花。",
            "馨香惊俗眼，灿烂照高牙。",
            "公子休追赏，如来会上夸。"
        ],
        "title": "咏地藏殿牡丹一茎五花",
        "id": "e25b32ee-399b-4e41-b5ae-800665450df2"
    },
    {
        "author": "宋构",
        "paragraphs": [
            "关山月，关山月，千里寒光射冰雪。",
            "一声羌管裂青云，陇上行人肠断绝。",
            "肠断绝兮将奈何，为君把酒问常娥。",
            "冰轮桂魄圆时少，应似人间离别多。"
        ],
        "title": "关山月",
        "id": "c6749d83-fb83-4ac6-9794-c4b0370ef75a"
    },
    {
        "author": "宋构",
        "paragraphs": [
            "关山雪，关山雪，远接洮西千里白。",
            "试登陇首瞰八荒，表里高低都一色。",
            "日高融液流车辙，冻作坚冰敲不裂。",
            "早晚春风动地来，消尽寒威百花发。"
        ],
        "title": "关山雪",
        "id": "7df03dd7-47c0-46e7-b157-ef69e8fa8f9c"
    },
    {
        "author": "林放",
        "paragraphs": [
            "三间老屋青山幽，清风洒洒寒飕飕。",
            "脱巾坦腹卧其下，此身直与渊明俦。",
            "老松飞翠落夏簟，六月不暑凉于秋。",
            "人生百年一梦幻，世间万事空悠悠。",
            "一声野鹤忽惊醒，山炉活火茶烟浮。"
        ],
        "title": "东山高卧",
        "id": "6bc461be-eae3-40a9-9c6f-8da4619e6962"
    },
    {
        "author": "林放",
        "paragraphs": [
            "霜林凋落云影垂，朔风猎猎鼓寒威。",
            "偶来禅房访虚寂，上人为我弹金徽。",
            "此调悠悠泯千载，今日忽闻一嗟咨。",
            "上人所弹不在指，我亦非于耳听之。",
            "霜天玉磬敲清晓，夜月秋声动翠微。",
            "举世纷纷爱筝筑，寂寥古意谁能知。",
            "过门不是钟期子，慎勿汗漫调朱丝。"
        ],
        "title": "赠琴僧",
        "id": "f87343d4-5121-41ef-9826-3f62033d00a9"
    },
    {
        "author": "微禅师",
        "paragraphs": [
            "日暖风和柳眼青，冰消鱼跃浪花生。",
            "当锋妙得空王印，半夜昆仑戴雪行。"
        ],
        "title": "上堂偈",
        "id": "0b754002-42ba-49a0-8d45-6021108cc90a"
    },
    {
        "author": "释清满",
        "paragraphs": [
            "饥餐松柏叶，渴饮涧中泉。",
            "看罢青青竹，和衣自在眠。",
            "更有山怀为君说，今年年是去年年。"
        ],
        "title": "颂",
        "id": "68a7e14b-804a-429d-b22f-10c4a71395f8"
    },
    {
        "author": "释清满",
        "paragraphs": [
            "不是道，不是禅。",
            "每逢三五夜，皓月十分圆。"
        ],
        "title": "偈",
        "id": "9b9412a7-47fc-4a98-8751-d4481a1862ce"
    },
    {
        "author": "广禅师",
        "paragraphs": [
            "月头东畔出，月向西边没。",
            "来去急如梭，催人成白骨。",
            "山僧有一法，堪为保命术。",
            "生死不相干，打破精魂窟。"
        ],
        "title": "上堂偈",
        "id": "2114a131-9349-4193-9fd6-4c9d0ae8ccc3"
    },
    {
        "author": "朱蒙正",
        "paragraphs": [
            "风浪江头正激湍，小亭溪上水平宽。",
            "濯缨不做弹冠想，一曲沧浪钓雪寒。"
        ],
        "title": "濯泉亭",
        "id": "571af014-4b74-468d-8651-7c5fe4e381ba"
    },
    {
        "author": "释若愚",
        "paragraphs": [
            "本自无家可得归，云边有路许谁知。",
            "溪光摇落西山月，正是仙潭梦断时。"
        ],
        "title": "临寂偈  其一",
        "id": "768764e3-c623-42b3-9f8b-0f2960d3dedc"
    },
    {
        "author": "释若愚",
        "paragraphs": [
            "室里千花罗网，梦中七宝莲池。",
            "踏得西归路稳，更无一点狐疑。"
        ],
        "title": "临寂偈  其二",
        "id": "37c3717d-2304-4f1f-ac1f-31d7f1deb229"
    },
    {
        "author": "黄璞",
        "paragraphs": [
            "水性能方圆，泉色常珪璧。",
            "云山静有辉，琼液来无迹。",
            "泉上修禅人，曹溪分一滴。",
            "鉴止更澄源，纷纷万缘息。"
        ],
        "title": "题玉泉",
        "id": "a6a5dc9c-291c-4f1c-9fe8-f2456724afb2"
    },
    {
        "author": "项传",
        "paragraphs": [
            "昔闻河上公，今见濠上翁。",
            "姓名氏时易，道德经解同。"
        ],
        "title": "书邓先生石几",
        "id": "6970bd33-1b4b-42aa-b697-44b702b9180b"
    },
    {
        "author": "谢举廉",
        "paragraphs": [
            "左者前其角，右者後其足。",
            "浼君双指螺，战此两觳觫。",
            "草长水远日悠悠，不向桑间自在休。",
            "蜗头尚可屠蛮触，壁上从今斗二牛。"
        ],
        "title": "戏题指纹斗牛图",
        "id": "66dd158d-1477-495a-ab25-267432627725"
    },
    {
        "author": "谢举廉",
        "paragraphs": [
            "圣明陛下如先帝，辟国谋臣似召公。",
            "不遣毛嫱嫔漠北，只将魏尚守云中。",
            "百年境土逡巡复，万里窠巢指顾空。",
            "今日版图非昔日，玉关西有岭名葱。"
        ],
        "title": "西捷口号",
        "id": "7b280c3e-df57-461d-8f31-00fbfdb5d0f0"
    },
    {
        "author": "谢举廉",
        "paragraphs": [
            "煌煌太阳精，浴以沧溟水。",
            "光润无纤滓，畏爱从此始。"
        ],
        "title": "浴日亭",
        "id": "338cf9d5-d619-4948-8e18-05b2d41b66e4"
    },
    {
        "author": "谢举廉",
        "paragraphs": [
            "万里一时开骥足，百年今始破天荒。"
        ],
        "title": "句  其一",
        "id": "4b68615a-d943-4f52-b11c-433f5d4580f5"
    },
    {
        "author": "谢举廉",
        "paragraphs": [
            "秋风鲙鲈丝，霜月持蟹螯。"
        ],
        "title": "句  其二",
        "id": "d4a4f5c4-289d-4f7b-a2b8-d556476c515a"
    },
    {
        "author": "李翔",
        "paragraphs": [
            "古寺萧萧愁思浓，槛荷高下望秋风。",
            "一尘不到真幽处，万象都含清景中。",
            "但见溪光来远近，略无云气碍虚空。",
            "谁知刺史标名意，一片灵台事事通。"
        ],
        "title": "鉴湖亭",
        "id": "2e3eabad-324e-49f1-b9b1-56e128f3e471"
    },
    {
        "author": "李翔",
        "paragraphs": [
            "两山吞浪白如烟，忽见桥梁接岸边。",
            "已是筑成堤上路，不须重唤渡头船。",
            "千年野鹤归华表，百尺长虹驾巨川。",
            "岁物已收人力暇，闾阎争颂使君贤。"
        ],
        "title": "朝天堤",
        "id": "1af07b93-9ef1-4b68-99c2-efba4118fbf2"
    },
    {
        "author": "李翔",
        "paragraphs": [
            "峰涧烟波翠霭浓，危亭飞耸到晴空。",
            "鸳来菡萏红香里，人在琉璃翠影中。",
            "洗出岚光全是雨，卷回秋暑却因风。",
            "使君夜宴冰壶里，更有银河一派通。"
        ],
        "title": "沧浪烟雨",
        "id": "216c09cd-48be-4484-baf4-6349040dc8b6"
    },
    {
        "author": "许毂",
        "paragraphs": [
            "一条碧水练铺地，万叠好山屏倚天。"
        ],
        "title": "句",
        "id": "4824623f-f073-49f7-974b-c7364ae321d2"
    },
    {
        "author": "袁点",
        "paragraphs": [
            "青盖美人回凤带，绣衣男子返云车。",
            "上天一笑浑无事，从此人间乐有余。"
        ],
        "title": "呈东坡",
        "id": "f45f6198-4253-42a7-9ec3-178f8fc1b4f4"
    },
    {
        "author": "张大亨",
        "paragraphs": [
            "方寸平田便有余，子孙无复废耕锄。",
            "已将不死为嘉种，更向无何筑隠居。"
        ],
        "title": "诗一首",
        "id": "35a28b3d-7254-411a-9097-1b5874e5348e"
    },
    {
        "author": "姚祜",
        "paragraphs": [
            "织女机成未剪裁，练光浮出五云开。",
            "日边莹彩凭空落，涧底寒声动地来。",
            "望彻九霄人错愕，势倾三井雪崩摧。",
            "卧龙欲起为霖雨，肯逐洪波去不回。"
        ],
        "title": "福圣观",
        "id": "35486d7d-a8fd-40a0-8c9f-67099a44598a"
    },
    {
        "author": "虞宾",
        "paragraphs": [
            "相期到虎丘，出郭始乘舟。",
            "旷野云山路，平原水国秋。",
            "客心还未喜，木叶已先愁。",
            "那得真僧在，重教石点头。"
        ],
        "title": "游虎丘",
        "id": "abe77eda-d9b3-47e1-80e7-b8b51163bb22"
    },
    {
        "author": "鲁百能",
        "paragraphs": [
            "高倚青冥插酒星，山崖谁作醉仙形。",
            "从来天地为衾枕，应笑人间有独醒。"
        ],
        "title": "醉仙崖",
        "id": "1a1fd8c4-4887-405f-8ab1-43a203c09e26"
    },
    {
        "author": "鲁百能",
        "paragraphs": [
            "山占仇池地，江分白马氐。",
            "潭深龙自蛰，亭迥凤曾栖。"
        ],
        "title": "同庆府",
        "id": "1fc3a6ea-2115-4bef-994a-e81416720340"
    },
    {
        "author": "李熙载",
        "paragraphs": [
            "岩穴玲珑几度秋，簪峰高插耸鳌头。",
            "化人旧有阿罗汉，喜客今逢老比丘。",
            "石罅日闻甘露滴，山间时见庆云浮。",
            "灵岩特为南乡设，从此生贤继不休。"
        ],
        "title": "九里",
        "id": "0016919e-c319-4ab1-a146-4474cdd5e488"
    },
    {
        "author": "李熙载",
        "paragraphs": [
            "一门萃忠孝，竹帛写家声。"
        ],
        "title": "句",
        "id": "25afcd7e-cce8-4283-8f20-85362163f1f4"
    },
    {
        "author": "范柔中",
        "paragraphs": [
            "岚迎晓日碧烟收，霜薄风清胜会游。",
            "虎驾不来空紫府，真人应接又瀛洲。",
            "岩前野草冬犹秀，亭下飞泉冻亦流。",
            "他日卜邻深有意，竟须平步揖浮丘。"
        ],
        "title": "麻姑山",
        "id": "4cf9e90b-56b0-4c6d-aa38-f34c22b7f720"
    },
    {
        "author": "黄伯厚",
        "paragraphs": [
            "片帆寂寞绕孤村，茅屋惊寒半掩门。",
            "行草不成风断雁，一江烟雨正黄昏。"
        ],
        "title": "泊舟",
        "id": "eb5a1b37-ad94-4584-9a1d-6fa70e2ca997"
    },
    {
        "author": "黄伯厚",
        "paragraphs": [
            "乔水村墟十里秋，渔盐微利竞蝇头。",
            "平坡浅草眠黄犊，小渚轻波泛白鸥。",
            "竹外客喧山市散，柳阴人醉酒旗收。",
            "清幽彷佛西湖上，惆怅归来独倚楼。"
        ],
        "tags": [
            "西湖"
        ],
        "title": "椒屯墟",
        "id": "c43b7e6b-9f6b-4fac-b403-97f01c50b774"
    },
    {
        "author": "杨希仲",
        "paragraphs": [
            "回环万木森幢盖，缥缈三山落市廛。"
        ],
        "title": "句",
        "id": "d95aed0e-4bef-4d16-9027-ac5240cc9931"
    },
    {
        "author": "胡份",
        "paragraphs": [
            "鸟道盘空上，松根抱石生。",
            "羽人分两舍，鸡犬自闻声。"
        ],
        "title": "仙都山",
        "id": "d66958b7-6503-43c0-8d9e-bae8c5ff8d26"
    },
    {
        "author": "胡份",
        "paragraphs": [
            "羲和前珥节，云锁已先开。",
            "仙鹤迎人至，山花拂酒来。",
            "问奇缘石室，伐阴出层台。",
            "人影半空落，归鹞足下回。"
        ],
        "title": "游雁门山",
        "id": "6b836e88-3532-4db9-a76a-3c98f8ce7ae1"
    },
    {
        "author": "胡份",
        "paragraphs": [
            "绝艳更无花得似，暗香惟有月明知。"
        ],
        "title": "句",
        "id": "35580a43-0c9c-4aad-be30-9f6b4ade14c3"
    },
    {
        "author": "梅蟠",
        "paragraphs": [
            "昔闻谢自然，今祠何女仙。",
            "昌黎久不作，奇事相留传。",
            "当其始生时，紫云光烛天。",
            "炼服云母丹，红玉飞琼烟。",
            "窈窕颜不老，霞帔尚翩翩。",
            "琪花露含蕊，瑶水月在莲。",
            "恍若坐深闺，真息长眇绵。",
            "左携魏夫人，右挟夏婵娟。",
            "不入天台路，永同龙汉年。"
        ],
        "title": "何仙姑祠",
        "id": "8762dfff-7683-41e7-b81d-54b19de19cf9"
    },
    {
        "author": "梅蟠",
        "paragraphs": [
            "沧海有风鹏翼健，青云得路马蹄轻。"
        ],
        "title": "句  其一",
        "id": "890ea5d5-033e-4a1a-8948-03ab6b86f7d7"
    },
    {
        "author": "梅蟠",
        "paragraphs": [
            "延相堂前偏利市，衮衣相次又来迎。"
        ],
        "title": "句  其二",
        "id": "1398d6b8-0467-451f-b03e-928b3a832fe1"
    },
    {
        "author": "阎孝忠",
        "paragraphs": [
            "郴阳古名邦，四座拱山色。",
            "秀气钟异人，阛阓俨仙宅。"
        ],
        "title": "寄郴守阮户部",
        "id": "31540ed0-01aa-446c-9d81-46ac20b4bd10"
    },
    {
        "author": "阎孝忠",
        "paragraphs": [
            "城上危亭可摘云，四边山色翠为邻。",
            "下窥城郭无余藴，草色花光尽是春。"
        ],
        "title": "俯春亭",
        "id": "7a52d52f-645c-40aa-a8a4-0ff696004594"
    },
    {
        "author": "阎孝忠",
        "paragraphs": [
            "东带连山接五羊，西分郴水下三湘。",
            "路人到此休南去，岭外千峰尽瘴乡。"
        ],
        "title": "黄相山",
        "id": "b3de496e-d7d9-4aa3-83b8-e2fc9a9d6ef7"
    },
    {
        "author": "阎孝忠",
        "paragraphs": [
            "不辞远作潇湘客，且入三仙洞里来。"
        ],
        "title": "句  其一",
        "id": "576e7ff7-81df-4dbe-b468-13f7b8a5fe38"
    },
    {
        "author": "阎孝忠",
        "paragraphs": [
            "橘柚人家黄压帽，松篁僧寺翠为邻。"
        ],
        "title": "句  其二",
        "id": "684e9203-467f-4bd4-9127-896df4b2de09"
    },
    {
        "author": "阎孝忠",
        "paragraphs": [
            "贤如赠扇扬风日，贫似开门卧雪时。"
        ],
        "title": "句  其三",
        "id": "3af37129-cdaa-47f5-a215-43a32b1b1570"
    },
    {
        "author": "刘发",
        "paragraphs": [
            "宝琴何所得，所得甚幽微。",
            "聊借丝桐韵，还超智慧机。",
            "霜风悲玉轸，江月入珠徽。",
            "向此诸缘尽，人间孰是非。"
        ],
        "title": "赠鼓琴文照大师",
        "id": "42cffc31-07f0-4510-a18c-152ba609225d"
    },
    {
        "author": "陈律",
        "paragraphs": [
            "白日黄尘客路迷，偶寻幽事入烟扉。",
            "云行翠岫鹤争舞，月落青林人未归。",
            "自喜身心无世系，愿从岩谷谢朝衣。",
            "祥光洞口仙题在，读罢令人悟昨非。"
        ],
        "title": "游洞霄山中",
        "id": "b4a8a4eb-5aa9-464f-979a-486ca9f95c66"
    },
    {
        "author": "陈律",
        "paragraphs": [
            "失身名利易沉浮，晚悟真筌盍退休。",
            "咫尺洞天无间阻，百岩芝蕨为吾留。"
        ],
        "title": "到九锁陆永仲出迎次韵二绝  其一",
        "id": "47aa9586-69c2-4582-91b4-4de53e674756"
    },
    {
        "author": "陈律",
        "paragraphs": [
            "老木阴阴拥涧深，九山锁锁问知音。",
            "白云仙侣藏云窦，先与好风吹醉吟。"
        ],
        "title": "到九锁陆永仲出迎次韵二绝  其二",
        "id": "d81f1a1c-41f6-4c81-b12a-b9b96d8aa246"
    },
    {
        "author": "陈律",
        "paragraphs": [
            "吾家四正峰前住，射策君门亦快哉。",
            "三岛路从天外去，一枝香折月中来。",
            "鲤鱼晴跃桃花浪，鹦鹉春倾竹叶杯。",
            "预宴琼林非所望，偶先英俊步金台。"
        ],
        "title": "题西门亭",
        "id": "d881757b-9be5-4b1d-be71-c3f9980c58ee"
    },
    {
        "author": "桑正国",
        "paragraphs": [
            "巵倾好酒逢时盛，早遇春融媚景天。",
            "龟暖戏挨初绿草，燕飞轻拂乍晴烟。",
            "迟迟昼影花笼槛，郁郁香风蝶舞筵。",
            "眉似柳开眸似水，怡情自爱赏湖边。"
        ],
        "title": "春日湖上书事",
        "id": "771392f9-f7a7-4fad-8682-a64b1cf94787"
    },
    {
        "author": "桑正国",
        "paragraphs": [
            "悠悠意得自疏通，寂地因居乐性空。",
            "幽思晓风清迫枕，静听寒雨细沾桐。",
            "修茎竹韵澄箫玉，绿影松垂乱鬓蓬。",
            "俦侣好邀同此适，搜吟得到几匆匆。"
        ],
        "title": "会课干明寺",
        "id": "c15fe2f3-8b73-4021-b160-19a99a79c2a4"
    },
    {
        "author": "桑正国",
        "paragraphs": [
            "情闲共悦良朋好，溽暑消来过雨时。",
            "萍水远流青点小，柳堤横暝翠丝垂。",
            "轻烟晚透疏林迥，嫩卉芳迎皎月迟。",
            "清思廓然欣赏地，瞰观遥阁静联诗。"
        ],
        "title": "夏日同少游诸友登楼即事",
        "id": "8a20e89a-1f6a-4f4b-8075-6dae21d14b2e"
    },
    {
        "author": "郑叔侨",
        "paragraphs": [
            "千寻水面跨长桥，隠隠晴虹卧海潮。",
            "结驷直通黄石市，连艘横断白湖腰。"
        ],
        "title": "熙宁桥",
        "id": "346aa990-1895-4ba7-99c0-6f58bc5e08b4"
    },
    {
        "author": "阮阅",
        "paragraphs": [
            "危城雉堞对东山，谁创高楼十二栏。",
            "独鹤不来松已老，春风动处日三竿。"
        ],
        "title": "郴江百咏 东楼",
        "id": "f50028ef-0bbd-41b5-b5f8-c9db6a4ff1d2"
    },
    {
        "author": "阮阅",
        "paragraphs": [
            "曲槛危梯紫翠中，苏仙宅畔古城东。",
            "不须更着登山屐，万岫千峰一日穷。"
        ],
        "title": "郴江百咏 上仙阁",
        "id": "6afc26f3-9fc0-464b-995c-dbfc5c41a7c1"
    },
    {
        "author": "阮阅",
        "paragraphs": [
            "城上危亭可摘云，四边山色翠为邻。",
            "下窥城郭无余藴，草色花光尽是春。"
        ],
        "title": "郴江百咏 俯春亭",
        "id": "66168047-5276-4383-a253-70441eab638d"
    },
    {
        "author": "阮阅",
        "paragraphs": [
            "修竹苍苍似剡川，浮觞可继永和年。",
            "不知谁有羲之笔，欲写兰亭第二篇。"
        ],
        "title": "郴江百咏 山阴堂",
        "id": "2f85f2d1-237a-48d3-8265-11284419e4e0"
    },
    {
        "author": "阮阅",
        "paragraphs": [
            "百紫千红一径深，臙脂为地粉为林。",
            "有人来问春何在，向道花间无处寻。"
        ],
        "title": "郴江百咏 藏春亭",
        "id": "aa046ac0-e3b3-4cf5-bbe6-2b5a431c6059"
    },
    {
        "author": "阮阅",
        "paragraphs": [
            "结茅编竹对高丛，不种修篁不植松。",
            "但得数枝花似雪，何须裁截伴枯筇。"
        ],
        "title": "郴江百咏 灵寿庵",
        "id": "22c88e25-0227-4b89-9e73-8ef37de61045"
    },
    {
        "author": "阮阅",
        "paragraphs": [
            "三仙一相有遗风，清淑谁言到此穷。",
            "寄与郴阳忠信士，得名端合谢韩公。"
        ],
        "title": "郴江百咏 清淑堂",
        "id": "c0b61a64-4f89-43db-9073-63ded836c112"
    },
    {
        "author": "阮阅",
        "paragraphs": [
            "娟娟细细两三丛，却厌桃花相近红。",
            "已有数枝湘浦月，不消千亩渭川风。"
        ],
        "title": "郴江百咏 篔筜亭",
        "id": "57c55317-a7d4-46d1-960e-82dfd3e598a8"
    },
    {
        "author": "阮阅",
        "paragraphs": [
            "东京吏治孰称循，范晔纔书十二人。",
            "前日桂阳三太守，许谁来此继芳尘。"
        ],
        "title": "郴江百咏 三怀堂",
        "id": "3204bc7b-3198-40d7-b586-9cbb9cdb6c18"
    },
    {
        "author": "阮阅",
        "paragraphs": [
            "不似投壶谩雅歌，纵贤无奈罚觥何。",
            "若知蓬矢桑弧意，不用穿杨中鹄多。"
        ],
        "title": "郴江百咏 射圃亭",
        "id": "95dcd1e6-a45a-43c7-b826-6209d7624bcd"
    },
    {
        "author": "阮阅",
        "paragraphs": [
            "和气熏蒸庶草灵，昔年闻有紫芝生。",
            "史官不绝书祥瑞，几欲图形献此名。"
        ],
        "title": "郴江百咏 紫芝亭",
        "id": "40b5c9eb-6e91-4934-964e-5578d373bbdf"
    },
    {
        "author": "阮阅",
        "paragraphs": [
            "万萼千枝二月春，只愁风雨便成尘。",
            "不知谁撷香英去，自有寻芳拾翠人。"
        ],
        "title": "郴江百咏 撷芳园",
        "id": "2b501b21-bd18-45fb-bfc1-a2f083d2e1fb"
    },
    {
        "author": "阮阅",
        "paragraphs": [
            "翠珉斜倚若危梯，上出高城下枕池。",
            "不但绮罗为戏事，又将台使补庐儿。"
        ],
        "title": "郴江百咏 砌台",
        "id": "02a8baa7-3303-4d0d-b4cc-213b1897e214"
    },
    {
        "author": "阮阅",
        "paragraphs": [
            "危楼百尺对东山，帘幙秋风卷暮寒。",
            "每向残阳新月看，几人曾此凭栏干。"
        ],
        "title": "郴江百咏 西楼",
        "id": "98ab4fcb-34fc-48a2-afee-f8a792f78299"
    },
    {
        "author": "阮阅",
        "paragraphs": [
            "雕甍画栋对羣山，远目增明尽日看。",
            "无奈人心多险伪，须求拳石作峰峦。"
        ],
        "title": "郴江百咏 真仙亭",
        "id": "e80a606c-cf46-4f79-afa0-ba84b24397a7"
    },
    {
        "author": "阮阅",
        "paragraphs": [
            "筇竹枝弯屐齿摇，登临身觉在烟霄。",
            "千峰险似三川峡，一水深如八月潮。"
        ],
        "title": "郴江百咏 碧虚亭",
        "id": "1ee16d47-3de8-4569-a5e8-42e814e0358d"
    },
    {
        "author": "阮阅",
        "paragraphs": [
            "檐楹山影水光中，携酒来时伴钓翁。",
            "四岸烟云芳草绿，一栏风雨落花红。"
        ],
        "title": "郴江百咏 北湖亭",
        "id": "2afba7d0-a108-4db8-9217-63efa16bf079"
    },
    {
        "author": "阮阅",
        "paragraphs": [
            "绿如青草凈如渊，远近山光上下天。",
            "有客凭栏若相问，为言此处似蒸川。"
        ],
        "title": "郴江百咏 绿凈堂",
        "id": "906b3300-87a9-4adc-a7f4-5f97963b4325"
    },
    {
        "author": "阮阅",
        "paragraphs": [
            "城外高堂俯碧湾，山如螺黛水如环。",
            "有时鼓棹来寻胜，直到斜阳未欲还。"
        ],
        "title": "郴江百咏 湖亭",
        "id": "6af36fc5-b5cb-44e0-9428-ab52e126d774"
    },
    {
        "author": "阮阅",
        "paragraphs": [
            "一坞春风北苑芽，满川流水武陵花。",
            "溪东旧观仙人宅，城内高楼刺史家。"
        ],
        "title": "郴江百咏 北园",
        "id": "71443689-6015-4bd0-bc0a-29d6a117f67f"
    },
    {
        "author": "阮阅",
        "paragraphs": [
            "灵寿峰前路有苔，松门依旧对山开。",
            "幽人野叟寻僧至，时有辉辉大旆来。"
        ],
        "title": "郴江百咏 辉松台",
        "id": "e90454a7-0622-4a8e-a8d4-aa5d020f5bba"
    },
    {
        "author": "阮阅",
        "paragraphs": [
            "山有香炉水有瓶，斋无尘榻阁无铃。",
            "胡床尘拂枯藜杖，门对江山日夜扃。"
        ],
        "title": "郴江百咏 燕堂",
        "id": "b56f9d30-176b-494b-9861-0a171e5c0226"
    },
    {
        "author": "阮阅",
        "paragraphs": [
            "轩户萧条对北垣，谁来此地种檀栾。",
            "无人会得青青意，雨洗风吹叶叶寒。"
        ],
        "title": "郴江百咏 竹轩",
        "id": "769466b6-dc12-4ee2-93c1-fe637def12df"
    },
    {
        "author": "阮阅",
        "paragraphs": [
            "石甃方池种白莲，庵僧欲绍远公禅。",
            "文皮麈尾来游处，谁似庐山十八贤。"
        ],
        "tags": [
            "庐山"
        ],
        "title": "郴江百咏 白莲亭",
        "id": "5927e6c3-debe-4694-9d3a-b107a6f327a8"
    },
    {
        "author": "阮阅",
        "paragraphs": [
            "雉堞谯楼紫翠环，红尘扰扰白云闲。",
            "蛮烟瘴雨千峰外，邑屋人家十里间。"
        ],
        "title": "郴江百咏 南楼",
        "id": "c39d7a9d-95fb-4877-8c72-1a0ca257f77b"
    },
    {
        "author": "阮阅",
        "paragraphs": [
            "芳春合外茂林中，池上新桥路径通。",
            "谁种松篁藏古意，我栽桃李引春风。"
        ],
        "title": "郴江百咏 东园",
        "id": "4a01997d-3684-43b1-b302-9e6f8346fc6e"
    },
    {
        "author": "阮阅",
        "paragraphs": [
            "寂寂星坛长绿苔，井边橘老又重栽。",
            "城头依旧东楼在，未见当时鹤再来。"
        ],
        "title": "郴江百咏 苏仙观",
        "id": "97bfec39-1100-4cf5-9ac1-069450924532"
    },
    {
        "author": "阮阅",
        "paragraphs": [
            "仙去寥寥几百春，隠居依旧在湖濒。",
            "枝头禽语人难会，石上骡踪事已陈。"
        ],
        "title": "郴江百咏 成仙观",
        "id": "e7f5617f-4b3d-4faa-9bc7-fde063bb7ff4"
    },
    {
        "author": "阮阅",
        "paragraphs": [
            "寂寞荒坛枕水边，长沙施药已千年。",
            "松间风露如前日，何事无人更得仙。"
        ],
        "title": "郴江百咏 露仙观",
        "id": "e8fb1a09-f886-419f-adf6-6d97768dda99"
    },
    {
        "author": "阮阅",
        "paragraphs": [
            "朝辞湘楚暮山东，今在蓬莱第几峰。",
            "可笑时人空扰扰，武昌山下问骡踪。"
        ],
        "title": "郴江百咏 骡穴观",
        "id": "3b479448-eb1a-4057-8ea1-424e1dd9c2f4"
    },
    {
        "author": "阮阅",
        "paragraphs": [
            "圣世休祥见景星，曾闻瑞日庆云生。",
            "羽人中夜来朝斗，透过松梢一点明。"
        ],
        "title": "郴江百咏 景星观",
        "id": "ae3651e2-fcfe-431c-b384-242a41275723"
    },
    {
        "author": "阮阅",
        "paragraphs": [
            "藜杖芒鞋过水东，红裙寂寞酒樽空。",
            "郡人见我应相笑，不似山公与谢公。"
        ],
        "title": "郴江百咏 东山",
        "id": "713630c4-58e7-412c-95f2-b19c27cb3835"
    },
    {
        "author": "阮阅",
        "paragraphs": [
            "五峰如盖色苍苍，隔断蛮陬与瘴乡。",
            "纔见山中冬有雪，郴人预说岁丰穰。"
        ],
        "title": "郴江百咏 五盖山",
        "id": "34b9cb47-44b3-4788-b5a6-28e060eb3d5e"
    },
    {
        "author": "阮阅",
        "paragraphs": [
            "东带连山接五羊，西分郴水下三湘。",
            "路人到此休南去，岭外千峰尽瘴乡。"
        ],
        "title": "郴江百咏 黄相山",
        "id": "a2992d3f-e998-46e2-bb51-08be5a5c0b97"
    },
    {
        "author": "阮阅",
        "paragraphs": [
            "萦迂鸟道少人通，只有豺狼夜过踪。",
            "自衒崚嶒逾百丈，安知七十二高峰。"
        ],
        "title": "郴江百咏 百丈山",
        "id": "1b11d55d-681c-4031-8e78-b8113ad5f08f"
    },
    {
        "author": "阮阅",
        "paragraphs": [
            "瘴山蛮岭斗嵯峨，高可跻登不可磨。",
            "万岫千岩皆阘茸，一峰孤秀不如多。"
        ],
        "title": "郴江百咏 孤山",
        "id": "5b2f3195-858a-4024-9eec-a07699128e50"
    },
    {
        "author": "阮阅",
        "paragraphs": [
            "培嵝崎岖面碧霄，何曾温润似琼瑶。",
            "一堆顽石郴江上，纵有昆刀不可雕。"
        ],
        "title": "郴江百咏 雕玉山",
        "id": "935b6962-85e2-431b-ac7a-36695d026446"
    },
    {
        "author": "阮阅",
        "paragraphs": [
            "休言鸟道与羊肠，鸟道羊肠不可方。",
            "却喜年年种麰麦，山中不用有桄榔。"
        ],
        "title": "郴江百咏 桄榔山",
        "id": "e4ad2f4c-923d-4879-a1c2-361f5e947783"
    },
    {
        "author": "阮阅",
        "paragraphs": [
            "牛山日日夕阳红，鹿洞年年草色浓。",
            "更有当时马行处，郴人犹指旧骡踪。"
        ],
        "title": "郴江百咏 马岭",
        "id": "8d4d4d0d-10bc-4189-b8f6-2c0b39d581f6"
    },
    {
        "author": "阮阅",
        "paragraphs": [
            "人世哓哓已不根，更堪顽石亦纷纷。",
            "何如缄口藏长舌，道路如今已厌闻。"
        ],
        "title": "郴江百咏 话石",
        "id": "03005540-e6c0-4aa0-9ecd-f4b497791ada"
    },
    {
        "author": "阮阅",
        "paragraphs": [
            "风驭云轩鹤羽轻，野麋常此望霓旌。",
            "当时岩下藏身处，依旧春来草自生。"
        ],
        "title": "郴江百咏 白鹿岩",
        "id": "262a44f6-c28d-4d90-872b-19e2805ce0cd"
    },
    {
        "author": "阮阅",
        "paragraphs": [
            "空山夜雨鬼神愁，怪石层崖虎豹忧。",
            "鸟道不通车马到，只供衲子羽人游。"
        ],
        "title": "郴江百咏 坦山岩",
        "id": "b2beb35d-b2e1-4d28-873f-4326bf9229f2"
    },
    {
        "author": "阮阅",
        "paragraphs": [
            "泉如铅汞流丹灶，石似珊瑚出海涛。",
            "不会当时融结意，区区虽巧亦何劳。"
        ],
        "title": "郴江百咏 兜率岩",
        "id": "cb24b4b6-77d5-4334-9774-ffd82c7c56e5"
    },
    {
        "author": "阮阅",
        "paragraphs": [
            "勾践因何渡楚川，苍苍双石卧寒烟。",
            "当时纵使为淫巧，片石安能作履穿。"
        ],
        "title": "郴江百咏 王履岩",
        "id": "f8a0eda7-1676-4f54-8ecf-d00626942765"
    },
    {
        "author": "阮阅",
        "paragraphs": [
            "扁舟斗转急如飞，对此令人忆退之。",
            "不但郴江有佳句，叉鱼祷雨尽留诗。"
        ],
        "title": "郴江百咏 郴江口",
        "id": "0497af97-fda1-42ce-879c-06c4e76da2ef"
    },
    {
        "author": "阮阅",
        "paragraphs": [
            "老蛟力斗死池中，山下流泉暗谷通。",
            "风雨年年常十五，休将涓滴强邀功。"
        ],
        "title": "郴江百咏 灵湫",
        "id": "790286cf-d2e8-4beb-8286-5cf31cb2ba3f"
    },
    {
        "author": "阮阅",
        "paragraphs": [
            "卷地江流绕古城，参天乔木一洲横。",
            "年年秋雨无情甚，沙嘴纔高又压平。"
        ],
        "title": "郴江百咏 中洲",
        "id": "9871e2df-a912-4979-a174-80da21560764"
    },
    {
        "author": "阮阅",
        "paragraphs": [
            "楚俗声音误最多，近来方证桂门讹。",
            "分明流向郴人道，此水今名崇德河。"
        ],
        "title": "郴江百咏 崇德河",
        "id": "628704fd-447c-4b4b-a77d-a521a8b67bc5"
    },
    {
        "author": "阮阅",
        "paragraphs": [
            "溅溅溪水石磷磷，两岸山花野草春。",
            "流去前滩何处问，不知当日怨何人。"
        ],
        "title": "郴江百咏 怨溪",
        "id": "9c8c1ff8-d91d-4021-9062-cc04939f7a16"
    },
    {
        "author": "阮阅",
        "paragraphs": [
            "不求至道不修真，一穴涓涓岂有神。",
            "王锡苏耽已仙去，未应皆是酌泉人。"
        ],
        "title": "郴江百咏 千秋水",
        "id": "81ffea29-b8c6-4d4d-a118-4ba5f531c9ff"
    },
    {
        "author": "阮阅",
        "paragraphs": [
            "朔月盈亏已可疑，随泉上下更难知。",
            "钱塘江在吴山外，谁见来时与落时。"
        ],
        "tags": [
            "钱塘江"
        ],
        "title": "郴江百咏 潮井",
        "id": "ff0ae3f4-0762-4a92-8f5d-3a78dda723b7"
    },
    {
        "author": "阮阅",
        "paragraphs": [
            "可畏人情与世途，险如波浪起江湖。",
            "岂知荆楚山川地，坎井泓泉无处无。"
        ],
        "title": "郴江百咏 浪井",
        "id": "48e115ef-0bbd-4588-8914-63ce75d1781d"
    },
    {
        "author": "阮阅",
        "paragraphs": [
            "苏仙旧隠已藤萝，橘井空来岁月多。",
            "摘叶汲泉皆朽骨，郡人犹说愈沉疴。"
        ],
        "title": "郴江百咏 橘井",
        "id": "6945dc4b-018a-49c9-bb71-8d4805bbf8a6"
    },
    {
        "author": "阮阅",
        "paragraphs": [
            "未载人间肘後书，此名直恐是相诬。",
            "古人诗病知多少，试问从来疗得无。"
        ],
        "title": "郴江百咏 愈泉",
        "id": "826d267b-c1a2-4eb8-abfa-995192eb2bc6"
    },
    {
        "author": "阮阅",
        "paragraphs": [
            "清冽渊渊一窦圆，每来尝为试茶煎。",
            "又新水鉴全然误，第作人间十八泉。"
        ],
        "title": "郴江百咏 圆泉",
        "id": "839e9801-aaef-4e35-bf47-22592a201dc7"
    },
    {
        "author": "阮阅",
        "paragraphs": [
            "谁将炎热换清凉，可使澄泓作沸扬。",
            "从赐骊山妃子沐，人间处处重温汤。"
        ],
        "title": "郴江百咏 温泉",
        "id": "ac496fdd-6b78-42bb-afcf-61a00b3e9316"
    },
    {
        "author": "阮阅",
        "paragraphs": [
            "僧舍灵源静不流，只供斋钵与茶瓯。",
            "直应老衲投熏陆，石罅云根久未收。"
        ],
        "title": "郴江百咏 香泉",
        "id": "6975ab3a-bacb-4119-a7aa-fb43b9b23c4f"
    },
    {
        "author": "阮阅",
        "paragraphs": [
            "玉为曲糵石为垆，万榼千壶汲未枯。",
            "山下家家有醇酒，酿时皆用此泉无。"
        ],
        "title": "郴江百咏 醽醁泉",
        "id": "f8136bf2-e163-4cbd-9edd-88d1d1d22d34"
    },
    {
        "author": "阮阅",
        "paragraphs": [
            "流出山根无尽时，潜深不似瀑泉飞。",
            "此时非凈还非垢，欲洗须知是钝机。"
        ],
        "title": "郴江百咏 蒙泉",
        "id": "7f1fb973-16c7-41d3-ae47-d57573101c5e"
    },
    {
        "author": "阮阅",
        "paragraphs": [
            "太阿气在斗牛边，报惠论雠世有仙。",
            "黥贼东来携败铁，地灵安肯为生泉。"
        ],
        "title": "郴江百咏 剑泉",
        "id": "06360914-28fb-40e3-8d58-134507a272cf"
    },
    {
        "author": "阮阅",
        "paragraphs": [
            "玉洁冰寒彻底清，不因汲引有亏盈。",
            "廉泉让水贪无异，空使时人恶此名。"
        ],
        "title": "郴江百咏 贪泉",
        "id": "ae9550b7-941f-4dac-a260-61674d13c5a1"
    },
    {
        "author": "阮阅",
        "paragraphs": [
            "春欲为霜夏欲冰，一山寒气逼人清。",
            "应知炎冷难同处，甘与汤泉各自生。"
        ],
        "title": "郴江百咏 寒泉",
        "id": "58f74e9a-8666-4f50-bf80-490c639d3c08"
    },
    {
        "author": "阮阅",
        "paragraphs": [
            "不分涓滴溉田畴，只有重滩碍巨舟。",
            "险似瞿塘并赣水，岂能如鉴泻清流。"
        ],
        "title": "郴江百咏 郴江",
        "id": "2086b305-b83a-4431-bcc0-458ba0ec39af"
    },
    {
        "author": "阮阅",
        "paragraphs": [
            "聊依枯木伴寒藤，曾为当年孔傅生。",
            "寂寞空山穷谷里，如今文杏又争名。"
        ],
        "title": "郴江百咏 灵寿木",
        "id": "97e4ded8-1329-425c-8a3a-5baca99819e7"
    },
    {
        "author": "阮阅",
        "paragraphs": [
            "莽草寒芦事不经，八峰深在乱云层。",
            "只因一句鹅湖谶，直至于今有此称。"
        ],
        "title": "郴江百咏 茶山寺",
        "id": "c5cbd7fb-002c-4dab-a277-de9e15aa8b9d"
    },
    {
        "author": "阮阅",
        "paragraphs": [
            "灵寿山前古梵宫，粥鱼斋鼓白云中。",
            "衲僧若会蒙泉意，竟与曹溪一径通。"
        ],
        "title": "郴江百咏 会胜寺",
        "id": "64bf324b-c694-4920-8725-730b0998869f"
    },
    {
        "author": "阮阅",
        "paragraphs": [
            "十里城南古道场，一泓寒水翠微傍。",
            "幽人衲子时来汲，疑是山中草木香。"
        ],
        "title": "郴江百咏 香山寺",
        "id": "cab0507c-8bf0-48a7-a3cf-c474381bf19d"
    },
    {
        "author": "阮阅",
        "paragraphs": [
            "城外招提竹隠门，更无一点利名尘。",
            "蒲团纸帐松窗下，却有安禅藏卷人。"
        ],
        "title": "郴江百咏 崇毅寺",
        "id": "bafecb06-3d37-4841-b9ea-f9158353988a"
    },
    {
        "author": "阮阅",
        "paragraphs": [
            "寺古僧残丈室空，我来试问老禅翁。",
            "直松曲棘都休道，庭下山茶为甚红。"
        ],
        "title": "郴江百咏 干明寺",
        "id": "a27a4204-d950-45ed-9586-fb361bafaded"
    },
    {
        "author": "阮阅",
        "paragraphs": [
            "郴江东畔小禅林，谁见当年地布金。",
            "夜磬一敲僧定出，水声东去月西沉。"
        ],
        "title": "郴江百咏 开福寺",
        "id": "193107d8-56b7-47c0-ab66-3692f635a527"
    },
    {
        "author": "阮阅",
        "paragraphs": [
            "修篁乔木水西涯，古屋颓垣达磨家。",
            "持钵但闻僧乞供，杜门不为客烹茶。"
        ],
        "title": "郴江百咏 开利寺",
        "id": "793d5afc-3a66-4fb1-ba68-dbaa7b291c6e"
    },
    {
        "author": "阮阅",
        "paragraphs": [
            "竹外长桥过水西，林中钟磬旧禅扉。",
            "筇迎残月僧包去，帆背斜阳客艇归。"
        ],
        "title": "郴江百咏 东山寺",
        "id": "f2c5dbdf-91e0-4b92-954e-7fa3ae1a8d88"
    },
    {
        "author": "阮阅",
        "paragraphs": [
            "石虎城西郴水边，支提突兀祖灯传。",
            "有人认得双岩桂，何必庭前柏子禅。"
        ],
        "title": "郴江百咏 太平寺",
        "id": "f5477927-aaf1-40cf-bfbb-1c56441238c2"
    },
    {
        "author": "阮阅",
        "paragraphs": [
            "江岸南峰对石城，僧房高在乱云层。",
            "台前天阔秋多月，塔上风微夜有灯。"
        ],
        "title": "郴江百咏 南塔寺",
        "id": "70387a34-7769-4ba9-974b-e9f8cf012ace"
    },
    {
        "author": "阮阅",
        "paragraphs": [
            "谁营僧舍近西城，今与行人作短亭。",
            "庭下秋风花簌簌，门前春水竹青青。"
        ],
        "title": "郴江百咏 妙胜寺",
        "id": "3ba25d7c-dea7-401a-b54f-688d814ea382"
    },
    {
        "author": "阮阅",
        "paragraphs": [
            "空庭生草路生苔，寂寂荆扉小径开。",
            "有客试泉方到此，须知不是为僧来。"
        ],
        "title": "郴江百咏 永庆寺",
        "id": "a34c17ca-8cbd-46a8-a768-3ecfce87e452"
    },
    {
        "author": "阮阅",
        "paragraphs": [
            "老僧不复识丛林，只说幽栖是息心。",
            "可惜一溪东去水，更无轩石称登临。"
        ],
        "title": "郴江百咏 尊胜寺",
        "id": "86ccfe7c-f199-4d4b-ba0c-e4a1eb5d7aa4"
    },
    {
        "author": "阮阅",
        "paragraphs": [
            "楚人未筑上游城，千古冤声尚未平。",
            "雉堞已然无石虎，不知何用昔时名。"
        ],
        "title": "郴江百咏 白虎城",
        "id": "27bd55cd-c546-478b-a131-3b0b0b8bd8c6"
    },
    {
        "author": "阮阅",
        "paragraphs": [
            "郴江淼淼接湘天，层壁重崖北水边。",
            "数日东风春浪恶，渔舟不是莫愁船。"
        ],
        "title": "郴江百咏 石城",
        "id": "95423911-b207-479b-907e-5c26c2adfd99"
    },
    {
        "author": "阮阅",
        "paragraphs": [
            "羽节云旌事已空，旧庵今在最高峰。",
            "拂坛不见当时竹，系马犹存旧日松。"
        ],
        "title": "郴江百咏 苏仙祠",
        "id": "63ec61e8-e0e0-414f-97ec-9b75adbac33e"
    },
    {
        "author": "阮阅",
        "paragraphs": [
            "国史班班有旧闻，欲将重说与郴人。",
            "教知蔡妇潸然意，可比神仙噀酒神。"
        ],
        "title": "郴江百咏 孝妇冢",
        "id": "5681f60f-3a8d-40d5-b0c3-78169ba2050f"
    },
    {
        "author": "阮阅",
        "paragraphs": [
            "颍人间欲问郴人，卫飒如何似寇恂。",
            "只恐当时遮道者，不应皆是惜留人。"
        ],
        "title": "郴江百咏 久留冈",
        "id": "710ddeba-bcdc-4d5a-85cc-8b49f7e14511"
    },
    {
        "author": "阮阅",
        "paragraphs": [
            "疏林翠竹水沧沧，问是刘公旧隠堂。",
            "但得青编有完传，故居寂寞亦何伤。"
        ],
        "title": "郴江百咏 刘相国书堂",
        "id": "b1a4dd7b-941d-4593-bd31-438c65018250"
    },
    {
        "author": "阮阅",
        "paragraphs": [
            "山中闻有酒官泉，复有窊樽在水边。",
            "荆楚人皆喜羣饮，见时应有口流涎。"
        ],
        "title": "郴江百咏 窊樽",
        "id": "ad028a9c-ceca-4967-a8e0-635f7b7730d5"
    },
    {
        "author": "阮阅",
        "paragraphs": [
            "林花岸柳草芊芊，山下长桥跨碧川。",
            "往事茫茫无问处，不知迷俗是迷仙。"
        ],
        "title": "郴江百咏 迷桥",
        "id": "41876437-79d4-4749-b4bf-40a7d7223d5a"
    },
    {
        "author": "阮阅",
        "paragraphs": [
            "恶名辨正可无疑，已有金华学士题。",
            "寄语往来荆广客，鬼门关在鬰林西。"
        ],
        "title": "郴江百咏 桂门关",
        "id": "fcaec60d-c9b8-4479-9c9b-4dd60529504b"
    },
    {
        "author": "阮阅",
        "paragraphs": [
            "从古常闻有漏天，此言恐是里人传。",
            "山深自合常多雨，不是娲皇补未全。"
        ],
        "title": "郴江百咏 漏天",
        "id": "17a28f06-dc55-4470-932a-0c0f666a4aee"
    },
    {
        "author": "阮阅",
        "paragraphs": [
            "柜中飞出过辽天，楼上归来又几年。",
            "云物已闲松已老，芝田依旧在桥边。"
        ],
        "title": "郴江百咏 飞仙桥",
        "id": "de7c7460-66e4-4d1c-a35a-0f53e45e55bd"
    },
    {
        "author": "阮阅",
        "paragraphs": [
            "凤出明时欲览辉，栖桐食竹屡来仪。",
            "空山穷谷无丹穴，肯伴鸱鸮共一枝。"
        ],
        "title": "郴江百咏 栖凤驿",
        "id": "51729623-d8f2-40c8-ac7b-3c734c0009c0"
    },
    {
        "author": "阮阅",
        "paragraphs": [
            "山似龟形古戍西，路人到此欲稽疑。",
            "刳肠钻灼犹难信，顽石何缘解有知。"
        ],
        "title": "郴江百咏 龟峰铺",
        "id": "303de4be-7829-4501-8914-378af9eb7390"
    },
    {
        "author": "阮阅",
        "paragraphs": [
            "竹简韦编写六经，不知何用捣枯藤。",
            "自从杵臼深藏後，采楮舂桑事已更。"
        ],
        "title": "郴江百咏 蔡伦宅",
        "id": "cc7a9ac2-6e0f-4db1-89a0-24cb456bd4f1"
    },
    {
        "author": "阮阅",
        "paragraphs": [
            "岸草江花对夕阳，满船新月夜鸣榔。",
            "秋清菡萏红千柄，风静琉璃碧一方。"
        ],
        "tags": [
            "西湖"
        ],
        "title": "郴江百咏 西湖",
        "id": "22d05804-292a-40b2-bd15-e20da7a3279b"
    },
    {
        "author": "阮阅",
        "paragraphs": [
            "马蹄西去夕阳催，浓淡寒山翠作堆。",
            "北雁无情怕秋热，带将寒信过江来。"
        ],
        "title": "郴江百咏 宣风道上",
        "id": "6eb96f68-61c7-4222-ad9a-ff5d78a1514f"
    },
    {
        "author": "阮阅",
        "paragraphs": [
            "数叶荷衣一短藜，春波亭上倚斜晖。",
            "无人会得诗中画，凭尽阑干又独归。"
        ],
        "title": "郴江百咏 题春波亭",
        "id": "038cfb54-3e36-4b68-bf8d-9cea15aa630a"
    },
    {
        "author": "阮阅",
        "paragraphs": [
            "春来犹未到金庭，桃杏离披柳已青。",
            "直待斜阳方兴尽，一筇独立紫微亭。"
        ],
        "title": "游紫微观",
        "id": "ce3f213a-fa7e-4af4-b161-f9774cb836d7"
    },
    {
        "author": "阮阅",
        "paragraphs": [
            "细雨斜风入乱山，湿云堆里见东关。",
            "一筇来访林间寺，杜宇数声春又还。"
        ],
        "title": "佛惠寺",
        "id": "7d5dec2f-8856-4cdb-b5bd-2826264c5b36"
    },
    {
        "author": "阮阅",
        "paragraphs": [
            "筇杖芒鞋上小蓬，半篙春水饱帆风。",
            "两关三寺山无数，藏在蒙蒙烟雨中。"
        ],
        "title": "濡须寺",
        "id": "0e270404-380e-4941-94e7-1dcae6b2b533"
    },
    {
        "author": "阮阅",
        "paragraphs": [
            "一溪清泚万峰环，人过重重紫翠间。",
            "绿竹乔松三十里，云中犹未见苏山。"
        ],
        "title": "苏仙山",
        "id": "24ab71bd-909e-47e6-bc10-a9d6668db0a5"
    },
    {
        "author": "阮阅",
        "paragraphs": [
            "蓬池旧草绿茸茸，爱酒清谈隠者风。",
            "纵似步兵成底事，啸台依旧夕阳中。"
        ],
        "title": "谩成三首  其一",
        "id": "360cd051-3784-4275-96f1-52e3cae5dcfa"
    },
    {
        "author": "阮阅",
        "paragraphs": [
            "心若金兰过耳余，春来还共客东都。",
            "几时却泛清河水，已约荆溪共卜居。"
        ],
        "title": "谩成三首  其二",
        "id": "c834c2f2-6a5d-4d56-9dd2-df64046def40"
    },
    {
        "author": "阮阅",
        "paragraphs": [
            "太白仙人白玉篇，逸才清思两难全。",
            "如今貂尾容相续，只恐巴吟不足传。"
        ],
        "title": "谩成三首  其三",
        "id": "2c56644c-f869-4583-925e-63f0951f09bc"
    },
    {
        "author": "阮阅",
        "paragraphs": [
            "湖上千山山外天，寒光翠色混轻烟。",
            "篮舆路转重回首，疑是松江在目前。"
        ],
        "title": "过算陂二首  其一",
        "id": "889c27d6-8c02-4d6a-aee1-7b18d55993e3"
    },
    {
        "author": "阮阅",
        "paragraphs": [
            "湖水随风洗岸沙，笋梢成竹荻生芽。",
            "不知谁唤春归去，留下子规啼晚花。"
        ],
        "title": "过算陂二首  其二",
        "id": "61655ed5-706d-4ac5-a224-e90fe145a704"
    },
    {
        "author": "阮阅",
        "paragraphs": [
            "书生着书贪日课，文士卖文救穷饿。",
            "青楼歌酒属富儿，不意此名君乃荷。",
            "风波平地自谁始，一倡从知百人和。",
            "东鲁男子旧修谨，南郡诸生底逋播。",
            "平安敢烦街吏报，洁白长赓楚人些。",
            "流言不计两曾参，机上慈亲枉惊堕。",
            "阮舍尤须办南北，杜冠可无分小大。",
            "宁知宋玉笑登徒，或指宣尼作阳货。",
            "璧亡误使张仪去，兵利徒为少卿祸。",
            "违从兄食祇厚诬，偿同舍金聊引过。",
            "无黥可息劓可补，未信白璧青蝇涴。",
            "君不见吾宗孟公士所倾，亦有俗子惊人坐。"
        ],
        "title": "寄郑良佐",
        "id": "8daca2ed-6188-4bc2-9941-c3a2518c75cb"
    },
    {
        "author": "阮阅",
        "paragraphs": [
            "射策明光最上游，干霄直气接云浮。",
            "平生所闻任定祖，十年坚卧岩壑幽。",
            "胸中经济几韬略，价高连城人不酬。",
            "急流勇退莫予武，旁观谁为君王留。",
            "归来万事了无愧，罪我知我惟春秋。",
            "海沂之康谈笑事，分毫未展帷幄筹。",
            "倒屣能延吾党士，此客标置高南州。",
            "翰墨从容千万字，韵高不作河西讴。",
            "各持吾素报吾主，为公不必须孙刘。",
            "嗟我已衰人不数，去来乘雁双鳬鸥。"
        ],
        "title": "任元受耿时举有和篇谨用韵写寄",
        "id": "9806428f-5eb1-4c18-955f-e4993ea50587"
    },
    {
        "author": "阮阅",
        "paragraphs": [
            "小窗杯酒恨匆匆，别後谁来旅梦中。",
            "寒食东风归去後，寻盟须过蒜山东。"
        ],
        "title": "寄徐季秉",
        "id": "8278eee6-53ec-41c5-969d-a57c55bd52e7"
    },
    {
        "author": "阮阅",
        "paragraphs": [
            "斜阳骑马末山隈，淡碧晴空雁字回。",
            "一片愁怀似黄叶，晚风吹送九峰来。"
        ],
        "title": "往知袁州道经末山",
        "id": "0a5c7cc4-8b96-43d5-a943-b7d4d3ea8de2"
    },
    {
        "author": "阮阅",
        "paragraphs": [
            "欲为袁人弭谤声，因将无讼榜堂名。",
            "他时茇舍棠休剪，近日环扉草已生。",
            "自是索瘢求大察，却疑束矢听难明。",
            "要知本乐农桑处，请看东郊垄上耕。"
        ],
        "title": "无讼堂",
        "id": "513d65c7-af62-4cd2-88f7-8ae3bc2b580e"
    },
    {
        "author": "阮阅",
        "paragraphs": [
            "苍苍黄叶满闲亭，门对南山数点青。",
            "过客不知兴废事，犹言汉县是高亭。"
        ],
        "title": "高亭山",
        "id": "27b8e22d-df8e-4c05-ba4a-9b3f40c4af28"
    },
    {
        "author": "阮阅",
        "paragraphs": [
            "踏石青鞋滑，西风系小舟。",
            "浅塘疏荇水，高树老藤秋。",
            "行柳乱余兴，衰芜铺远愁。",
            "萧萧晚城角，排日下林头。"
        ],
        "title": "游虎丘",
        "id": "b2924395-e8e4-446a-a8de-0f4c64f21e0a"
    },
    {
        "author": "阮阅",
        "paragraphs": [
            "兔葵燕麦撼春风，废址颓垣古县封。",
            "聚落已迁江上去，隔林已旧雨三峰。"
        ],
        "title": "便县怀古",
        "id": "7bc39bb5-e505-46f0-981e-798efce8e03c"
    },
    {
        "author": "阮阅",
        "paragraphs": [
            "晓渡黄花溪水湍，鸣榔身在小沙滩。",
            "盘斜曲踏畬田去，露下星稀霜月寒。"
        ],
        "title": "黄花渡",
        "id": "908d7697-407a-493f-970f-8613256088a6"
    },
    {
        "author": "阮阅",
        "paragraphs": [
            "萍乡路与醴陵通，溪上长亭草木中。",
            "行尽江南有山处，门前隔水是湘东。"
        ],
        "title": "湘东驿至萍乡",
        "id": "42f43269-bca2-406f-9d88-0b7770fed106"
    },
    {
        "author": "阮阅",
        "paragraphs": [
            "春尽江南归已迟，湘南风雨度花时。",
            "无因剪取湘江色，携看江屏画竹枝。"
        ],
        "title": "萍乡绝句",
        "id": "54a36ce6-f5eb-4970-b453-3c22d97de1ac"
    },
    {
        "author": "阮阅",
        "paragraphs": [
            "扶疏碧树想吾庐，近隔清江几舍余。",
            "少听光风吹剩水，未妨萧寺曝新书。"
        ],
        "title": "分宜绝句",
        "id": "62cfb14b-e5a2-4be7-ab5c-8f24b17443f8"
    },
    {
        "author": "阮阅",
        "paragraphs": [
            "门横路断竹为篱，雪色漫漫瓦屋稀。",
            "黄领青腰墟市罢，尽沽红酒夕阳归。"
        ],
        "title": "万载县",
        "id": "95e1b87e-6660-4a78-9c01-b935db18b157"
    },
    {
        "author": "阮阅",
        "paragraphs": [
            "上蔡人归古县封，蜀江依旧水流东。",
            "末山云散庵犹在，敖岭丹成井已空。"
        ],
        "title": "至上高邑",
        "id": "2a17042f-5ec2-400b-846a-8b41fde766d8"
    },
    {
        "author": "阮阅",
        "paragraphs": [
            "城外斜溪踏水过，不沿危磴却扪萝。",
            "明朝又入宜春去，想近湖湘山更多。"
        ],
        "title": "晓发上高",
        "id": "c14d98ea-bddd-4f6c-aae7-41dc2c52417c"
    },
    {
        "author": "阮阅",
        "paragraphs": [
            "孤猿啼处宿山村，读尽离骚自掩门。",
            "寓意偶成长短句，半窗灯火月黄昏。"
        ],
        "title": "宿路口驿",
        "id": "29bdb606-99e9-4e51-ae0e-4cdd5c914747"
    },
    {
        "author": "阮阅",
        "paragraphs": [
            "老僧搘竹面如灰，门闭寒云冷不开。",
            "车马纷纷多少客，端知不是爱山来。"
        ],
        "title": "禅慧寺",
        "id": "158110e9-9645-4347-b145-2b58829379b7"
    },
    {
        "author": "阮阅",
        "paragraphs": [
            "九峰深处是禅关，依旧居人说了然。",
            "一句本来男女话，当时应为灌溪传。"
        ],
        "title": "九峰",
        "id": "c009642d-0647-411d-8ffb-686c57cb4614"
    },
    {
        "author": "阮阅",
        "paragraphs": [
            "悠悠休问渡江萍，山人毛人丹已成。",
            "路入潇湘向西去，暮云寒日下孤城。"
        ],
        "title": "过萍乡",
        "id": "b764ea4e-2d75-48aa-aa0a-ba8c8af7c2f2"
    },
    {
        "author": "阮阅",
        "paragraphs": [
            "浅浅泸潇水，粼粼碧玉光。",
            "马蹄飞电疾，突过板桥霜。"
        ],
        "title": "题宣风驿",
        "id": "e7030f12-d58a-4f67-9500-94e922519290"
    },
    {
        "author": "阮阅",
        "paragraphs": [
            "无水不如三峡险，有山皆似七闽深。"
        ],
        "title": "句  其一",
        "id": "7649ad2f-c06e-4582-9ee6-c61248899b30"
    },
    {
        "author": "阮阅",
        "paragraphs": [
            "万壑深连郴水出，千山高拥石门开。"
        ],
        "title": "句  其二",
        "id": "6fde7fe3-24d6-4cc5-bec7-b736693e8d5d"
    },
    {
        "author": "吴可",
        "paragraphs": [
            "我不识赵子，见此便得之。",
            "谈笑出丘壑，粲然备四时。",
            "似闻月旦评，气压渊明诗。",
            "马卿宰白下，惯作烟云嬉。",
            "归来九衢尘，旧好不少移。",
            "殷懃着怀袖，亦足慰梦思。",
            "我本家北阜，一官老京师。",
            "颇怀月下松，披图觅幽姿。",
            "正恐林间鹤，怨我归无期。",
            "那知此心在，衡宇终栖迟。",
            "谁怜阿堵中，几有一斛泥。",
            "愿分溪上山，供我笏拄颐。"
        ],
        "title": "题马上元所藏赵墨隠画渊明四诗",
        "id": "4a9949e7-e308-4c65-903a-1717b5dfd89d"
    },
    {
        "author": "吴可",
        "paragraphs": [
            "往时家分宁，风俗喜追随。",
            "挽留杯酒间，往往醉如泥。",
            "比年舍临汝，闭关无相知。",
            "牢落三周星，淹泊一水湄。",
            "人事即渐熟，邻曲不复疑。",
            "闻有长者客，清谈颇忘疲。",
            "宗盟晚相遇，佳此野鹤姿。",
            "过我忽长鸣，倾倒胸中奇。",
            "借问所从来，半世游京师。",
            "羣贤共文字，声名冠当时。",
            "自得固有余，足能攀桂枝。",
            "上以荣北堂，下以光衰迟。",
            "故山未暇往，旧游不足思。",
            "墙东或可隠，便拟营茅茨。",
            "奇怀傲南窗，幽花撷东篱。",
            "是亦差可乐，去此将何为。",
            "恨未识胥邓，论交尚差池。",
            "不妨气类求，相与慰渴饥。",
            "同姓纷在眼，邈然弃如遗。",
            "此道已浇薄，君乃敦笃之。",
            "何当美盛德，老矣徒嗟咨。",
            "黄奶厄兵火，荒唐废文辞。",
            "毛子素偃蹇，岂复能发挥。",
            "谁为国士重，自有尚书诗。"
        ],
        "title": "吴秀才出示孙尚书诗求鄙作",
        "id": "9f67bcdd-ff88-42ca-9a73-5ae1a4ae379d"
    },
    {
        "author": "吴可",
        "paragraphs": [
            "清江料事错，来作刳肠翁。",
            "不知几许灵，堕此朽骨中。",
            "时出纵横文，随意侮儿童。",
            "谁识轩中人，本自无吉凶。",
            "平生不惊俗，要与众客同。",
            "人言可为鉴，试卜来年丰。"
        ],
        "title": "题质龟轩",
        "id": "a340e706-d4f3-4bc1-a1e7-8a5cc3930a16"
    },
    {
        "author": "吴可",
        "paragraphs": [
            "谁知望云眼，犯此没马尘。",
            "故山招不归，定为猿鹤嗔。",
            "煌煌帝王州，喜有东山人。",
            "频来云雾斋，阅公碧璘珣。",
            "要偿风月债，痛吟岩壑春。",
            "贤哉万卷藏，膏馥余八珍。",
            "空肠借一饱，已觉笑语新。",
            "肯学解颐公，凿壁恼四邻。",
            "大胜不求直，乐我平生真。"
        ],
        "title": "岩斋",
        "id": "24238623-4a0f-49e2-90a0-7182a3048e1d"
    },
    {
        "author": "吴可",
        "paragraphs": [
            "解衣一寮上，物色太窘束。",
            "栢禅费酬对，松官缚爵禄。",
            "此君真有道，虚心自岩谷。",
            "每以阅世人，得之定超俗。",
            "夜夜幽露寒，惊我庭下绿。",
            "独出万物表，清蟾映疏玉。",
            "嘉此烟雾姿，本无霜雪辱。",
            "朔风舞郊野，秀气压羣木。",
            "旧根走苔径，新梢出云屋。",
            "要令千亩广，会待春雨足。"
        ],
        "title": "筠寮",
        "id": "642e40be-1b0e-44cc-8e5b-7e2a8295b7c6"
    },
    {
        "author": "吴可",
        "paragraphs": [
            "谁有画鱼癖，诗社寻楚狂。",
            "真成戏新荷，径欲穿垂杨。",
            "余生堕辙中，恍然得濠梁。",
            "寓兴亦差乐，江湖庶相忘。"
        ],
        "title": "赠连楚狂",
        "id": "a339a108-c733-4dbe-b421-40bd817234ee"
    },
    {
        "author": "吴可",
        "paragraphs": [
            "四顾彭蠡湖，独知庐阜尊。",
            "叠嶂遍围绕，拱立犹儿孙。",
            "扶筇望瀑布，玉虹走祇园。",
            "回步寻虚亭，余流潄瑶琨。",
            "三峡夸幽险，下有万雷喧。",
            "龙渊神物家，孰敢窥清浑。",
            "归来有余思，妙音传梦魂。",
            "易舟大孤傍，山川出笼樊。",
            "生平数佳士，欢然笑语温。",
            "殊乡爱远客，一见如弟昆。",
            "直有卜邻意，便拟营柴门。",
            "惜别屡往还，遗酒盈瓶盆。",
            "回首幽居云，忽作聚墨昏。",
            "冈峦互起伏，时为烟雾吞。",
            "遥知急雨来，坐看风水奔。",
            "浮家若漂泊，且系古柳根。",
            "晚来喜新霁，遥岑淡余痕。",
            "岸花自妩媚，始怪秋色繁。",
            "近沙羣鹭惊，炯如积雪翻。",
            "林间问茅屋，欲与渔父言。",
            "想像翠霭中，疑有桃花源。",
            "津子请息肩，买醉溪上村。",
            "我亦睡篷底，辗转吟东屯。",
            "痛彼日月远，念此骨肉存。",
            "谁能致薪粲，庶几度寒暄。",
            "避秦岂本志，多病不复论。"
        ],
        "title": "舟中即事",
        "id": "011e6b03-55b5-4621-8ebd-9ec31184074e"
    },
    {
        "author": "吴可",
        "paragraphs": [
            "连侯爱画鱼，李侯爱画山。",
            "诗情动幽怀，摹写不少闲。",
            "骚雅移丹青，妙寄云水间。",
            "翻然欲登涉，试寻芷与兰。",
            "我不一音解，早年便挂冠。",
            "养拙颓檐下，任真亦足欢。",
            "敌骑践江浙，少长奔荆蛮。",
            "却行虎狼区，益知行路难。",
            "乱来战未息，老去食转艰。",
            "前年治南亩，颇喜人牛安。",
            "力耕日以广，心事日以宽。",
            "行当遂野性，策杖寻江干。",
            "云深几茅屋，柳映一柴关。",
            "扁舟鸣拨剌，危亭秀孱颜。",
            "安得两玉人，邻曲相追攀。",
            "真赏会心处，应当谢毫端。",
            "长哦洗兵马，随意罗杯盘。",
            "伯雅要倾倒，莫厌数往还。",
            "愿如三径松，余生同岁寒。"
        ],
        "title": "送李四清",
        "id": "1654b4b8-5171-4db1-8288-f4c6b4f77410"
    },
    {
        "author": "吴可",
        "paragraphs": [
            "文正活国手，颇恨见不及。",
            "宦游识其孙，想像高冠岌。",
            "岂但为交承，自是贤友执。",
            "尤思谈性命，微到鬼神泣。",
            "吾曹饮沧海，百川羹一吸。",
            "失却大官味，卷舌舐泥汁。",
            "因依既云久，临别百忧集。",
            "去去好护持，雨荷终不湿。"
        ],
        "title": "送王观",
        "id": "002a97f0-33ff-4065-bfc1-e7cfd18ef62d"
    },
    {
        "author": "吴可",
        "paragraphs": [
            "荒城住行李，故人亦淹留。",
            "稍迁墟丘间，爱此石泉幽。",
            "长夏晴复雨，风气如清秋。",
            "开樽茅茨下，焉能消百忧。",
            "客怀滞荆楚，念之成白头。",
            "今宵理归梦，一棹随风流。"
        ],
        "title": "避地桂杨山门招友人晚饮",
        "id": "8adbc798-c68f-4843-91e1-f639ac692093"
    },
    {
        "author": "吴可",
        "paragraphs": [
            "尘埃没我马，掉鞅吟公诗。",
            "诗中有江山，不觉在京师。",
            "下马自叩门，来寻元紫芝。",
            "欲扫名利心，笑挹丘壑姿。",
            "东檐坐无毡，北风吹酒巵。",
            "蟹螯互劝酬，坠车两不辞。",
            "听公击节吟，悲壮亦自奇。",
            "看公醉山倒，了不遣客归。",
            "客归意亦好，月色到处随。",
            "诗成月下写，淡墨任倾欹。",
            "平生不知韵，兴来聊续之。",
            "词达语更正，识者未必嗤。"
        ],
        "title": "过许醉吟痛饮月下戏书",
        "id": "8740303c-e880-4283-a604-2db4c5300da6"
    },
    {
        "author": "吴可",
        "paragraphs": [
            "探春逼残岁，幽香度寒原。",
            "欲看枝横水，会待月挂村。",
            "谁怜槁木中，妙有春风根。",
            "孤芳自一丘，不受烟雾昏。",
            "饱霜分疏瘦，下笑浪蕊繁。",
            "喜无蜂蝶知，那与桃李言。",
            "要当碧云暮，殷勤赋离魂。"
        ],
        "title": "探梅",
        "id": "b74fc7c1-bf22-45a1-af5f-f3cb67eec7b8"
    },
    {
        "author": "吴可",
        "paragraphs": [
            "寂然数椽下，独耀一宇内。",
            "脱落山水因，妙出仁智外。",
            "君看鉴中事，作止本无碍。",
            "年来识坐忘，唯余照心在。"
        ],
        "title": "泰定斋诗",
        "id": "fae88b05-b656-4b3d-b392-9e7e74f09761"
    },
    {
        "author": "吴可",
        "paragraphs": [
            "归来便闲适，松桧自俦侣。",
            "扶疏媚虚堂，初无一禽语。",
            "长哦柴桑诗，妙香吐云缕。",
            "平生壑源好，莲瓯发新乳。",
            "痛洗朝来忙，得意乃如许。",
            "轮蹄不到门，幽壁挂犀麈。",
            "笑拂维摩床，西窗睡秋雨。"
        ],
        "title": "安静斋诗",
        "id": "cb449c78-3b6c-4327-b5fa-c8973fee9bf1"
    },
    {
        "author": "吴可",
        "paragraphs": [
            "热官恼狂士，冰山倚严冬。",
            "此计定不长，会作须臾空。",
            "先生踏金门，大节孝与忠。",
            "能事不挂口，处之如无功。",
            "高隠百僚上，妙有渊明风。",
            "东垣着岩岫，南荣着桧松。",
            "疏窗澹山影，云雾穿玲珑。",
            "澄流粲锦石，一练摇青红。",
            "笑携玉色醪，酌彼千石钟。",
            "良时饮文字，此兴与谁同。",
            "为君指佳处，不落捷径中。",
            "从来论丘壑，风味过庾公。"
        ],
        "title": "失题",
        "id": "0d9a10df-7bac-4a5c-b604-e149e5a66b20"
    },
    {
        "author": "吴可",
        "paragraphs": [
            "羣儿只解秘金玉，百岁作痴空润屋。",
            "君家胜味渠不知，掉头归来北窗读。",
            "插架整整三万签，谁何有书真不然。",
            "是中文字到蝌蚪，补亡应得由庚篇。",
            "异锦千囊更妙好，中有玉奁藏小草。",
            "不烦脱帽苦挥毫，漫说惊蛇杂飞鸟。",
            "摩挲鼎彝自笑语，碧晕堆花久瘗土。",
            "悬知百好堕儿戏，此物一出吞万古。",
            "客来错恶初不解，把玩殷懃定为怪。",
            "我知此老极不浅，规模正欲超三代。"
        ],
        "title": "秘古堂诗",
        "id": "f1e4fb7c-f9de-4cf4-9c72-51439d6ec44c"
    },
    {
        "author": "吴可",
        "paragraphs": [
            "老木拔云苍翠起，新篁挟雨枝叶美。",
            "下有数峰莓苔寒，先生俯仰一笑喜。",
            "乘兴把书坐秋风，超然吐论飞长虹。",
            "客星忽去璧月上，陶陶醉卧玻璃中。"
        ],
        "title": "题翘翠轩诗",
        "id": "f3abe40b-ae41-46ef-b55d-9e0e52c0d67b"
    },
    {
        "author": "吴可",
        "paragraphs": [
            "李侯平生无他好，眼中黄卷常自娱。",
            "明窗危坐对贤圣，鼓吹不可一日无。",
            "欣然会意便忘食，心醉何止勤三余。",
            "几年携家避盗寇，尚得戏彩乘潘舆。",
            "摄官江外有何好，阔步日边真良图。",
            "试求假直亦不恶，他年不减行秘书。"
        ],
        "title": "李氏娱书斋",
        "id": "385e1cb5-e61e-4961-9c64-8c2d486ff140"
    },
    {
        "author": "吴可",
        "paragraphs": [
            "先生视草白玉堂，文章一出自名世。",
            "分光莲烛真为荣，拭吐龙巾何足拟。",
            "艮岑夜召趋神霄，怜我婆娑百僚底。",
            "紫禁欢传拜左辖，漫刺走贺城南第。",
            "羸僮瘦马堂阶下，叹我粗官殊少味。",
            "惊闻一麾出燕山，旆旌遽下云汉间。",
            "睿思官曹方顾宠，笑我翻然归挂冠。",
            "金兵南来郡国破，二圣北狩天步艰。",
            "黎元鼎沸死乡土，士夫云扰奔荆蛮。",
            "一人尝胆固不易，诸将束胸今何难。",
            "朝来喜见舂陵客，问讯先生多翰墨。",
            "怀古伤时初不忘，回首长安泪横臆。",
            "君不见虎踞龙盘气象雄，王者都此成大功。",
            "遥知庙堂有高论，似闻天跸移江东。",
            "几年中兴要贤俊，颇怀仲父安东晋。"
        ],
        "title": "故人来自舂陵出示初寮翰墨感时怀旧辄为长句",
        "id": "ca637d5d-b584-4672-8463-5037ed27ef9c"
    },
    {
        "author": "吴可",
        "paragraphs": [
            "饮中境界妙四海，楚屈未知风俗淳。",
            "陶然席地已忘载，夜缚瓮下初不嗔。",
            "逃禅骂坐本真率，时一中之眇万物。",
            "纵兵端欲卷愁城，乐贤未始忘欢伯。",
            "佳处风光殊可人，好德悬知必有邻。",
            "黄花解劝张季鹰，俗妇那识刘伯伦。",
            "世间万物败人意，不如常作个中计。"
        ],
        "title": "醉乡诗",
        "id": "b1ac4fc1-808a-465d-b232-8b2063c7caf7"
    },
    {
        "author": "吴可",
        "paragraphs": [
            "孤吟梅花望神京，浇愁恨无双玉瓶。",
            "上林顾影一坐倾，高楼忍作昭华声。",
            "避兵南州老云壑，风味依然殊不恶。",
            "岁暮浑无驿使来，一笑天涯共流落。",
            "行寻岭头路几许，欲买幽园叹贫窭。",
            "清客那知日边事，独坐茅茨对烟雨。"
        ],
        "title": "山居见梅",
        "id": "bd51712f-4c47-4730-9c35-7e866a75773c"
    },
    {
        "author": "吴可",
        "paragraphs": [
            "几年官军破郡邑，远客孤村谁脱急。",
            "卧听邻鸡三鼓鸣，流言敌骑一宵及。",
            "抱衾携幼强趋走，复岭重山且深入。",
            "为闻北人畏和暖，安得如今便惊蛰。",
            "长秋南奔苦岚瘴，翠华连巡犯卑湿。",
            "顾我飘零岂足念，注目寒江忘久立。"
        ],
        "title": "夜闻警",
        "id": "6d372cbe-e723-40a9-9968-4266c239fdec"
    },
    {
        "author": "吴可",
        "paragraphs": [
            "劲敌谋应大，春来势转雄。",
            "烽烟惊北阙，鼙鼓战东风。",
            "雪舞愁云外，花飞泪眼中。",
            "翠华行乐处，戈甲照寒空。"
        ],
        "title": "即事",
        "id": "e6d12f31-0ccd-471d-8dd1-74e44a35c36f"
    },
    {
        "author": "吴可",
        "paragraphs": [
            "乱後时通问，飘流尚此身。",
            "干戈伤白发，桃李自青春。",
            "故国田畴远，殊方盗贼频。",
            "知君怀老伴，诗酒慰情亲。"
        ],
        "title": "寄李道夫",
        "id": "140b8826-f9a4-4932-9412-f2424a6e0bef"
    },
    {
        "author": "吴可",
        "paragraphs": [
            "延步石城坞，迢迢去兴长。",
            "野田耕晚雪，寒树倚斜阳。",
            "载酒追狂客，论才得漫郎。",
            "无因遂高蹈，时复借山房。"
        ],
        "title": "游清凉寺",
        "id": "aee8c84f-bd02-456f-baf1-697a6ca6c7f9"
    },
    {
        "author": "吴可",
        "paragraphs": [
            "渭川分一种，亲植隠岩东。",
            "有实终来凤，无心自化龙。",
            "疏阴留夜月，清韵起秋风。",
            "待养鳌竿就，沧溟作钓翁。"
        ],
        "title": "养竹",
        "id": "d9943adb-50c3-48b4-85b3-b18e3995e1ac"
    },
    {
        "author": "吴可",
        "paragraphs": [
            "时危伤去国，岁晚强登城。",
            "过雁书难问，穷途泪欲倾。",
            "江湖归客梦，梅柳故园情。",
            "倚杖空凝竚，行藏竟不成。"
        ],
        "title": "登临川城",
        "id": "fc2efc59-43e7-432f-b4ec-325f06706c6e"
    },
    {
        "author": "吴可",
        "paragraphs": [
            "久客江湖远，频年道路艰。",
            "干戈侵海内，猿鹤老山间。",
            "地僻林泉古，云深日月闲。",
            "余生犹转徙，清梦遶柴关。"
        ],
        "title": "怀归",
        "id": "8b32138f-be8e-4d85-9b6d-9ac758f3544e"
    },
    {
        "author": "吴可",
        "paragraphs": [
            "戈甲何为盛，田园已就荒。",
            "仅能移北阜，未暇隠东墙。",
            "寂寞交亲远，漂零道路长。",
            "归心随断雁，离思感垂杨。",
            "避寇湘江外，依刘汝水傍。",
            "闾阎嗟偪仄，登眺喜宽凉。",
            "远岫谁能屐，寒溪竟欲航。",
            "冰盘悲玉井，风簟爱筠床。",
            "地尽妖氛气，春余草木光。",
            "宝熏烟雾细，仙茗笑谈香。",
            "接武青云路，论文绿野堂。",
            "虎皮空自悦，猿臂定谁攘。",
            "取友真多益，求田苦未臧。",
            "撑肠披锦绣，潄石饱膏肓。",
            "隠逸追元亮，风骚近子昂。",
            "栖鸦啼古堞，幽槛倚斜阳。",
            "离乱知谁健，行藏只自伤。",
            "旧巢看燕燕，今雨任浪浪。",
            "道胜依鹙子，才高叹夜郎。",
            "五峰兴不浅，星汉拟文章。"
        ],
        "title": "次韵曾中父登临川郡楼书事",
        "id": "0c91ae67-b4b6-41b5-9fe2-dd64d3b16a3b"
    },
    {
        "author": "吴可",
        "paragraphs": [
            "野税那知笋豉香，伊蒲淡泊喜初尝。",
            "自怜老去能忘肉，谁谓朝来已彻姜。",
            "脍玉有名污浄供，蒪丝无味诳枯肠。",
            "此君苗裔风流在，三韭何须学庾郎。"
        ],
        "title": "友人惠笋豉",
        "id": "f4b7ea72-3f93-4f7a-b4a6-fbb29f280d8a"
    },
    {
        "author": "吴可",
        "paragraphs": [
            "远烦招隠费长吟，缓急方知故旧心。",
            "怀土若为家直渎，避喧真欲客横林。",
            "人材何敢追连璧，气类聊能拟断金。",
            "卜筑要须孤绝处，落花流水恐相寻。"
        ],
        "title": "谢友人约居横林",
        "id": "85d61760-04bd-4aff-a6ca-bc033455244a"
    },
    {
        "author": "吴可",
        "paragraphs": [
            "回首长安泪满衣，东风如旧鬓成丝。",
            "扶持衰病元无术，感叹飘零漫有诗。",
            "那信梦魂随北雁，忍看霜雪满南枝。",
            "幽居只合从公等，自笑年来见事迟。"
        ],
        "title": "春雪後寄范长民",
        "id": "51b53ffe-6914-4102-b273-902edee0de57"
    },
    {
        "author": "吴可",
        "paragraphs": [
            "倒指烟尘岁月深，引杯看剑漫悲吟。",
            "平生自叹雕虫手，末路空惭舐犊心。",
            "剩喜星郎上云汉，苦怜鹤发避山林。",
            "君家伯仲真廊庙，痛为中兴惜寸阴。"
        ],
        "title": "呈秦楚材",
        "id": "bd84e10b-d183-486a-a1c8-2244741b465b"
    },
    {
        "author": "吴可",
        "paragraphs": [
            "邻笛声哀不自安，转移宫调几多般。",
            "梦回飞蝶三千里，月照高楼十二栏。",
            "别鹤唳长秋露重，老龙吟苦夜潭寒。",
            "清愁一晌知何限，待启菱花向晓看。"
        ],
        "title": "和人闻笛",
        "id": "dc3c0aca-7b55-49bc-a41a-8ff3ef84c3d6"
    },
    {
        "author": "吴可",
        "paragraphs": [
            "此老作亭苍翠间，定知胸次有东山。",
            "朝阳破雾烘林影，醉袖扶花绕髻鬟。",
            "露警丹哥传妙响，云眠碧友自清闲。",
            "欲专一壑从来事，回首尘埃亦厚颜。"
        ],
        "title": "簇翠亭",
        "id": "dde5d2f4-9417-404d-b436-0aff9aed8fa2"
    },
    {
        "author": "吴可",
        "paragraphs": [
            "舣舟星渚得幽寻，问讯先生隠翠岑。",
            "欲礼光明依浄社，便随气类老香林。",
            "貂金且换陶潜醉，囊锦聊追白傅吟。",
            "坡客飘零有公在，与谁挥泪说知音。"
        ],
        "tags": [
            "庐山"
        ],
        "title": "庐山香林访赵德麟",
        "id": "e89c472a-6ac8-4be0-8b46-fe229869e003"
    },
    {
        "author": "吴可",
        "paragraphs": [
            "柳未摇金草未芽，寻幽逸兴属诗家。",
            "不辞山下五六里，为爱枝头三四花。",
            "喷月清香犹吝惜，印溪疏影恣横斜。",
            "固应羞涩怯寒峭，结子成阴已有涯。"
        ],
        "title": "探梅",
        "id": "6a10d597-64b2-49ab-8166-79e55ff5f274"
    },
    {
        "author": "吴可",
        "paragraphs": [
            "圣泽朝来浄世缘，不教仙骨堕儒门。",
            "金龟换酒当年客，白鹿升天後世孙。",
            "泉石招君友猿鹤，利名怜我醉朝昏。",
            "麻衣笑着掉头去，何处抱琴追绮园。"
        ],
        "title": "送李秀才为道士",
        "id": "96b642e3-6604-4f4c-bb19-a2b84b08ee9f"
    },
    {
        "author": "吴可",
        "paragraphs": [
            "仆已疲劳马已颓，忍能日日犯风埃。",
            "前山断处後山出，旧雨晴时新雨来。",
            "梅子有情沿路熟，麦花无数及时开。",
            "一春客里消磨尽，举眼豫章安在哉。"
        ],
        "title": "豫章道中",
        "id": "c4aa3f31-7a21-400c-a40b-ef670f213042"
    },
    {
        "author": "吴可",
        "paragraphs": [
            "佳节初回苦未凉，疏林高下半青黄。",
            "佩茱颇喜人犹健，采菊还怜蝶尚狂。",
            "不惜登山聊举句，欲因戏马漫擎苍。",
            "笑欹醉帽归来晚，稍觉幽庭月似霜。"
        ],
        "title": "九日",
        "id": "a9be8422-dc62-416a-b264-31ca1f42bd00"
    },
    {
        "author": "吴可",
        "paragraphs": [
            "客里登高意若何，笑扶藜杖兴还多。",
            "叶金委地谁能布，山剑横天不受磨。",
            "随遇可无挥翰手，感时空有断肠歌。",
            "尚怜把菊烟尘外，自镜衰容半欲酡。"
        ],
        "title": "次韵黄簿九日",
        "id": "8d62e359-e3d0-4d17-9edd-aac3a74ea545"
    },
    {
        "author": "吴可",
        "paragraphs": [
            "田庐寂寂近塘坳，仕路纷纷久绝交。",
            "多病未能从五柳，避喧端欲老三茅。",
            "白云那忍闲归岫，紫燕空惭漫累巢。",
            "闻道金坛有仙隠，梦回清月堕林梢。"
        ],
        "title": "寄米元晖",
        "id": "65572705-9c19-4212-82f8-fcf7df930809"
    },
    {
        "author": "吴可",
        "paragraphs": [
            "密竹藏啼鸟，荒村起白烟。",
            "人行秋色里，家在夕阳边。"
        ],
        "title": "野步",
        "id": "dd03b976-7f9e-4b8c-9c29-29cf3e82b6d9"
    },
    {
        "author": "吴可",
        "paragraphs": [
            "索索风摇幕，亭亭月过墙。",
            "晴雷推粉磨，夜雨压槽床。"
        ],
        "title": "夜坐",
        "id": "228ccfb7-a888-4c11-aeec-fb71f26edccd"
    },
    {
        "author": "吴可",
        "paragraphs": [
            "南国春光一半归，杏花零落雨霏微。",
            "新晴院宇寒犹在，晓絮欺风不肯飞。"
        ],
        "title": "春霁",
        "id": "d8dc2c22-1518-4e22-934d-28ef85746498"
    },
    {
        "author": "吴可",
        "paragraphs": [
            "门外绿杨啼乳鸦，弄黄梅子压枝斜。",
            "残书读罢无功课，遶径来寻未落花。"
        ],
        "title": "春晚  其一",
        "id": "f1d738fe-272d-4131-8200-61bef4e2aec5"
    },
    {
        "author": "吴可",
        "paragraphs": [
            "蜂儿撷蕊趁花心，燕子衔泥掠柳阴。",
            "处处浸秧黄乍吐，护田肥水半篙深。"
        ],
        "title": "春晚  其二",
        "id": "fb7c8952-a9fb-4b93-9f3a-d573951ebb71"
    },
    {
        "author": "吴可",
        "paragraphs": [
            "幽居懒慢养余生，强为春风处处行。",
            "藉草弄花终少味，寻山爱竹尚多情。"
        ],
        "title": "踏青",
        "id": "a470adb8-7458-4dcf-9e14-cb20f3f92c49"
    },
    {
        "author": "吴可",
        "paragraphs": [
            "竹杖芒鞋蹋短蓬，没篙春水饱帆风。",
            "两关三寺山无数，尽在蒙蒙烟雨中。"
        ],
        "title": "过巢邑",
        "id": "3a34f3c6-5332-45a3-9145-2002897d3e64"
    },
    {
        "author": "吴可",
        "paragraphs": [
            "凿井耕田仅万家，农夫农妇毕丝麻。",
            "夜来得雨陂塘足，村北村南罢踏车。"
        ],
        "title": "村居",
        "id": "894bc28b-6fa8-45c5-8aba-06a9dfcdb185"
    },
    {
        "author": "吴可",
        "paragraphs": [
            "荒陂终日水车鸣，村北村南共一声。",
            "掠面轻风吹小雨，鄙夫诗向此时成。"
        ],
        "title": "荒陂",
        "id": "5c873d73-a35d-49cd-9c16-3ee7237b0d00"
    },
    {
        "author": "吴可",
        "paragraphs": [
            "秋色何妨陪露菊，岁寒真欲友霜筠。",
            "只应涧底桃花笑，苦爱微官不避秦。"
        ],
        "title": "松",
        "id": "e886fb23-3dab-494c-8877-ae9465c444bc"
    },
    {
        "author": "吴可",
        "paragraphs": [
            "野树疏疏透夕阳，归鸦零乱不成行。",
            "春风可是闲来往，时送江梅一阵香。"
        ],
        "title": "晚步",
        "id": "ab93a832-c5cd-4c41-9380-290127bff548"
    },
    {
        "author": "吴可",
        "paragraphs": [
            "冰柱雪车谁复作，矾头凌面未能摹。",
            "北窗挥汗浑无奈，漫借君家却暑图。"
        ],
        "title": "书却暑图後",
        "id": "d1acdf88-d828-4eb4-b246-668ca724d035"
    },
    {
        "author": "吴可",
        "paragraphs": [
            "楚酒困人三日醉，园花着雨百般红。",
            "凭谁画出陈居士，亭角寻诗满袖风。"
        ],
        "title": "偶赠陈居士",
        "id": "f935a40e-833f-4c17-9f9f-093d893ed2b1"
    },
    {
        "author": "吴可",
        "paragraphs": [
            "村巷深深桑柘烟，园林寂静落花天。",
            "柴门有客忙相揖，摇手低声蚕大眠。"
        ],
        "title": "村巷诗",
        "id": "f050335b-545f-4dd8-af3c-41c0546e4525"
    },
    {
        "author": "吴可",
        "paragraphs": [
            "两两垂髫窈窕娘，含羞无语莳青秧。",
            "翻思贵室千金女，笑倚红楼抹晓妆。"
        ],
        "title": "田家女",
        "id": "7fd68ecb-6ca2-4a6e-a6b1-bc5b450f3941"
    },
    {
        "author": "吴可",
        "paragraphs": [
            "初凉宜夜透衣罗，时见流星度绛河。",
            "渐觉露漙金掌重，梧桐影外月明多。"
        ],
        "title": "初凉",
        "id": "dfff3e07-a80a-4424-8246-6075e33f9d1c"
    },
    {
        "author": "吴可",
        "paragraphs": [
            "小醉初醒过竹村，数家残雪拥篱根。",
            "风前有恨梅千点，溪上无人月一痕。"
        ],
        "title": "小醉",
        "id": "51a57965-ee6a-4d2a-8381-8cc86c298a58"
    },
    {
        "author": "吴可",
        "paragraphs": [
            "无聊病酒对残春，帘幕重重更掩门。",
            "恶雨斜风花落尽，小楼人下欲黄昏。"
        ],
        "title": "病酒",
        "id": "03ea2dec-00dc-4fdd-a40c-1eb3518bddad"
    },
    {
        "author": "吴可",
        "paragraphs": [
            "□□□□□□□，□□□□□□□。",
            "□□□□思如冬，露下紫薇花影中。",
            "长哦白雪明光宫，众泉涌此万卷胸。"
        ],
        "title": "戏作冷语",
        "id": "49f3aeda-b4f3-4c04-8a9d-87f23633e96f"
    },
    {
        "author": "吴可",
        "paragraphs": [
            "蜀魄悲鸣楚国春，试凭清些与招魂。",
            "柔肠欲断云横岭，幽梦初回月挂村。",
            "客舍花光随野水，故园柳色负柴门。",
            "饱闻锦里无穷乐，早晚归来访子孙。"
        ],
        "title": "次韵刘元举子规",
        "id": "acca66d0-8ae6-4026-907e-fb6ee1db92f2"
    },
    {
        "author": "吴可",
        "paragraphs": [
            "病来谩喜折钗股，老去尚怀双脊龙。",
            "他日扁舟会乘兴，摩挲圭璧小从容。"
        ],
        "title": "赠戴彦衡",
        "id": "1449fcfb-115a-4d62-a9f4-ac3b71ee5062"
    },
    {
        "author": "吴可",
        "paragraphs": [
            "学诗浑似学参禅，竹榻蒲团不计年。",
            "直待自家都了得，等闲拈出便超然。"
        ],
        "title": "学诗  其一",
        "id": "d1b86fa8-46fc-4f04-b6de-87df87694381"
    },
    {
        "author": "吴可",
        "paragraphs": [
            "学诗浑似学参禅，头上安头不足传。",
            "跳出少陵窠臼外，丈夫志气本冲天。"
        ],
        "title": "学诗  其二",
        "id": "56e4ff56-82e3-4447-aff7-d235ed99b80a"
    },
    {
        "author": "吴可",
        "paragraphs": [
            "学诗浑似学参禅，自古圆成有几联。",
            "春草池塘一句子，惊天动地至今传。"
        ],
        "title": "学诗  其三",
        "id": "6115ba86-a7a2-4662-8624-69a3ccc524a4"
    },
    {
        "author": "吴可",
        "paragraphs": [
            "寿宁闲锁翰林春，月明空照琼花影。"
        ],
        "title": "句",
        "id": "673f40fb-c88a-4906-8aa1-da3ee160e6d4"
    },
    {
        "author": "张耒",
        "paragraphs": [
            "君家诚易知，易知独难忘。",
            "西风墙头吹叶黄，虫丝当户理秋光。",
            "翠屏碧簟生朝凉，床头蟋蟀见焚香。",
            "鲛绡缬，双凤凰，上元绿鬓遮耳珰。",
            "来车去马官道旁，碧云传情何处郎，相望玉树啼寒螀。"
        ],
        "title": "君家诚易知曲",
        "id": "5165ecf1-016c-4ee5-a372-3f77fce197a8"
    },
    {
        "author": "张耒",
        "paragraphs": [
            "武昌云旗蔽天赤，夜筑于湖洗锋镝。",
            "巴滇騄骏风作蹄，去如灭没来不嘶。",
            "日围万里缠孤壁，虏气如霜已潜释。",
            "蛇矛贱士识天颜，玉帐髯奴落妖魄。",
            "君不见铜驼陌上尘沙起，胡骑春来饮瀍水。",
            "浮江天马是龙儿，蹙踏扬州开帝里。",
            "王气高悬五百秋，弄兵老濞空白头。",
            "石城战骨卧秋草，更欲君王分上流。"
        ],
        "title": "于湖曲",
        "id": "5407619a-0b66-497a-aa81-95d1fdbbbe6b"
    },
    {
        "author": "张耒",
        "paragraphs": [
            "西津折苇鸣策策，蟾蜍光入芙蓉白。",
            "山头不雨贾船稀，日日门前江水窄。",
            "将欲烜赫招行人，旋起丹楼照长陌。",
            "银屏深蔽玉笙闲，自擘新橙饮北客。",
            "倏离暂合心未果，泪莹双眸为谁堕。"
        ],
        "title": "襄阳曲",
        "id": "30a3e314-67d0-402a-8585-8bf149d73870"
    },
    {
        "author": "张耒",
        "paragraphs": [
            "秋风西来入庭树，攀条正念征人苦。",
            "空窗自织不敢任，鸣机愁寂如鸣橹。",
            "练成欲裁新丝香，抱持含愁叔姑堂。",
            "别来不见衣觉窄，试比小郎身更长。"
        ],
        "title": "寄衣曲",
        "id": "dcddb875-075a-489a-b4ed-ca500e8e576a"
    },
    {
        "author": "张耒",
        "paragraphs": [
            "江蒲芽白江水绿，江头花开自幽淑。",
            "人家晨炊欲熟时，旋去网鱼惟所欲。",
            "往来送租只用船，未省泥沙曾污足。",
            "有钱买酒醉邻畔，终日数口常在目。",
            "不学长安贵公卿，每念离心寄朱毂。",
            "朝游岩廊暮海岛，谴人未归身自到。"
        ],
        "title": "江南曲",
        "id": "20d8f30a-1d1c-4821-bbad-97ab8f1c1b39"
    },
    {
        "author": "张耒",
        "paragraphs": [
            "白首南朝女，愁听异域歌。",
            "收兵颉利国，饮马胡卢河。",
            "毳布腥膻久，穹庐岁月多。",
            "雕窠城上宿，吹笛泪滂沱。"
        ],
        "title": "怨曲二首  其一",
        "id": "cf6d734c-2f3f-4aa1-b9d8-36cab82a411f"
    },
    {
        "author": "张耒",
        "paragraphs": [
            "祖席驻征桡，开帆复信潮。",
            "隔筵桃叶泣，吹管杏花飘。",
            "船去鸥飞阁，人归鹿上桥。",
            "别离惆怅泪，江鹭宿红蕉。"
        ],
        "title": "怨曲二首  其二",
        "id": "263ce69d-f97f-4dd9-852c-f8b981101741"
    },
    {
        "author": "张耒",
        "paragraphs": [
            "寿阳楼前淮水碧，寿阳美女如脂白。",
            "李郎青鬓照青衫，曾在花前作狂客。",
            "伯劳睡重花枝晚，时许蜻蜓一偷眼。",
            "欢娱虽少恨已多，纤手红笺挥翠管。",
            "淮阳归来春已暮，夜夜梦魂淮上去。",
            "欲歌旧曲只添愁，画得双蛾不能语。",
            "有客南来从寿春，众人笑问动精神。",
            "自从柳别章台後，攀折风光知几人。",
            "已伴春衫辞侧帽，不怕娇啼随意笑。",
            "嗟君耿耿独相思，须信多情是年少。"
        ],
        "title": "寿阳歌",
        "id": "0ad51e4c-fddd-4d50-842c-5497e85aa73e"
    },
    {
        "author": "张耒",
        "paragraphs": [
            "暑天三月元无雨，云头不合惟飞土。",
            "深堂无人午睡余，欲动身先汗如雨。",
            "忽怜长街负重民，筋骸长彀十石弩。",
            "半衲遮背是生涯，以力受金饱儿女。",
            "人家牛马系高木，惟恐牛躯犯炎酷。",
            "天工作民良久艰，谁知不如牛马福。"
        ],
        "title": "劳歌",
        "id": "c041c069-09d5-47f5-95dc-c91e5e2c7d51"
    },
    {
        "author": "张耒",
        "paragraphs": [
            "晚云欲着树，中夜一犂雨。",
            "老农呼子孙，力作莫辞苦。",
            "风吹润土如炊香，烹鸡为黍饷南冈。",
            "我知圣人在明堂，元年已是丰年祥。"
        ],
        "title": "春雨谣",
        "id": "84cb492c-cffe-4b33-996a-81750cc6fe6c"
    },
    {
        "author": "张耒",
        "paragraphs": [
            "骍弓鹊角苍雕羽，金错旗竿画貔虎。",
            "长驱直踏老上庭，手拔干将斩狂虏。",
            "归来解甲见天子，金印悬腰封万户。",
            "自为大汉上将军，高揖羣公佐明主。"
        ],
        "title": "少年行三首  其一",
        "id": "34b90acc-71dc-44bc-8cad-d4c31b6ca2cf"
    },
    {
        "author": "张耒",
        "paragraphs": [
            "人生岂合长贫贱，师事黄公曾习战。",
            "英雄天子伐匈奴，初拜将军二十余。",
            "黄尘昼飞羽如插，身射单于碎弓甲。",
            "从来书生轻武夫，坐遣挥毫写勋业。"
        ],
        "title": "少年行三首  其二",
        "id": "378e4880-c332-43eb-a6b5-675c21f83905"
    },
    {
        "author": "张耒",
        "paragraphs": [
            "少年卖珠登主门，主家千金惜一身。",
            "绿鞴请罪见天子，尚得君王呼主人。",
            "斗鸡走马长安道，豪杰驱来奉谈笑。",
            "汉庭碌碌公与侯，畏祸忧诛先白头。"
        ],
        "title": "少年行三首  其三",
        "id": "e4f8eb07-88c2-40e6-be21-b281a29867e3"
    },
    {
        "author": "张耒",
        "paragraphs": [
            "共饭何草草，客来从远道。",
            "倾壶得残酒，聊以开怀抱。",
            "年将半百两鬓华，谪官憔悴来天涯。",
            "神理可冯吾道在，不应长遣路人嗟。"
        ],
        "title": "谪官黄州至南顿驿同李从圣叔侄小饮",
        "id": "5e3ad2bb-3ef6-424a-b36d-1933494f8071"
    },
    {
        "author": "张耒",
        "paragraphs": [
            "洞房飞香作春雾，仙人劝酒香中语。",
            "明眸第二紫云娘，莺学歌声柳如舞。",
            "蹙眉长歌澧有兰，银钩请君春草篇。",
            "繁弦高张烛烧夜，玉壶未尽参在天。",
            "春泥雪消淮上路，东风浪头惊客橹。",
            "恼公旧事几梦魂，过眼相逢一风雨。",
            "黄流清洛上天汉，吴山洞庭藏水府。",
            "谩题诗句寄归舟，江口风狂那得渡。"
        ],
        "tags": [
            "洞庭湖"
        ],
        "title": "代赠",
        "id": "22b17430-061e-4fef-9788-48edf17f3bfb"
    },
    {
        "author": "张耒",
        "paragraphs": [
            "过作抛人去，非真我独知。",
            "如何立不定，却有独来时。"
        ],
        "title": "代嘲",
        "id": "751aec47-b362-4983-b888-b2d759de295c"
    },
    {
        "author": "张耒",
        "paragraphs": [
            "牧牛儿，远陂牧。",
            "远陂牧牛芳草绿，儿怒掉鞭牛不触。",
            "涧边古柳南风清，麦深蔽日野田平。",
            "乌犍砺角逐春行，老牸卧噍饥不鸣。",
            "犊儿跳梁没草去，隔林应母时一声。",
            "老翁念儿自携饷，出门先上冈头望。",
            "日斜风雨湿蓑衣，拍手唱歌寻伴归。",
            "远村放牧风日薄，近村牧牛泥水恶。",
            "珠玑燕赵儿不知，儿生但知牛背乐。"
        ],
        "title": "牧牛儿",
        "id": "7613f5d0-f04b-4190-b38a-e881a9c34e9f"
    },
    {
        "author": "张耒",
        "paragraphs": [
            "未必蝤蛴如素领，故应新月学蛾眉。",
            "引成密约因言笑，试得真情是别离。",
            "罇酒且倾寒琥珀，泪妆更看薄臙脂。",
            "北城月落乌啼後，便是孤舟肠断时。"
        ],
        "title": "赠人三首次韵道卿  其一",
        "id": "b220edd8-a067-4fc4-90ef-6034bc6e0b18"
    },
    {
        "author": "张耒",
        "paragraphs": [
            "醉里纷纷散别筵，醒来客枕一灯前。",
            "黄茅野岸三更月，春水长亭十里船。",
            "一点泪凭谁寄与，十年香在恨依然。",
            "空疑窗外梅花发，珠箔青楼若个边。"
        ],
        "title": "赠人三首次韵道卿  其二",
        "id": "770f8e3f-7ab0-4db2-8e9f-4a0c3a6376ca"
    },
    {
        "author": "张耒",
        "paragraphs": [
            "可是相逢意便深，为郎巧笑不须金。",
            "门前一尺春风髻，窗外三更夜雨衾。",
            "别燕从教灯见泪，夜窗惟有月知心。",
            "东西芳草浑相似，欲望高城何处寻。"
        ],
        "title": "赠人三首次韵道卿  其三",
        "id": "f35b5244-839d-43d6-994f-1abac2ad381a"
    },
    {
        "author": "张耒",
        "paragraphs": [
            "菡萏香莲十顷陂，小姑贪戏采莲池。",
            "晚来弄水船头湿，更脱新裙裹鸭儿。"
        ],
        "tags": [
            "宋词三百首",
            "女子",
            "卷一·唐五代词"
        ],
        "title": "采莲子",
        "id": "48866f33-5aaf-4c74-96f7-2454c422cba2"
    },
    {
        "author": "张耒",
        "paragraphs": [
            "春丝惹恨鬓云垂，媚态愁容半在眉。",
            "早是思深难语别，可堪肌瘦不胜衣。",
            "眼前有恨景尤速，门外无情车载脂。",
            "自笑不如天上月，尊前犹有见郎时。"
        ],
        "title": "倚声制曲三首  其一",
        "id": "7dcc05d3-397f-42af-a914-c8098b099576"
    },
    {
        "author": "张耒",
        "paragraphs": [
            "不恨因缘不恨天，强持牙板向罇前。",
            "阳关一曲动山月，别泪千行盈酒船。",
            "薄命有情今已矣，傍人无意亦凄然。",
            "愿君学取梁间燕，秋去春来到妾边。"
        ],
        "title": "倚声制曲三首  其二",
        "id": "03bf9a35-280f-4037-8938-ae190160a321"
    },
    {
        "author": "张耒",
        "paragraphs": [
            "山未高兮水不深，此情此意薄千金。",
            "今朝酒伴双垂泪，明夜灯前独拥衾。",
            "玉筯异时空见迹，麈犀千里亦通心。",
            "桃源路绝无人到，应许刘郎再访寻。"
        ],
        "title": "倚声制曲三首  其三",
        "id": "b856b2fc-ae50-4598-9ffd-1e7938966817"
    },
    {
        "author": "张耒",
        "paragraphs": [
            "读堂中之书兮，以致子之眠。",
            "饮堂中之酒兮，以休子之言。",
            "是非杂然于子之耳兮，付庭中之叹蚓，与夫木上之鸣蝉。",
            "庶几养生而保和兮，穷子之年。"
        ],
        "title": "刘壮舆是是堂歌",
        "id": "c8a800f1-2a56-45af-a0d8-5f9a847c844e"
    },
    {
        "author": "张耒",
        "paragraphs": [
            "高高花飞惊愁颜，珠帘昼锁春风闲。",
            "少年金鞍照秦地，玉巵双覆尘埃间。",
            "花间蝴蝶双飞舞，感触深心心更苦。",
            "昨夜阴云数尺许，连宵变作西窗雨。"
        ],
        "title": "独处愁",
        "id": "7abe8ca3-2cf9-463b-9499-de870e2c4e87"
    },
    {
        "author": "张耒",
        "paragraphs": [
            "远别离，明当入蜀去。",
            "酒酣日落客心惊，起与仆夫先议路。",
            "引车在庭牛在槽，桐枝袅袅秋风豪。",
            "别情惆怅气不下，酒觞翻污麒麟袍。",
            "缓缓清歌慰幽独，不惜更长更烧烛。",
            "赠君发上古搔头，莫易此心如此玉。",
            "平生每笑花飞片，东家吹落西家怨。",
            "但得归时似别时，相知何必长相见。"
        ],
        "title": "远别离",
        "id": "7bcbd2f1-8c29-4e34-a222-0737123d8575"
    },
    {
        "author": "张耒",
        "paragraphs": [
            "人生动与衣食关，百年役役谁为闲。",
            "四时睡足鞍马上，去岁钱塘今长安。",
            "车愁羊肠夜险折，船畏人鲊晨惊湍。",
            "九州一身恨自惜，使我颜色常鲜欢。",
            "天地一气成万象，融即是江结是山。",
            "再愿洪垆泻融结，万世更无行路难。"
        ],
        "title": "行路难",
        "id": "35d85dcc-46ca-4080-b301-5e4023ad21a7"
    },
    {
        "author": "张耒",
        "paragraphs": [
            "摇轻裾，曳长袖，为楚舞，千万寿。",
            "新词白纻声按旧。",
            "朔风卷地来峥嵘，燕雁避霜饥不鸣。",
            "高堂酒多华灯明。"
        ],
        "title": "白纻词二首效鲍照  其一",
        "id": "b41fa706-aa22-4cf1-8a5c-1c4c1b00678b"
    },
    {
        "author": "张耒",
        "paragraphs": [
            "回纤腰，出素手，髻堕鬓倾钗欲溜，为君歌舞君饮酒。",
            "岁云暮矣七泽空，汤汤汉沔天北风。",
            "玉壶之酒乐未终。"
        ],
        "title": "白纻词二首效鲍照  其二",
        "id": "cb266dc8-d9e8-43b2-80aa-4e8289f7f943"
    },
    {
        "author": "张耒",
        "paragraphs": [
            "人间一叶梧桐飘，蓐收行秋回斗杓。",
            "神官召集役灵鹊，直渡银河云作桥。",
            "河东美人天帝子，机杼年年劳玉指。",
            "纤成云雾紫星衣，辛苦无欢容不理。",
            "帝怜独居无与娱，河西嫁与牵牛夫。",
            "自从嫁得废织纴，绿鬓云鬟朝暮梳。",
            "贪欢不归天帝怒，谪归却理来时路。",
            "但令一岁一相见，七月七日桥边渡。",
            "别长会少知奈何，却悔从来欢爱多。",
            "匆匆万事说不尽，烛龙已驾随羲和。",
            "河边灵官催晓发，令严不管轻离别。",
            "空将泪作雨滂沱，泪痕有尽愁无歇。",
            "我言织女君莫叹，天地无穷会相见。",
            "犹胜姮娥不嫁人，夜夜孤眠广寒殿。"
        ],
        "tags": [
            "七夕情人节",
            "叙事",
            "爱情",
            "七夕节",
            "故事"
        ],
        "title": "七夕歌",
        "id": "573f0086-2d71-4bb4-b3e0-19768b6fcd19"
    },
    {
        "author": "张耒",
        "paragraphs": [
            "火维荒茫地轴倾，下有积水潜鲲鲸。",
            "鳌身翻澜山为崩，金乌下啄狞龙腾。",
            "狂须奇鬣万族朋，巨神日月双手擎。",
            "夸娥愁思乌戢翎，老鱼战死风雨腥。",
            "长彗下扫千里惊，浅洲一席块为城。",
            "蛮儿夷女奇弁缨。",
            "大舶映天日百程，怒帆吼风战飞鹏。",
            "舟中之人怪眉睛，兽肌鸟舌髻翘撑。",
            "万金明珠络如绳，白衣夜明非缟缯。",
            "以有易无百货倾，室中开橐光出楹。",
            "非石非玉色绀青，昆吾宝铁雕春冰。",
            "表里洞彻中虚明，宛然而深是为瓶。",
            "补陀真人一铢衣，攀膝燕坐花雨飞。",
            "兜罗宝手亲挈携，杨枝取露救渴饥。",
            "海师跪请颡有胝，番禺宝市无光辉。",
            "流传人间入吾手，包以百袭吴绵厚。",
            "择人而归今子授。",
            "烂然光辉子文章，清明无垢君肺肠。",
            "比君之德君勿忘，与君同升白玉堂。"
        ],
        "title": "琉璃瓶歌赠晁二",
        "id": "a7213663-860f-4f4d-aab6-ed310494d756"
    },
    {
        "author": "张耒",
        "paragraphs": [
            "灵龟千年口不食，以背负床饮其息。",
            "吾家两龟岂徒不食亦不息，寿与万古无终极。",
            "济南晁君博物天地通，夜窥牛斗颇似晋司空。",
            "指我两龟有名字，大龟为九江，小龟号千岁。",
            "老龙洞庭怒，荡覆尧九州。",
            "禹咄嗟，水平流。",
            "九江无波拍天浮，中有大灵背如丘。",
            "南风吹楚泽，莲叶清欲秀。",
            "有物中作巢，一寸立介胄。",
            "霞衣仙人鬓如霜，饮以南极之光芒。",
            "丹颅老客不相见，飞渡东海巢扶桑。",
            "迩来蟠桃枝，有子大如缶。",
            "浮游轻于鸟，江海一回首。",
            "青珊瑚柱碧瑶宫，水仙焚香吹作风。",
            "朝戏莲叶西，暮游莲花东。",
            "秋风莲子熟，归去清江国。",
            "小千岁，大九江，我久不见之，向君案前双。",
            "我谓晁君二物有似我与子，国有守龟吾子是。",
            "灿然天下之宝器，黄金之縢紫瑶匮。",
            "天王端冕史再拜，一逆二从定大事。",
            "我身百无用，颇似千岁潜深渊。",
            "不愿人间贮金藉玉享富贵，但愿寄身江上一叶之秋莲。",
            "万物才不才，用舍不任天。",
            "寄声问晁君，然不然。"
        ],
        "tags": [
            "洞庭湖"
        ],
        "title": "九江千岁龟歌赠无咎",
        "id": "7e2be653-7eef-4e08-8e8d-09688c9d30ba"
    },
    {
        "author": "张耒",
        "paragraphs": [
            "老农占田得吉卜，一夜北风雪漫屋。",
            "屋压欲折君勿悲，陇头新麦一尺泥。",
            "泥深麦牢风莫吹，明年作餠大如箕。",
            "野人食饱官事少，莫畏瑟缩寒侵肌。",
            "高堂晨兴何所为，门无马迹人更稀。",
            "珠楼玉阁互飞动，坐见贫屋生光辉。",
            "无功及物惭受禄，丰穰幸頼天与之。",
            "弃粮遗粒待鸡犬，吾羹何得长烹藜。"
        ],
        "title": "大雪歌",
        "id": "afa940ae-8290-40c7-9509-1238c0279382"
    },
    {
        "author": "张耒",
        "paragraphs": [
            "山深岩高石壁青，白日忽变天晦冥。",
            "黑风驱云走不停，惊电疾雨来如倾。",
            "山前雨点大如手，山下水涌危槎横。",
            "崩崖古树老有灵，吼怒直与风云争。",
            "枝披叶偃斗不怯，万窍却欲藏雷霆。",
            "鞭馿疾驱者谁子，石路崄涩馿凌兢。",
            "目迷心慑愈不及，来憩树下如寒蝇。",
            "苍茫直与鬼神接，恍惚不保龙蛇惊。",
            "平居此乐忽入眼，孙家古图纔可辨。",
            "奈何一幅一尺余，欲夺天地之奇变。",
            "我心爱之良有以，昔苦山行亲遇此。",
            "一生两足不下堂，输尔朱家贵公子。"
        ],
        "title": "孙彦古画风雨山水歌",
        "id": "b1555e26-cb16-481e-b1be-3192032334b7"
    },
    {
        "author": "张耒",
        "paragraphs": [
            "北风卷雪送暮冬，重云如山争塞空。",
            "百年老树吼欲折，塌翼不见南飞鸿。",
            "堂下幽姿亦可悦，点缀小树花玲珑。",
            "老人重裘不能暖，永夜惟守深炉红。",
            "啾啾寒雀飞不起，饥啄冻土藏枯丛。",
            "青春欲回水官怒，摧拉未使阳和通。",
            "天时平分各司一，兴废谁得专其雄。",
            "杜门解辔聊有待，行看马脚春泥融。"
        ],
        "title": "岁暮歌",
        "id": "e58d162d-88be-4386-a37f-895d5ed0172c"
    },
    {
        "author": "张耒",
        "paragraphs": [
            "舣舟淮南望新息，天遣清淮限南北。",
            "崎岖细路入光山，野色苍凉秋日白。",
            "八月获稻田无水，蚱蜢羣飞稻干死。",
            "危桥绝涧闻水声，喧喧汲水争瓶罂。",
            "昏昏落日衔远山，鸟啼车辙未得闲。",
            "县公吴生我世旧，为我烹羊酤斗酒。",
            "灯前醉饱纷就眠，五更开门星满天。",
            "长年他乡心惘然，远途辛勤难具言。"
        ],
        "title": "光山谣",
        "id": "7aea62f0-7cd6-4527-8a83-986c32300a55"
    },
    {
        "author": "张耒",
        "paragraphs": [
            "春向晚，斜日在高楼。",
            "幽花愁脉脉，轻絮去悠悠。",
            "冉冉三更雨，萧萧通夜愁。"
        ],
        "title": "用刘梦得三题  其一",
        "id": "f4a5f541-71ed-4221-8d6e-ce6eecb3f90e"
    },
    {
        "author": "张耒",
        "paragraphs": [
            "春已暮，把酒送春归。",
            "花落鸣禽散，草长游客稀。",
            "去年堂上燕，故故傍人飞。"
        ],
        "title": "用刘梦得三题  其二",
        "id": "3680439f-fb5b-499a-a44b-c51874611dbd"
    },
    {
        "author": "张耒",
        "paragraphs": [
            "春竟去，白发感生平。",
            "流水去不断，夕阳犹有情。",
            "旧时桃李月，悄悄向人明。"
        ],
        "title": "用刘梦得三题  其三",
        "id": "a1f09f7c-de62-40d8-ab31-eba281c44208"
    },
    {
        "author": "张耒",
        "paragraphs": [
            "年年西风白露天，烂醉村酿秋池原。",
            "今年杜门不复出，为爱我庭风日宽。",
            "东西相望两丛竹，正色森森立青玉。",
            "朝烟暮雨恣陵夺，翠凤文章终鬰鬰。",
            "石榴新栽果不实，下有萧条冒霜菊。",
            "人情虽欲荐我酒，物意岂愿赢君菊。",
            "东栏黄葵色贵丽，气压满栏香扑蔌。",
            "月桂凄凉何足数，蛛网挂虫窘如束。",
            "安能卒岁不改芳，正自荣枯随众木。",
            "陶陶吾意方有在，琐琐眼前安足录。",
            "朝来默坐有佳思，病去身轻如脱梏。",
            "从来北客望江南，何用登楼伤远目。"
        ],
        "title": "年年歌",
        "id": "bb882268-5e89-423c-a960-78939f2bd01a"
    },
    {
        "author": "张耒",
        "paragraphs": [
            "树头玄衣郎，神爽声复清。",
            "睡先万目觉，起对残月星。",
            "悯世耽睡昏，体秽神不灵。",
            "招使离衽席，啼呼每丁宁。",
            "幽人最怜汝，未旦起坐听。",
            "荒山多嘉树，春尽故园情。"
        ],
        "title": "鹎鵊词",
        "id": "d792d05b-1529-47b7-b8f1-f2e07639915c"
    },
    {
        "author": "张耒",
        "paragraphs": [
            "蔡子围棋非我敌，我谨事之如大国。",
            "主盟召会不敢辞，近忽凭陵有骄色。",
            "邹人战鲁固非宜，于越入吴谁可测。",
            "愿君勿以大自骄，知小深谋战须克。",
            "区区江子似邾娄，我如强鲁端能役。",
            "凌兢螳臂屡见拒，我但怜子心难得。",
            "近来措置尤小狞，何异穿窬时有获。",
            "可怜痴将不知兵，请视吾旗岂冥北。",
            "饥鱼贪饵不知钩，口虽暂美身遭食。",
            "虽然吾亦守疆埸，防患犹须谨蟊贼。",
            "上攀蔡子虽已辽，晋楚周旋终有日。",
            "下观江子行逾远，我进骎骎未知极。",
            "嗟予自谓敢忘谦，事有真诚难掩抑。",
            "为君聊发一笑端，欲开吾棋视斯檄。"
        ],
        "title": "围棋歌戏江瞻道兼呈蔡秘校",
        "id": "3c7a8f65-e298-417e-a852-ce3ba7be4f65"
    },
    {
        "author": "张耒",
        "paragraphs": [
            "亭亭美人舟上立，周氏女儿年二十。",
            "少时嫁得刺船郎，郎身如墨妾如霜。",
            "嫁後妍媸谁复比，泪痕不及人前洗。",
            "天寒守舵雨中立，风顺张帆夜深起。",
            "百般辛苦心不惜，妾意私悲鉴中色。",
            "不如江上两鹭鸶，飞去飞来一双白。",
            "长淮杳杳接天浮，八月捣衣南国秋。",
            "谩说鲤鱼能托信，祇应明月见人愁。",
            "淮边少年知妾名，船头致酒邀妾倾。",
            "贼儿恶少谩调笑，妾意视尔鸿毛轻。",
            "白衫乌帽谁家子，妾一见之心欲死。",
            "人间会合亦偶然，滩下求船忽相值。",
            "郎情何似似春风，霭霭吹人心自融。",
            "河中逢潬还成阻，潮到蓬山信不通。",
            "百里同船不同枕，妾梦郎时郎正寝。",
            "山头月落郎起归，沙边潮满妾船移。",
            "郎似飞鸿不可留，妾如斜日水东流。",
            "鸿飞水去两不顾，千古万古情悠悠。",
            "情悠悠兮何处问，倒泻长淮洗难尽。",
            "祇应化成淮上云，往来供作淮边恨。"
        ],
        "title": "周氏行",
        "id": "fdc2ac4a-2c81-4341-bc37-1d8a88acf01c"
    },
    {
        "author": "张耒",
        "paragraphs": [
            "红锦长绦当背垂，紫檀槽稳横朱丝。",
            "美人亭亭面如雪，纤手当弦金杆拨。",
            "弹成丁丁啄木声，春林蔽日春昼晴。",
            "徘徊深枝穿翠叶，玉喙劳时还暂歇。",
            "深园断岭人不知，中有槎枒风雨枝。",
            "蠹多虫老饱可乐，山静花深终日啄。",
            "雄雌相求飞且鸣，高枝砺嘴枝有声。",
            "无功忍使饥肠饱，有意却教枯树青。",
            "疾弹如歌细如语，曲欲终时情更驻。",
            "一声穿树忽惊飞，叶动枝摇不知处。"
        ],
        "title": "啄木词",
        "id": "e102f41b-30ec-4be2-aed7-75a8449bf4ab"
    },
    {
        "author": "张耒",
        "paragraphs": [
            "周纲既季宣王作，提剑挥呵天地廓。",
            "朝来吉日差我马，夜视云汉忧民瘼。",
            "桓桓方召执弓钺，蔼蔼申韩赐圭爵。",
            "北驱猃狁走豺狼，南伐淮夷斩鲸鳄。",
            "明堂车马走争先，清庙笙镛尸载乐。",
            "岐阳大猎纪功伐，石鼓岩岩万夫凿。",
            "千年兵火变朝市，後世纸笔传冥漠。",
            "迹荒事远贵者寡，叹惜风霜日摧剥。",
            "君诚嗜古更过我，易以瓦器尤奇卓。",
            "满盘苍玉列我前，制古形奇异雕琢。",
            "羲黄已亡巧伪起，采椽土木消纯朴。",
            "何为获此上古器，经历万古遭搜掠。",
            "寥寥墨翟骨已朽，尚有遗风传隠约。",
            "又疑晏子矫齐俗，陶土抟泥从俭薄。",
            "或云古者宗庙器，斥弃金玉先诚确。",
            "是时此物参鼎俎，蒉桴土鼓诚为乐。",
            "呜呼二物信奇绝，頼有吾徒与提握。",
            "不然乌瓦与荒碑，坐见尘埃就零落。"
        ],
        "title": "瓦器易石鼓文歌",
        "id": "c1f18932-507b-475b-914f-7bd82dc497a0"
    },
    {
        "author": "张耒",
        "paragraphs": [
            "瑶池一片孤飞雪，风急身轻飞不歇。",
            "谁将翠袖遮得归，十斛明珠换与谁。",
            "金龟贵客迎将去，玉作辎軿载尘雾。",
            "人间不解桃李心，独与琵琶自相语。",
            "主人白头情不亲，朱楼夜锁梨花春。",
            "愿同花落寄流水，飘出朱门随路尘。",
            "长恐此生空已矣，从此失身轻薄子。",
            "人生但乐两知心，谁是琼瑶孰泥滓。",
            "莺惊中弹花辞树，蝶散蜂惊春日暮。",
            "风光不断流水长，不知片雪今何处。"
        ],
        "title": "片雪歌",
        "id": "4ac05e3c-99d1-4295-ada4-2be38b9b6abb"
    },
    {
        "author": "张耒",
        "paragraphs": [
            "豪俊昔未遇，白日无光辉。",
            "隆中卧龙客，长啸视羣儿。",
            "九州英雄争着鞭，黄星午夜照中原。",
            "君看慷慨有心者，乃是山东高帝孙。",
            "老瞒赤壁抱马走，紫髯江左空回首。",
            "世上男儿能几人，眼看袁吕真何有。",
            "永安受诏堪垂涕，手挈庸儿是天意。",
            "渭上空张复汉旗，蜀民已哭归师至。",
            "堂堂八阵竟何为，长安不见汉官仪。",
            "邓艾老翁夸至计，谯周鼠子辨兴衰。",
            "梁父吟，君听取，击节高歌为君舞。",
            "躬耕贫贱志功名，功名入手亡中路。",
            "逢时儿女各称雄，运去英雄非历数。",
            "梁父吟，悲复悲。",
            "古今人事半如此，所以达士观如遗。",
            "庞公可是无心者，何事鹿门招不归。"
        ],
        "title": "梁父吟",
        "id": "bf0d301d-556f-4afd-aa83-6737f8d8a7b0"
    },
    {
        "author": "张耒",
        "paragraphs": [
            "度关山，意悠哉，秦关路险行车摧。",
            "秋云沉沉天未晓，关吏正眠关未开。",
            "孟尝逃秦畏秦逐，一日归齐未为速。",
            "重扉当道可奈何，搔首苍茫空驻毂。",
            "主君无言客无计，仰看天星俯相视。",
            "风鸣木响心自惊，咄嗟谩养三千士。",
            "下客趋前敢献诚，为君试效晨鸡鸣。",
            "引声未绝羣鸡应，轧轧重门俄彻扃。",
            "马嘶人语车轮转，斗柄斜横夜初半。",
            "奔风捷足欲何追，虎口脱身非素愿。",
            "孟尝好士竟何为，纔得鸡鸣狗盗儿。",
            "可怜当日殷懃意，辍食分衣竟为谁。"
        ],
        "title": "度关山",
        "id": "12c92583-c541-4d49-a063-a7b03a4527a0"
    },
    {
        "author": "张耒",
        "paragraphs": [
            "风霆冥冥日月蔽，帝遣真龙下人世。",
            "降精神马育天驹，足蹑奔风动千里。",
            "萧条寄产大宛城，我非尔乘徒尔生。",
            "小羌杂种漫羁绁，枥上秋风时一鸣。",
            "万里名闻汉天子，内府铸金求騄駬。",
            "将军受诏玉关开，灵旗西指宛王死。",
            "天马出城天驷惊，塞沙飒飒边风生。",
            "执驱校尉再拜驭，护羌使者清途迎。",
            "骐驎殿下瞻天表，天质龙姿自相照。",
            "翠蕤黄屋两逦迤，玉镫金鞍相炫耀。",
            "东游封祀被和銮，甲子北来巡朔边。",
            "展才自觉逢时乐，致远不知行路难。",
            "物生从类如有神，地无远近终相亲。",
            "君不见莘野磻溪耕钓叟，一朝吐气佐明君。"
        ],
        "title": "天马歌",
        "id": "6d68617c-d5a3-40aa-9941-1d5c91843e0e"
    },
    {
        "author": "张耒",
        "paragraphs": [
            "平湖碧玉烟波阔，芰荷风起秋香发。",
            "采莲女儿红粉新，舟中笑语隔烟闻。",
            "高系红裙袖双卷，不惜浮萍沾皓腕。",
            "争先采得隠船篷，多少相欺互相问。",
            "吴儿荡桨来何事，手指荷花示深意。",
            "郎指莲房妾折丝，莲不到头丝不止。",
            "月上潮平四散归，舟轻楫短去如飞。",
            "断肠脉脉两无语，寄情流水传相思。"
        ],
        "title": "江南曲",
        "id": "eb5b60bf-ad0a-456a-90f6-56768b57b7e4"
    },
    {
        "author": "张耒",
        "paragraphs": [
            "八月获黍霜野空，苍鹰羽齐初出笼。",
            "剑翎钩爪目如电，利吻新淬龙泉锋。",
            "少年臂尔平郊去，草动人呼跃寒兔。",
            "竦身下击霹雳忙，毛逐奔风血濡距。",
            "尔能搏兔不能食，未饱中肠行复击。",
            "主人厌兔尔尚饥，一生不快为人役。",
            "蒿间黄雀鸣啾啾，饥啄野粟心无求。",
            "赋形虽小技能薄，不受羁縻得自由。"
        ],
        "title": "笼鹰词",
        "id": "82334bab-0060-4ab9-8deb-44f0257e94aa"
    },
    {
        "author": "张耒",
        "paragraphs": [
            "北窗扫壁陈图书，杀气凛凛生坐隅。",
            "谁将尺素画骏马，云是文皇昔日拳毛驹。",
            "龙颅虎脊视天地，若灭若没三万里。",
            "皇天产此谁得之，虬须十八真天子。",
            "擒王灭窦如尘埃，英气贯日天为开。",
            "黄金甲光照天地，大白羽箭驰风雷。",
            "真龙在厩万马疾，下视四海皆驽骀。",
            "榛棘昭陵一抔土，柏城六马莓苔古。",
            "呜呼骏马已埃尘，虽有燕昭难再睹。"
        ],
        "title": "拳毛驹歌",
        "id": "0508622d-ffe2-4ce8-83f2-2802f8ba5648"
    },
    {
        "author": "张耒",
        "paragraphs": [
            "寒鸦来时九月天，黄梁萧萧人刈田。",
            "啼声清哀晚纷泊，迭和羣音和且乐。",
            "朋飞聚噪动百千，颈腹如霜双翅玄。",
            "风高日落田中至，部队崩腾钲鼓沸。",
            "高林古道榆柳郊，落叶晴霜荆棘地。",
            "志士朝闻感岁华，田家候尔知寒事。",
            "垄头雪消牛挽犁，荡漾春风吹尔归。",
            "投寒避暖竟何事，长伴燕鸿南北飞。",
            "我滞穷城未知返，为尔年年悲岁晚。",
            "扁舟东下会有期，明年见尔长淮岸。"
        ],
        "title": "寒鸦词",
        "id": "ea881645-1b60-4c8d-ab51-a371bc630bd1"
    },
    {
        "author": "张耒",
        "paragraphs": [
            "东风芳草长，寒食春茫茫。",
            "人家掩门去，鸡犬自相将。",
            "原头簇簇柳与花，行人往来长叹嗟。",
            "旧坟新冢累累是，裂钱浇酒何人家。",
            "桑上鸣鸠唤山雨，雨脚萧萧山日暮。",
            "归来门巷正春寒，花底残红落无数。",
            "北里悲啼夜未休，清弦脆管起南楼。",
            "古今歌笑何时尽，芳草白杨春复秋。",
            "去年巧笑秋千女，今年嫁作东家妇。",
            "彩绳画柱似当年，只有朱颜不如故。",
            "百人学仙无一成，麻姑不见但闻名。",
            "万斛春醪须痛饮，江边渔父笑人醒。"
        ],
        "title": "寒食歌",
        "id": "d3945d50-03f9-4ed3-97b9-71cd03e5c9ed"
    },
    {
        "author": "张耒",
        "paragraphs": [
            "碧梧含风夏夜清，林塘五月初飞萤。",
            "翠屏玉簟起凉思，一点秋心从此生。",
            "方池水深溪雨积，上下辉辉乱凝碧。",
            "幸因帘卷到华堂，不畏人惊照瑶席。",
            "汉宫千门连万户，夜夜荧煌暗中度。",
            "光流太液池上波，影落金盘月中露。",
            "银阙苍苍玉漏迟，年年为尔足愁思。",
            "长门怨妾不成寐，团扇美人还赋诗。",
            "避暑风廊人语笑，栏下扑来罗扇小。",
            "已投幽室自分明，更伴残星碧天晓。",
            "君不见连昌宫殿洛阳西，破瓦颓垣今古悲。",
            "荒榛腐草无人迹，只有秋来熠耀飞。"
        ],
        "title": "飞萤词",
        "id": "14ad8390-4840-4825-bdd2-913566dd761a"
    },
    {
        "author": "张耒",
        "paragraphs": [
            "黄州楚国分三户，葛蔓为城当楼橹。",
            "江边市井数十家，城中平田无一步。",
            "土冈瘦竹青复黄，引水种稻官街旁。",
            "客樯朝集暮四散，夷言啁哳来湖湘。",
            "使君丽谯涂垩赭，门狭不能行两马。",
            "满城蛙噪乱更声，谷风谷谷黄鸦鸣。",
            "最愁三伏热如甑，北客十人八九病。",
            "百年生死向中州，千金莫作齐安游。"
        ],
        "title": "齐安行",
        "id": "02f882de-2e07-49be-bac3-6d99a97d3c60"
    },
    {
        "author": "张耒",
        "paragraphs": [
            "山民岁时事莽卤，犹知拜扫一百五。",
            "平明士女出城闉，黄土冈前列尊俎。",
            "箬包粉饵蒸野蔬，富家烹羊贫荐鱼。",
            "日暮肩舆踏风雨，江乡人家无犊车。",
            "插花饮酒山边市，醉後歌声动邻里。",
            "南人闻歌笑相寻，北人闻歌泪满襟。"
        ],
        "title": "一百五歌",
        "id": "7465a960-519b-4eb7-9fb7-9c070de1e1f3"
    },
    {
        "author": "张耒",
        "paragraphs": [
            "秋风起，秋云高。",
            "连山草木如波涛，大江荡潏鱼龙逃。",
            "羲和奔忙日车逸，八柱倾侧恐不牢。",
            "柯山老人揜蓬茅，畏寒理我旧缊袍。",
            "粗餐在盘有浊醪，醉饱高卧从呼号。"
        ],
        "title": "秋风谣",
        "id": "95833da0-190a-41b4-809b-98599494df13"
    },
    {
        "author": "张耒",
        "paragraphs": [
            "秋云卷尽秋天清，东皋萧条鸡犬声。",
            "黄叶吟风声不平，芙蕖半落更有情。",
            "归来僮饥羸马疲，城头树暗乌欲栖。",
            "谁家朱楼人夜宿，微红一点帘间烛。"
        ],
        "title": "东皋行",
        "id": "a79d92a3-f08a-403b-a207-a6e83e876cd2"
    },
    {
        "author": "张耒",
        "paragraphs": [
            "红梢一夜樱桃雨，帘卷晓晴鸲鹆语。",
            "帘旌细浪滚东风，迎得春归与为主。",
            "玉手娇慵添绣线，栏下菖蒲近相见。",
            "云屏晓睡翠翘横，楼上寒时正五更。"
        ],
        "title": "正月词",
        "id": "2f7d584c-eba8-4a80-93ea-a05b5307550d"
    },
    {
        "author": "张耒",
        "paragraphs": [
            "滚风画幕长廊静，帘下人眠初日永。",
            "嘤嘤不动采花蜂，夜来露重蔷薇冷。",
            "芳草长时寒食天，红墙低处见秋千。",
            "人家无事鸡犬闲，日暮芳郊留醉眠。"
        ],
        "title": "二月词",
        "id": "6ef6f6c4-2d40-467b-a1b9-7a3d74a89c30"
    },
    {
        "author": "张耒",
        "paragraphs": [
            "北风夜雨乌翅湿，低飞野畦啄遗粒。",
            "啄食不饱还畏人，呜呼隔陇自求羣。",
            "我行陈宋经大泽，田荒生茅不种麦。",
            "空肠待饱明年禾，鸦鸦尔饥独奈何。"
        ],
        "title": "饥乌词",
        "id": "fc01d7ed-34a3-41f6-a386-bf76990f5619"
    },
    {
        "author": "张耒",
        "paragraphs": [
            "淮南苦寒不可度，积雪连山风倒树。",
            "长淮冻绝鱼龙愁，哀鸿傍人飞不去。",
            "雪中寒日无暖光，六龙瑟缩不肯骧。",
            "老惫孤舟且复止，坚冰三尺厚于墙。"
        ],
        "title": "苦寒行二首  其一",
        "id": "6d35e292-02dd-42c5-85c9-cc49ccad0316"
    },
    {
        "author": "张耒",
        "paragraphs": [
            "茫茫楚乡仲冬月，白屋无烟飞走绝。",
            "空林号风冰断枝，长淮无人冰照雪。",
            "冻埋钓艇不复渔，南羹未嚼淮中鱼。",
            "要须下擘澄湫水，剸取寒蛟烹腹腴。"
        ],
        "title": "苦寒行二首  其二",
        "id": "fe8c59b6-b37a-4075-a314-cab0f0861b33"
    },
    {
        "author": "张耒",
        "paragraphs": [
            "宝刀裁花碎罗縠，带腊圆红黄染粟。",
            "枝头几日即花开，世上人情何太速。",
            "东风未转北风严，返挂铜钩不上帘。",
            "莫怪蛾眉呵素指，层檐冰碧玉纤纤。"
        ],
        "title": "春词",
        "id": "d472efc9-b83d-48eb-9e72-1748d8b6676a"
    },
    {
        "author": "张耒",
        "paragraphs": [
            "夜来霜重着栏干，玉殿无尘玉甃寒。",
            "日日君王罢朝早，禁廷无事一冬闲。"
        ],
        "title": "宫词效王建五首  其一",
        "id": "0f6700cd-e52a-4c56-ac8e-361bc0df550c"
    },
    {
        "author": "张耒",
        "paragraphs": [
            "帘外微明烛下妆，殿门放钥待君王。",
            "玉阶地冷罗鞋薄，众里偷身倚御床。"
        ],
        "title": "宫词效王建五首  其二",
        "id": "5e0283d6-6c9b-43b3-9a50-893c1ee608b5"
    },
    {
        "author": "张耒",
        "paragraphs": [
            "昨夜新霜满玉阶，初冬处处火炉开。",
            "中官逐院传宣赐，南国诸侯进橘来。"
        ],
        "title": "宫词效王建五首  其三",
        "id": "d5e2dffb-88a0-4405-ad9f-59fbfa44610c"
    },
    {
        "author": "张耒",
        "paragraphs": [
            "玉墀夜色昼昏昏，催放朝班散侍臣。",
            "随驾上楼同看雪，万重宫殿一时新。"
        ],
        "title": "宫词效王建五首  其四",
        "id": "e2a4dded-bc63-4c17-b3c6-c7e32234cfba"
    },
    {
        "author": "张耒",
        "paragraphs": [
            "莲烛千枝夜宴迟，君王索笔写新诗。",
            "宫人和得争先进，偏爱宋家兄弟词。"
        ],
        "title": "宫词效王建五首  其五",
        "id": "20c0bfcd-ce15-4360-99ba-a2576f3bd919"
    },
    {
        "author": "张耒",
        "paragraphs": [
            "七月不雨井水浑，孤城烈日风扬尘。",
            "楚天万里无纤云，旱气塞空日昼昏。",
            "土龙蜥蜴竟无神，田中水车声相闻。",
            "努力踏车莫厌勤，但忧水势伤禾根。",
            "道傍执送者何人，稻塍争水杀厥邻。",
            "五湖七泽水不贫，正頼老龙一屈伸。"
        ],
        "title": "旱谣",
        "id": "76f659e4-557b-46b1-a925-328873e7f004"
    },
    {
        "author": "张耒",
        "paragraphs": [
            "有屋可以读书，有竹可以忘忧。",
            "采庭之菊香有余，烹园之蔬甘且柔。",
            "贤哉二子，又复何求。",
            "鬼不尔责，人不尔仇。",
            "沽酒可饮，江鱼可羞。",
            "又安用列鼎食珍，佩印封侯。",
            "我居柯西，相隔一里，可以杖履朝往而夕游。",
            "必未厌我乞酰与借马，但只恐勤君赤脚与露头。",
            "不然将吾颜子箪食瓢饮屡空之乐，又欲翻董生清明玉杯繁露之春秋。"
        ],
        "title": "贻潘邠老",
        "id": "e84c2e9c-8788-43bf-9cba-ac339fb1e86b"
    },
    {
        "author": "张耒",
        "paragraphs": [
            "老人攀花复藉草，春力着人如醉倒。",
            "未容作计试留春，东风已与人俱老。",
            "东君惜春不惜花，千红万紫委泥沙。",
            "已教白日张锦绣，更欲平地兴云霞。",
            "我欲呼客无酒肉，摘花插头悲发秃。",
            "安得酿酒万瓮屠千羊，花间醉饱踏春阳。"
        ],
        "title": "醉中杂言",
        "id": "db3be6f4-00da-4ce3-a944-1a89f1d7426e"
    },
    {
        "author": "张耒",
        "paragraphs": [
            "木枭枭兮苍山巅，回洑重深兮其下九渊。",
            "东风歌兮春水舞，庭肃肃兮神来下。",
            "神来下兮翠帷举，谷冥冥兮春山雨。",
            "雨三休兮神三燕，游云高兮见极蒲，安我舟楫兮君不怒。",
            "水滨之人兮苦思君，菖蒲生兮杨柳春。",
            "解君旗兮醉君御，聊乐一日兮莫予弃。"
        ],
        "title": "龟山祭淮词二首 迎神",
        "id": "56caf996-0ccd-4902-abda-bca825e7b055"
    },
    {
        "author": "张耒",
        "paragraphs": [
            "楚巫醉兮君不留，春风起兮木兰舟。",
            "弭余楫兮饮君酒，君既不顾兮驾龙以出游。",
            "凌九江兮勒沧海，万龙舞兮百灵会。",
            "君孔乐兮我思君，望君故居兮其上片云。",
            "水沦沦兮石碌碌，空祠草长兮风雨入君屋。",
            "山中春兮鸟鸣悲，明月皎皎兮中夜来。"
        ],
        "title": "龟山祭淮词二首 送神",
        "id": "1057efae-5aa8-4266-b898-60974e6bebb2"
    },
    {
        "author": "张耒",
        "paragraphs": [
            "洞箫奏兮瑶瑟御，日不足兮继以夜。",
            "吾宁独此湛乐兮，嘉予美之宜修。",
            "披浮云出明月兮，挥众星不与谋。",
            "既成言以命予兮，顾永予之光明。",
            "岂独谓不然兮，托东风以惠声。",
            "嗟言独何容易兮，有倾身者鬼神。",
            "中怀着而必见兮，卷兰舌而交信。",
            "予虽不执子明烛兮，光辉其舍予。",
            "两相审者不媒兮，予既获子于鼻息。",
            "舒子声以歌兮，凤凰将闻而振羽。",
            "结子佩而起舞兮，星斗视子而上下。",
            "独翩翩其不可留兮，君之居可知而不可得。",
            "春水涣涣兮，予独饮君河之曲。",
            "鸟鸣羣飞兮，其下芳草。",
            "柳舒舒其可揽结兮，桃李始就其膏沐。",
            "行者怀兮别者思，酌君酒兮寿君以不衰。",
            "抚君舟之悠然兮，将浩渺以浮航。",
            "三江震泽兮，舟师告惫而一息。",
            "引日星之煌煌兮，吾独望子于南极。",
            "想子其下兮，鼓圣涛而鞭蛟龙。",
            "使宓妃不敢巧笑兮，皇英敛衽而来从。",
            "南风之来兮，入予裾悦余心。",
            "独条畅而清婉兮，曰是为故人之风。"
        ],
        "title": "惠别",
        "id": "188839ff-f9f7-4a89-bccd-4348dc491770"
    },
    {
        "author": "张耒",
        "paragraphs": [
            "帝治下土兮远于民，抚御万方兮周无垠。",
            "物类亿千兮莽蓁蓁，出入日月兮运星辰。",
            "广必有容兮潜奸昏，不上愬兮帝曷闻。",
            "岁庚申兮斗建巳，旬逾十兮雨不施。",
            "秀者燋兮实者悴，麦莽莽兮不出块。",
            "旧谷既没兮待新以食，夺其所望兮民忧以惑。",
            "舍耒而兵兮夺攘剽贼，急不知虑兮求生顷刻。",
            "民幸帝兮诏云师，气朝升兮敛阳晖。",
            "孰鼓风兮震川岳，上者扬兮旁者剥。",
            "云虽仁兮不得施，野童童兮草木摧。",
            "熟扬尘兮蔽朝日，纷霏霏兮冒万物。",
            "昏迷蒙兮浩恍惚，瞭者瞀兮失南北。",
            "瘗根茎兮腐葩实，世惨错兮泽蓬㶿。",
            "霍霍然兮侵万室，飘雨尘兮以旦以夕。",
            "民曰谁为兮尸是有物，其名曰魃兮旱是司。",
            "恶润忌泽兮盗阳威，淫视槁木兮疾华滋，憎饱妬饫兮幸民饥。",
            "亢不伏兮风以助之，惨怀柔茂兮尘埃是吹。",
            "来炎火兮烂炜煌，驭回禄兮骖毕方。",
            "朱旗旐兮绛帷裳，坦无畏兮乐洋洋。",
            "朋疫疠兮友疾殃，徒甚剧兮党甚强。",
            "慢帝威兮分害戕，窃祠祷兮傲驱攘。",
            "民頼帝仁兮以衣以食，上帝孔昭兮愬无祸责。",
            "幸帝震怒兮降魃罪疾，无俾在世兮幽沉深溺。",
            "雷伐鼓兮电扬旗，雨卷壑兮云张帷。",
            "泛游泽兮湛甘滋，充槁瘠兮奋枯萎。",
            "禾黍茂兮蔬果肥，岁既登兮民饱嬉。",
            "康帝民兮恩甚思，幽斯魃兮宥无期。"
        ],
        "title": "愬魃",
        "id": "feab454e-aa20-4264-8c0f-94b3a0cd61ce"
    },
    {
        "author": "张耒",
        "paragraphs": [
            "西山之泉兮冽以清，淳注万古兮无亏盈。",
            "应龙蟠守兮谨防扃，有神司之兮帅羣灵。",
            "神君曷处兮山之穹，云郛雾阙兮都邃宫。",
            "腾驾逸景兮驭清风，上友仙圣兮佑帝躬。",
            "惟今之旱兮非神曷愬，家无余粮兮麦不庇雨。",
            "土飘尘扬兮迷行错步，魃威孔张兮炽莫予御。",
            "挹水一勺兮荐羔豚，曷求于水兮神实凭。",
            "土有蔬兮林有实，芼馨香兮葅芳鬰。",
            "神我飨兮临我堂，酌芝醑兮御椒浆。",
            "巫甚祇兮时甚良，哀我疾兮降我祥。",
            "神君仁兮念下民，抚民灾兮号帝阍。",
            "帝念神君兮诏雨官，叱驭六龙兮奋互飞。",
            "骞掣飞电兮鼓雷震，俾霈尔泽兮正无限。",
            "山灵川怪兮更腾奔，角毛羽鬣兮烂鳞鳞。",
            "前幢後旆兮玄双轮，椎轰喧呵兮翻干坤。",
            "神龙九鬣兮杂蛟鲲，瞠眼飞涎兮翻腭龈。",
            "伏潜羲和兮止星辰，一洒万里兮倾河津。",
            "妖风失威兮敛以奔，魃濡厥裳兮伏以蹲。",
            "槁苏焦泽兮息惔焚，优渥润沃兮无涯垠。",
            "菽麰诜诜兮奋裳绅，秋种既即兮农则勤。",
            "既足而止兮披雾昏，朝阳清明兮敛游尘。",
            "功成不居兮驾归云，空山寥寥兮夜无闻。",
            "灵泉幽幽兮湛奫沦，竭诚莫报兮仁哉君。"
        ],
        "title": "叙雨",
        "id": "3b5177ea-c3dd-43ef-808c-6eddd99aeec8"
    },
    {
        "author": "张耒",
        "paragraphs": [
            "张子官于福昌，块然独居，无与为友。",
            "宾客不至，遗朋失旧。",
            "经时闭门，终日钳口。",
            "出无与游，居无与就。",
            "谁同我食，谁酌我酒。",
            "归守妻孥，出对厮走。",
            "驾言出游，田童野叟。",
            "气否莫交，情包不剖。",
            "塞聪蔽明，盘足袖手。",
            "披书阅简，眩目疲肘。",
            "厌然成痼，不可针灸。",
            "于是张子，涤虑除烦。",
            "披庭扫堂，枕手而眠。",
            "恍若有遇，有神降焉。",
            "曰我实哀汝，独无友朋。",
            "我有教告，子乎我听。",
            "凡世之人，百愚一贤。",
            "古昔所叹，非独今然。",
            "得贤与朋，善固无俪。",
            "贤不可得，将愚与比。",
            "友贤实难，幸然後值。",
            "不幸友愚，与无孰利。",
            "谄笑倾辟，韬情晦实。",
            "测心献计，因隙投策。",
            "口是腹非，面歌背泣。",
            "友若此者，实繁孔多。",
            "曷若不见，目清耳和。",
            "我复告子，真友之实。",
            "尔遵我言，友胡有竭。",
            "人物虽殊，可友同焉。",
            "赐尔以友，其名曰山。",
            "居汝左右，在汝北焉。",
            "端不汝去，澹兮绝言。",
            "春丽夏繁，秋疏冬瘦。",
            "霞雾融明，风驰雨骤。",
            "孤楫横奔，牢屯巧镂。",
            "傲岸轩昂，清华润秀。",
            "对食临眠，排堂入牖。",
            "效技汝前，虽劳不疚。",
            "山有佳泉，多灌尔囿。",
            "历石悬空，泠泠清漱。",
            "如闻妙音，濯烦浴垢。",
            "不犹愈乎，卑议庸读。",
            "过耳增懑，入心善烦者乎。",
            "山有修竹，汝园是植。",
            "静丽明鲜，端虚正直。",
            "如彼正人，扬言发色。",
            "微风散碧，宵月镂白。",
            "不犹愈乎，市儿尘颜。",
            "敧眉鼓吻，佞笑浮言。",
            "工为媚悦，善佞曲拳者乎。",
            "山有乔木，耸立而峙。",
            "端无媚姿，若对正士。",
            "障雨蔽暍，千人所芘。",
            "微飙披拂，吹奏竽籁。",
            "不犹愈乎，蠕蠕鼠辈。",
            "女黠儿娇，奴趋妾拜者乎。",
            "山有好鸟，清喉丽羽。",
            "引啸长鸣，羣呼迭语。",
            "夜管风弦，哀簧怨柱。",
            "不犹愈乎，巷歌里舞。",
            "促缩跳梁，颠妖淫污。",
            "父子不施，弃礼忘数者乎。",
            "如前实繁，言胡可殚。",
            "汝与之乐，右攀左援。",
            "曷为孑孑，寤寐嗟叹。",
            "张子再拜，受言永怀。",
            "解累亡忧，心通志开。",
            "高山岩岩，流水潺潺。",
            "竹茂木翘，鸟鸣琅然。",
            "如前夷齐，而後闵颜。",
            "吾何为乎，浩然其间。"
        ],
        "title": "友山",
        "id": "24386c47-4bca-461f-b0e7-3ec3157f0d60"
    },
    {
        "author": "张耒",
        "paragraphs": [
            "何馨香之芬敷兮，昌绿叶而紫茎。",
            "是其名为菊兮，爰植予之中庭。",
            "性清平而不躁兮，味甘爽而充烹。",
            "当秋露之惨凄兮，舒煌煌之华英。",
            "色正而丽兮，气芬以清。",
            "纯静秀洁兮，族茂羣荣。",
            "采食以时兮，天和以宁。",
            "颖轻窍达兮，瞳子清明。",
            "散败流浊兮，风宣滞行。",
            "仙圣所饵兮，屏除臭腥。",
            "久嗜不废兮，将延尔龄。",
            "嗟予生兮，蹇薄烦冥。",
            "忧饥畏寒兮，微禄以生。",
            "终曷归兮，山林是营。",
            "膏粱鼎食兮，方丈纵横。",
            "炙熊之蹯兮，龙醢羊羹。",
            "彼得有命兮，吾奚尔荣。",
            "惟兹佳菊兮，野实以生。",
            "采撷咀食兮，荐俎盈登。",
            "求之孔易兮，世焉莫争。",
            "我有久疾兮，壅塞烦昏。",
            "支节坚痹兮，气阏于元。",
            "惫不能支兮，外壅中干。",
            "疥癣得志兮，蛲蛔伏蟠。",
            "餐华秋冬兮，食叶春夏。",
            "集新易故兮，尔功是假。",
            "宁康我躯兮，骨节坚良。",
            "产和剔戾兮，其乐洋洋。",
            "反华于玄兮，易瘘以强。",
            "忘生绝俗兮，深潜远藏。",
            "骖驾云雾兮，呼吸太阳。",
            "招友彭咸兮，御风以翔。",
            "吁嗟此菊兮，吾于尔望。"
        ],
        "title": "种菊",
        "id": "4999da60-db47-4c44-81af-7ad5fbe5429c"
    },
    {
        "author": "张耒",
        "paragraphs": [
            "嗟尧之时兮大水滂，横溃四海兮包陵冈。",
            "荡流涌汩兮周无防，龙腾蛇奔兮嬉以狂。",
            "腥鳞顽鬣兮更披猖，城居穴处兮乱厥常。",
            "颓虫纠结兮肆害戕，陆盘渊据兮傲不臧。",
            "朋屯党集兮蕃以昌，穿穴噬囓兮民尽伤。",
            "下民既病兮帝弗康，黄熊幽殛兮羽山阳。",
            "乃命伯禹兮行四方，乘高趋卑兮陵复航。",
            "凿山疏源兮导河江，万水下走兮来洋洋。",
            "经画九野兮兴农桑，驱龙放蛇兮屏诸荒。",
            "焚山燎野兮无遗芒，野巢窟居兮保厥疆。",
            "敢有弗率兮断尔吭，伯益作志兮稽妖祥。",
            "帝虞耄勤兮黜予商，天授神禹兮夏是王。",
            "九牧作贡兮金鉴锽，大冶鼓铸兮腾精铓。",
            "岩岩九鼎峙且刚，奇形诡质兮走与翔。",
            "鳞毛羽倮兮兮杂短长，求情抉态兮幽微彰。",
            "制驭百怪兮严纪纲，兽虫人鬼兮安其乡。",
            "殊宫别域兮异存亡，曷为兹蛇兮宅我居。",
            "妖顽坚老兮傲驱除，深潜居此兮坦无虞。",
            "下饮我沼兮稍林株，朱眸丹舌兮玄鳞肤。",
            "恍惚遽速兮疑有无，居者畏避兮行者徐。",
            "险夺我圃兮骇我徒，盗窃祭祷兮欺羣愚。",
            "我咨尔蛇兮潜山而穴野，阴蟠远伏兮与人乎异舍。",
            "冬居夏游兮时以行，食尔之食兮朋尔朋。",
            "儧乱我居兮常失经，叛弃尔守兮帝有刑。",
            "胡昏与顽兮居以宁，自为不宁兮邀割烹。",
            "荒戾天理兮悖圣程，我宥尔愆兮逐尔行，亟舍故处兮遐以征。",
            "南山之幽兮云雾冥，草木荟蔚兮崄不平。",
            "尔徒实繁兮食惟尔盈，捕取不至兮居无与争。",
            "汝生孔遂兮寿绵尔龄，物违其常兮祸之所集。",
            "丰狐昼游兮冬裘以白，龟厌渊处兮吉凶是卜。",
            "虎不畏人兮皮包戈戟，矜险恃孽兮其终鲜克。",
            "我言孔昭兮语汝以理，日吉时良兮汝遄以逝。"
        ],
        "title": "逐蛇",
        "id": "0582e79c-4e54-4b28-ba95-fabfe80593f9"
    },
    {
        "author": "张耒",
        "paragraphs": [
            "怀不展兮居无聊，默谇语兮浩长谣。",
            "写我心兮登彼高，陟万仞兮扪九霄。",
            "命清风兮披浮云，瞰四荒兮视天垠。",
            "大海荡潏兮潜龙鲲，吐吞日月兮制明昏。",
            "酝酿元气兮函星辰，羽载四海兮芥浮坤。",
            "四岳列峙兮嵩中蹲，牵连脉络兮子复孙。",
            "草蔓木布兮升降如朋，障南蔽北兮东散西分。",
            "如掌列块兮盘罗豆罇，黄流中贯兮发源昆仑。",
            "东骛大海兮萦如缭绅，南方炎炎兮火之所宅。",
            "朱鸟屹峙兮丹膺绛翮，骞飞以翔兮辉煌烂赫。",
            "从拥万羽兮纷罗羽翼，煌煌尊严兮有斗在北。",
            "升降玉都兮运量帝侧，呼吸阴阳兮秉持祸福。",
            "真仙逍遥兮澹不可挹，西有王母兮戴胜穴居，寿历万古兮忘终泯初。",
            "超辽恍惚兮独与道俱，骖友日月兮羣灵走趋。",
            "既又左而东顾兮观大明之始生，震沸九渊兮丽天升精。",
            "披攘羣阴兮重幽昭明，有神司驭兮朱裳绛缨。",
            "呼造物以致问兮吾将考乎太初，彼天地其孰始兮日与月其代除。",
            "四荒漫其何极兮人胡为而中居，火何为而南宅兮水孰使其在北。",
            "安知东之主生兮西配刑而主杀，斗建寅而气分兮畴为四时之消息。",
            "世徒知其已然兮遂推类而立说，彼厥初其谁造兮孰布施而殊别。",
            "抑其不得不然兮或者私智之所设，将忽然而自尔兮遂已成而不可绝。",
            "造物为余究察兮曰此曷可以言陈而意悉，彼混沌之一气兮吾不知谁合而为一。",
            "忽洞达而两分兮夫亦安知其谁辟，爰升清而降浊兮水赴阴而火阳。",
            "东升气而敷生兮西或成而害戕，强名之曰自然兮曷足以究其必至。",
            "谓不得不然者愈疏兮尚安取于私智，庄周诞而妄推兮夏革愚而臆对。",
            "世号予曰造物兮予亦曷有所主尸，苟待予而後造兮彼造予者复谁。",
            "姑置之而勿校兮任万物之自成，游小智于太初兮何异夏虫之语冰。",
            "旷任之而勿疑兮万里会而一平，夫何造物者开予兮神飘飘而不居。",
            "我将赴而远游兮招神圣以为徒，腾九螭之奔轮兮追飞电而揽奔风。",
            "周万里于一息兮堂西极而有九区，叩玉阙之九关兮觐上帝于绛都。",
            "酌瑶尊之芳酒兮招赤松而友彭祖，既锡我以难老兮黜嗜欲而袭灵虚。",
            "爰侑我以秘药兮合千箫而吹万竽，乐吾心之洋洋兮舒五体之与与。",
            "降复还于我室兮聊弥日而一娱。"
        ],
        "title": "登高",
        "id": "1fbf9833-288b-4d6e-a7f1-4553b5e1d8ab"
    },
    {
        "author": "张耒",
        "paragraphs": [
            "归去来兮，行世不偶予曷归。",
            "其出无所为喜兮，舍去而何悲。",
            "眄一世之无与兮，古之人逝莫追。",
            "求不疚于予义兮，又奚恤余子之是非。",
            "彼好恶之罔极兮，或颠倒其裳衣。",
            "顾吾涉之已深兮，愧哲人之见微。",
            "吾归甚安，无所事奔。",
            "既守吾室，又杜吾门。",
            "一气孔神，于中夜存。",
            "纳至和于灵根兮，挹天酝于玄尊。",
            "既充溢于幽阙兮，亦粹然而见颜。",
            "往有坎而兹夷兮，昔或危而今安。",
            "将从化人于西域兮，面藏吏于函关。",
            "将以一世为刍狗兮，废与兴吾厌观。",
            "彼福祸之一源兮，必兹出而兹还。",
            "彼自以为无隙兮，何异夫石椁之宋桓。",
            "归去来兮，吾悲夫斯人不返兮，岂招仙圣与之游。",
            "昔惠我以好音，忽远去而莫求。",
            "予曷异于世人兮，初为哽塞而增忧。",
            "彼钱镈则深藏兮，盍视夫已垦之田畴。",
            "万古芸芸，共逝一舟。",
            "半夜而失，旦号其丘。",
            "畏达观之诮予，涕已泣而不流。",
            "悟荣名之取憎兮，善斯人之获休。",
            "已矣乎，万物之作各其时，吾独与时而去留，岂或能力而违之。",
            "既往莫或追，来者尚可期。",
            "盖雨暵之在天，岂吾稼之不耔。",
            "彼蜀雄之必传，作犹愧于书诗。",
            "嗟身屈而道伸，于斯人兮曷疑。"
        ],
        "title": "和归去来词",
        "id": "3c0dd378-2c82-48b5-b100-042b24d2e51f"
    },
    {
        "author": "张耒",
        "paragraphs": [
            "医之不得其方耶，抑其命有短长耶。",
            "独尔能使吾悲若此耶，抑为父者皆爱其子耶。",
            "苍颅夷颡，秀眉清目。",
            "今其存亡，其犹有鬼也。",
            "使无物，则吾复何思。",
            "其尚有知也，则夫荒屋野寺。",
            "风霜雨露，食息谁汝视也。"
        ],
        "title": "哭下殇",
        "id": "11f4fbc2-ec61-4df6-9b45-abcefee34975"
    },
    {
        "author": "张耒",
        "paragraphs": [
            "休日不造请，出游贤友同。",
            "城南上人者，宴坐花雨中。",
            "金貌散香雾，宝铎韵天风。",
            "鸟语演宝相，饭香悟真空。",
            "尚书三二客，浄社继雷宗。",
            "黄子发锦囊，句有造物功。",
            "握中一寸煤，海外千年松。",
            "谁降午睡魔，赐茗屠团龙。",
            "晁子卧城西，咫尺不可逢。",
            "岂无坐中客，终觉少此公。",
            "归帽见新月，扑衫暮尘红。",
            "困眠有余想，却听寺楼钟。"
        ],
        "title": "休日同宋遐叔诣法云遇李公择黄鲁直公择烹赐茗出高丽盘龙墨鲁直出近作数诗皆奇绝坐中怀无咎有作呈鲁直遐叔",
        "id": "2c5b7951-1c04-40cd-b74e-434ff9869c14"
    },
    {
        "author": "张耒",
        "paragraphs": [
            "画工出幻事，缟素发原薮。",
            "萧萧白茅低，凛凛北风走。",
            "眈然老于菟，举步安不骤。",
            "目光炯双射，怒吻呀欲受。",
            "彼彪掷其旁，文彩淡初就。",
            "虽然窃形似，已足走百兽。",
            "烦君卫吾寝，振此蓬荜陋。",
            "坐令盗肉鼠，不敢窥白昼。"
        ],
        "title": "挂虎图于寝壁示秸秠",
        "id": "39c155d0-063b-4370-9a7c-3178183fbcaf"
    },
    {
        "author": "张耒",
        "paragraphs": [
            "远公不出山，坐受天龙供。",
            "地祇敢爱宝，木石亲输送。",
            "岩岩千年屋，山立屹不动。",
            "风云宿修梁，星斗近华栋。",
            "亭亭碧香炉，薝卜时自涌。",
            "五云严拥卫，天乐下鸾凤。",
            "神池閟宝象，光怪发岩洞。",
            "谁能陟其巅，手揽湖龙鞚。",
            "东堂黄金藏，龙像俨环拱。",
            "萧条亡国辇，拙朴昔谁用。",
            "扫堂为一睡，清极乃无梦。",
            "思归戒晨发，结束勤仆从。",
            "鸿钟振林莽，月落朝岚重。",
            "再往堕渺茫，猿鹤应嘲讽。"
        ],
        "title": "神运殿望香炉天池等峰晚宿官厅明日早发",
        "id": "0f9af3a0-21d5-4304-92ed-30e0877052d3"
    },
    {
        "author": "张耒",
        "paragraphs": [
            "我昔为诸生，奉书谏议公。",
            "後来辱称奬，礼数宾客同。",
            "决科甫弱冠，年少气如虹。",
            "归来陪後乘，不责醉後恭。",
            "孤舟梁宋郊，旅态萃百穷。",
            "拜公睢阳府，笑语若春风。",
            "人事不可期，俯仰异吉凶。",
            "平生丹灶术，马鬣哭新封。",
            "十年得吾弟，怀旧涕沾胸。",
            "清平守家法，眉宇肖德容。",
            "交臂是非外，为僚兄弟中。",
            "东轩语长夏，葵竹罗青红。",
            "西舍雪夜欢，玉颜醉瑶钟。",
            "欲饮径相就，三更叱阍翁。",
            "鲸吸绝遗滴，山颓信倾峰。",
            "搜抉尽醤茹，楂梨倒筐笼。",
            "通宵两沈醉，午起头如蓬。",
            "人生定当尔，事去挽惊鸿。",
            "河梁系君马，一笑喜相逢。",
            "怜君碧纱幌，夜泪哭苇丛。",
            "我方困虀盐，酸寒官辟雝。",
            "同寻旧游地，尘壁罥丝虫。",
            "啼鸟古寺间，夏阴小园空。",
            "酒市逢好好，琵琶失𤫩珑。",
            "歌舞一分散，宾僚亦西东。",
            "忘情犹一叹，齐物论非通。",
            "官冷隠朝市，端能信予慵。",
            "人生当富贵，子盍自磨礲。",
            "便当隠五车，一一贮心胸。",
            "功就蚁作垤，丛成蛇化龙。",
            "北郊分袂归，作恶惊儿童。",
            "长谣代晤语，发子一笑哄。"
        ],
        "title": "赠张公贲",
        "id": "9f2535bb-70a2-4c24-b045-2db8a4e269d5"
    },
    {
        "author": "张耒",
        "paragraphs": [
            "扁舟发孤城，挥手谢送者。",
            "山回地势卷，天豁江面泻。",
            "中流望赤壁，石脚插水下。",
            "昏昏烟雾岭，历历渔樵舍。",
            "居夷实三载，邻里通假借。",
            "别之岂无情，老泪为一洒。",
            "篙工起鸣鼓，轻橹健于马。",
            "聊为过江宿，寂寂樊山夜。"
        ],
        "title": "离黄州",
        "id": "27e5f22a-c7cf-4bfe-ac49-458745e205a3"
    },
    {
        "author": "张耒",
        "paragraphs": [
            "黄州望樊山，秀色如可揽。",
            "扁舟横江来，山脚系吾缆。",
            "大川失汹涌，浅水澄可鉴。",
            "北风吹疏雨，夜枕舟屡撼。",
            "齐安不可望，灭没孤城暗。",
            "奔流略溪口，龙蜃屡窥瞰。",
            "平生千金质，戒惧敢忘暂。",
            "兹游定何名，耿耿有余念。"
        ],
        "title": "宿樊溪",
        "id": "924bffcb-b24d-486d-a97e-d3f80d98d604"
    },
    {
        "author": "张耒",
        "paragraphs": [
            "匡庐奠九江，苗裔遍南服。",
            "横江蔽原野，内外实一族。",
            "危矶插江生，石色擘青玉。",
            "蛟龙穴乱石，猱玃在乔木。",
            "我行季冬月，江迹在山腹。",
            "扁舟如镜面，清浄不可触。",
            "跻攀既不可，千古长幽独。",
            "缅想邃古初，巢居戒樵牧。"
        ],
        "tags": [
            "庐山"
        ],
        "title": "道士矶",
        "id": "990d0ce8-89d7-405f-88e7-d40f1cb51f3a"
    },
    {
        "author": "张耒",
        "paragraphs": [
            "扁舟下樊溪，江南正清泻。",
            "晓登巴河岸，极目望春野。",
            "步寻修竹寺，古木争偃亚。",
            "云昔孙仲谋，刑牲致师禡。",
            "雄图邈已矣，英概足悲咤。",
            "石梯造云雾，丹白开广厦。",
            "山僧安寂寞，畏冷不出舍。",
            "劳生遇闲境，顿使我心写。",
            "晚江平若席，风势欲相借。"
        ],
        "title": "离樊口宿巴河游马祈寺",
        "id": "01e76d7f-19ad-4e19-bfce-52a7745c8596"
    },
    {
        "author": "张耒",
        "paragraphs": [
            "积水多疾风，三日阻我舟。",
            "天寒波涛恶，岸窟腾龙虬。",
            "五更船篷鸣，冷风入衾裯。",
            "平明诸山雪，烂漫铺琳球。",
            "篙工笑相顾，拍拍我船头。",
            "水魄小孤神，雾鬓横星眸。",
            "仓卒祷即应，知我厌滞留。",
            "稍晴景物好，柳色含新柔。",
            "春风我故旧，迎我入东州。"
        ],
        "title": "龟陵湾阻风三日遥祷孤山而风止",
        "id": "4897e78b-e358-4c60-90ad-f633d545b6d0"
    },
    {
        "author": "张耒",
        "paragraphs": [
            "旗尾指船头，篙工告风便。",
            "张帆弛双橹，去势如脱箭。",
            "船傍两高山，过目若流电。",
            "波平船稳驰，客寝兀未变。",
            "吾闻西江龙，神力回宇县。",
            "往来万夫祷，正直巧获愿。",
            "嗟予何所恃，诚确无所荐。",
            "神岂哀我穷，有赐不待献。",
            "乃知人穷我，本不坐神谴。",
            "人间事若异，未易以言辩。",
            "坐令千里远，近若在几研。",
            "惭非谢宣城，攫笔赋浄练。"
        ],
        "title": "自离富池凡三祷顺济龙求便风皆获应又风日清霁舟行安稳委曲如所欲感而成诗",
        "id": "db3e0862-0c17-4f29-a4b5-403cae630eca"
    },
    {
        "author": "张耒",
        "paragraphs": [
            "青山如君子，悦我非姿媚。",
            "相逢一开颜，便有论交意。",
            "今晨决然去，掺若执我袂。",
            "谓山无见留，此事宁久置。",
            "道边青发翁，下有白玉髓。",
            "斸之龙蛇窟，自足饱吾世。",
            "平生耽幽独，乃若忘朝市。",
            "一官等尘垢，安得败成计。",
            "草堂醉老子，虎溪大开士。",
            "寄语二主人，为留三亩地。"
        ],
        "title": "出山",
        "id": "771ec34b-501e-4706-8c2c-a7b82150b152"
    },
    {
        "author": "张耒",
        "paragraphs": [
            "幽居感节物，僧舍值朝凉。",
            "空檐落寒雨，滴滴响秋堂。",
            "低飞林间翮，湿羽不能翔。",
            "危叶别故枝，幽花泫晚芳。",
            "悠悠清夜眠，促织催朝光。",
            "日月怆已徂，吾行独迷方。",
            "采采幽圃兰，岁晚日馨香。",
            "君子健明德，勿为儿女伤。"
        ],
        "title": "朝雨",
        "id": "dc61c0a7-8a08-42b0-af6c-747f37a6dadc"
    },
    {
        "author": "张耒",
        "paragraphs": [
            "驱车发颍川，回望失嵩少。",
            "霜气塞层空，黯澹寒日晓。",
            "原田际天平，百里见飞鸟。",
            "累累道傍丘，石兽卧衰草。",
            "不知谁氏碑，剥裂偶未倒。",
            "支离见隶字，书带汉笔妙。",
            "遗坟不可问，文彩竟何效。",
            "永年恃金石，此计久可笑。",
            "昔游已三岁，存殁伤怀抱。",
            "饱谙人世忧，安得身不老。"
        ],
        "title": "离阳翟",
        "id": "57c5f1de-89d5-4489-84c2-6aeef15d5ae9"
    },
    {
        "author": "张耒",
        "paragraphs": [
            "许昌古名都，气象良未替。",
            "客子远道来，尘埃满襟袂。",
            "黄昏造孤驿，买饭啮枯胾。",
            "庭宽蟾蜍高，霜气彻寒被。",
            "頼携朱提杯，可具一饭费。",
            "无人劝我酌，孤独伴客醉。",
            "笙箫谁家楼，语笑月中市。",
            "何人不行乐，而我独涕泪。",
            "夜长更漏稀，风急鼓鼙驶。",
            "天明卷席去，行止随所值。"
        ],
        "title": "次颍川",
        "id": "218769bb-94f1-4ec2-86e1-3363ec4024f9"
    },
    {
        "author": "张耒",
        "paragraphs": [
            "天将刬隋乱，帝逢六龙来。",
            "森然风云姿，飒爽毛骨开。",
            "飙驰不及视，山立俨莫回。",
            "长鸣驰八表，扰扰万驽骀。",
            "秦王龙凤姿，鱼鸟不足摧。",
            "腰间大白羽，中物如风雷。",
            "区区数竖子，缚取如提孩。",
            "手持扫天帚，六合无尘埃。",
            "艰难济大业，一一非常材。",
            "惟时六骥足，绩与英卫陪。",
            "功成锵八鸾，玉辂行天街。",
            "荒凉昭陵阙，古石埋苍苔。"
        ],
        "title": "昭陵六马唐文皇战马也琢石象之立昭陵前客持石本示予为赋此",
        "id": "0ef2cdf1-cb1f-43f8-87c4-766cff0a7378"
    },
    {
        "author": "张耒",
        "paragraphs": [
            "契阔千里别，恻怆难具言。",
            "殷勤一宵语，愿子未即眠。",
            "空堂灯火青，旅褐借僧毡。",
            "劳劳一杯酒，不解道路寒。",
            "经年相从乐，既别亦茫然。",
            "人间事尽尔，聚散亦何叹。",
            "但悲多难身，尚获朋友欢。",
            "间关百忧中，一笑有万钱。",
            "张子年未冠，已雄羣少年。",
            "巉巉坐我侧，紫眸秀双颧。",
            "壮志激衰懦，清谈破愁煎。",
            "天明即分散，奈此情悁悁。"
        ],
        "title": "同杨十二缑氏寺宿草酌张正民秀才见访",
        "id": "0a1a83a5-eec1-4618-b78a-b17a96adeaa2"
    },
    {
        "author": "张耒",
        "paragraphs": [
            "千里不相见，劳劳复何辞。",
            "不远一城中，耿耿令我思。",
            "僦舍酒家楼，推垆卷其旗。",
            "鼠壤败晨炊，守翁噪羣儿。",
            "马傍挟两羸，双踵待刻移。",
            "五日长安尘，故山梦中归。",
            "何以洗我心，望君青松姿。",
            "怀情久不吐，古屋弦悲诗。"
        ],
        "title": "初到都下供职寄黄九",
        "id": "e4589b59-d451-46c3-80b1-86bdf75e0c5d"
    },
    {
        "author": "张耒",
        "paragraphs": [
            "文章惭骯脏，谈舌罢隽永。",
            "年来屏百事，但愿两耳静。",
            "黄公安禅室，不觉在市井。",
            "客来饱清风，可是徒造请。",
            "牺尊与社樗，妄计幸不幸。",
            "愿君妙观察，金门等云岭。"
        ],
        "title": "次韵鲁直夏日斋中",
        "id": "4906f423-27f7-4a37-9ece-faff84e6b82e"
    },
    {
        "author": "张耒",
        "paragraphs": [
            "雨气入古屋，薄帷生夜清。",
            "想君拥鼻坐，端学苦吟生。",
            "泥深欺我马，归卧日半楹。",
            "浩然有奇想，非子定谁评。"
        ],
        "title": "晚归寄无咎二首  其一",
        "id": "450e3bfd-6115-4e23-b444-a448ae2972b7"
    },
    {
        "author": "张耒",
        "paragraphs": [
            "屋东云移山，屋西日半壁。",
            "余天一剑清，远雨万丝白。",
            "官事痴可了，未遭官长责。",
            "惟应晁夫子，不可别顷刻。"
        ],
        "title": "晚归寄无咎二首  其二",
        "id": "a465f294-fb31-4a34-83a4-21d4221698c1"
    },
    {
        "author": "张耒",
        "paragraphs": [
            "咽咽幽谷泉，萧萧秋竹风。",
            "岂不爱孤洁，但伤愁且穷。",
            "吕子南国秀，沧溟贮其胸。",
            "出试辄不偶，低头避儿童。",
            "离家五千里，客饭苦不丰。",
            "冷落卧寒斋，苦吟和秋虫。",
            "昨者投我诗，九叹阅未终。",
            "欲知作者心，但视读者容。",
            "文章出贫贱，此事今古同。",
            "但愿子富贵，不愿文日工。",
            "今日告我别，出门若惊鸿。",
            "各在天一方，何当复相逢。"
        ],
        "title": "送吕际秀才南归",
        "id": "dfe02449-e3b3-4453-ad50-419726f20a2c"
    },
    {
        "author": "张耒",
        "paragraphs": [
            "兹行颇闲暇，聊此山水间。",
            "幸有所携人，臭味同一源。",
            "山溪并修涧，嘉木间蒲莲。",
            "杉松鸣古剎，始觉此溪寒。",
            "孤亭出屋背，石磴相牵攀。",
            "迎客穷道人，俯偻须眉斑。",
            "释子具粗粝，虽贫有余欢。",
            "午登西山去，路作九曲弯。",
            "山禽惯不惊，夏木秀且繁。",
            "缅怀紫髯公，奠玉祠天坛。",
            "豪强有遗韵，兴废无留观。",
            "空岩一泓泉，引予掏清甘。",
            "至人悲热恼，遗此消昏烦。",
            "我茶非世间，天上苍月团。",
            "为尔惜不得，烹瀹浇晨餐。",
            "深谷晚易阴，快雨时斑斑。",
            "但见夹道松，龙髯湿苍颜。",
            "念我亦闲人，屏居闭柴关。",
            "不使倒珠玉，济我胸中悭。",
            "之官亦漫浪，遇胜却盘桓。",
            "平生据顽钝，信命傲忧患。",
            "言归徒旅疲，就荫休征鞍。",
            "却视来时舟，一叶系荒湾。"
        ],
        "title": "西山寒溪",
        "id": "d85b79eb-ab2b-486e-a757-23f068d6425f"
    },
    {
        "author": "张耒",
        "paragraphs": [
            "张侯蜀都秀，玉立身堂堂。",
            "手持明光节，六月登太行。",
            "三晋雄中夏，朔方临大荒。",
            "传声贤使者，父老相扶将。",
            "控弦百万户，十年废耕桑。",
            "但使把锄犂，自然息桁杨。",
            "主人延阁老，别酒泛兰觞。",
            "寄声梁谏议，欲试紫参方。"
        ],
        "title": "送张天觉使河东席上分题得将字",
        "id": "7bdc12ec-44bd-4567-b39e-dcbf8839094c"
    },
    {
        "author": "张耒",
        "paragraphs": [
            "先生居山阳，时事不挂齿。",
            "读书逾五车，不肯着一字。",
            "今朝苦叹嗟，告我将老矣。",
            "我意与子殊，欲去依禅子。"
        ],
        "title": "答仲车",
        "id": "c7e94c8e-2d58-4dc8-87cc-299971888a33"
    },
    {
        "author": "张耒",
        "paragraphs": [
            "华灯耀广陌，皎月临重城。",
            "惟我二三子，柴门通夜扃。",
            "展书对明烛，浊酒徐徐倾。",
            "峥嵘千万虑，一醉皆能平。"
        ],
        "title": "和仲车元夜戏述",
        "id": "efc4f3d7-4558-45af-abc2-15cce4acdd74"
    },
    {
        "author": "张耒",
        "paragraphs": [
            "济物非仆仆，功名愧无心。",
            "倚市安能美，汲泉不厌深。",
            "老人夙有尚，瓶钵好丛林。",
            "安能红尘里，徒使老骎骎。"
        ],
        "title": "和鲁直",
        "id": "c401cdf0-b471-4d7b-b139-5930a46f5066"
    },
    {
        "author": "张耒",
        "paragraphs": [
            "紫禁断人声，蓬山转春日。",
            "楼外晚鼓传，城阴卫番出。",
            "循除撷新秀，红紫间疏密。",
            "倚天黄金阙，龙虎气鬰律。",
            "明时赋铅椠，寓直守编帙。",
            "疏闲谢裨补，岁月感飘忽。",
            "谢公山林赏，不为轩冕屈。",
            "体道无朝野，达情惭利物。"
        ],
        "title": "书馆直舍",
        "id": "73581b3b-d2ca-4c30-8a27-9c51f1b1f9e0"
    },
    {
        "author": "张耒",
        "paragraphs": [
            "溪山惨残岁，况乃值深冬。",
            "清晨率其属，肆礼凝琳宫。",
            "漠漠冒原露，凄凄隔水风。",
            "南方异气候，霜叶未全红。",
            "忽忆簪史笔，早趋辟苍龙。",
            "拜舞东阁上，佳气鬰葱葱。",
            "谈笑出右掖，交游尽英雄。",
            "老大心已矣，依然魂梦中。"
        ],
        "title": "宣城至日谒天庆观行香呈郡僚",
        "id": "a5b1581a-2172-43e2-a7c8-3fc028cdc896"
    },
    {
        "author": "张耒",
        "paragraphs": [
            "新秋一杯酒，风雨早凉天。",
            "眷言西邻友，咫尺莫能前。",
            "岂无病羸马，泥滑不胜鞭。",
            "端居何为者，落寞掩书眠。",
            "高柳飒已疏，碧草留余鲜。",
            "衰怀感徂节，客舍悲流年。",
            "孤吟谁与和，独酌还醒然。",
            "新晴野路干，期子南山边。"
        ],
        "title": "秋日独酌怀荣子邕",
        "id": "84922dd3-0d7c-4bbe-96a0-b50c828c523b"
    },
    {
        "author": "张耒",
        "paragraphs": [
            "庭木舞风雨，清秋来我堂。",
            "衾裯偃宵寐，灯火照新凉。",
            "昔我来清颍，庭花有晚芳。",
            "坐看桐叶暗，已近菊枝黄。",
            "岁月忽流驶，形骸变老苍。",
            "淹留应有命，通塞讵能量。",
            "寂历年华晚，优游永日长。",
            "忧时非我事，黄卷有虞唐。"
        ],
        "title": "夜初凉",
        "id": "e7e8e9fe-06a9-4b94-8d5b-e2369eec88d2"
    },
    {
        "author": "张耒",
        "paragraphs": [
            "陆子不可招，寥寥风月魂。",
            "空堂掩遗像，幸此配老禅。",
            "举世人浇薄，云谁知子贤。",
            "竟陵樵牧地，陈迹岂复存。",
            "我欲歌子诗，三叹抚无弦。",
            "瓦登荐秋菊，酌此石井泉。"
        ],
        "title": "题陆羽祠堂兼寄李援援有诗殊佳二首  其一",
        "id": "54778617-dd2f-40cb-8cbe-b53f8eb4fbe8"
    },
    {
        "author": "张耒",
        "paragraphs": [
            "清诗吊陆子，味若堂下泉。",
            "陆子骨已朽，青松代之言。",
            "松亦安能言，风至时萧然。",
            "至谈非牙舌，陆子意已传。"
        ],
        "title": "题陆羽祠堂兼寄李援援有诗殊佳二首  其二",
        "id": "bc0b9e7b-b26d-4164-8c65-fa66730428f1"
    },
    {
        "author": "张耒",
        "paragraphs": [
            "微雨湿青松，松间多好风。",
            "翠光浓欲滴，对舞千蛟龙。",
            "可惜青玉钗，道边委蒿蓬。",
            "幽人不汝弃，应有绿毛翁。"
        ],
        "title": "万松亭有感",
        "id": "0f5ff29c-884d-4c56-9518-19a31729e89c"
    },
    {
        "author": "张耒",
        "paragraphs": [
            "今旦寒气至，晨坐进一杯。",
            "一杯未能已，三酌竟空罍。",
            "我有胸臆事，欲言谁使陪。",
            "往往中夜叹，鬰结无由开。",
            "頼此樽中君，破闷有後来。",
            "时时从之游，报我以欢咍。",
            "古国多寒肴，老妻治炮煨。",
            "谁云一日富，此价万琼瑰。"
        ],
        "title": "今旦",
        "id": "06397ee5-33e2-421e-8641-1efff4c3cc52"
    },
    {
        "author": "张耒",
        "paragraphs": [
            "疏梅插书瓶，洁白滋媚好。",
            "微香悠然起，鼻观默自了。",
            "秀色定可怜，仙姿宁解老。",
            "禅翁心土木，对此成魔恼。"
        ],
        "title": "摘梅花数枝插小瓶中辄数日不谢吟玩不足形为小诗",
        "id": "93b5f8c8-dbdf-43f5-9008-7fda81b174a3"
    },
    {
        "author": "张耒",
        "paragraphs": [
            "浓霜失暄妍，短日淡无色。",
            "回风振中园，摇落声策策。",
            "草根饥鸟啄，飞舞时啧啧。",
            "野荒无遗粒，卒岁将何食。",
            "鲜鲜西墙下，幽草弄寒碧。",
            "四时不吾欺，聊假汝顷刻。"
        ],
        "title": "霜後步西园",
        "id": "dbf382e2-d1d9-48ab-a276-5387ece2a5dc"
    },
    {
        "author": "张耒",
        "paragraphs": [
            "悲笳奏已罢，落月在西壁。",
            "卧闻中林鸟，先晓鸣啧啧。",
            "尔求亦易供，固合事安息。",
            "夜归陵旦起，何尔更劳役。",
            "干坤扰万物，不使轻有获。",
            "无求良独难，何以休吾力。"
        ],
        "title": "冬怀三首  其一",
        "id": "6373d3c2-064d-4b70-a160-39b99c3ca788"
    },
    {
        "author": "张耒",
        "paragraphs": [
            "扬雄老不遇，寂寞玩文史。",
            "厕身虎狼间，乃卒脱其死。",
            "中恬遗外慕，独乐异众喜。",
            "但有载酒人，何用求知己。"
        ],
        "title": "冬怀三首  其二",
        "id": "ad1dec34-7b88-495d-8bcd-f97a7f6d3576"
    },
    {
        "author": "张耒",
        "paragraphs": [
            "年来百事懒，惟乐静中趣。",
            "天寒无来客，终日常闭户。",
            "进取乏时才，穷通有天数。",
            "委身付造物，已矣随所遇。"
        ],
        "title": "冬怀三首  其三",
        "id": "0fa727af-58bd-43e0-a9d7-81291fb2cc35"
    },
    {
        "author": "张耒",
        "paragraphs": [
            "东风吹桃李，花落已满地。",
            "摇摇新柳枝，薄荫纔可芘。",
            "谁云同一时，荣谢两异意。",
            "由来何足较，要之归一致。"
        ],
        "title": "感春三首  其一",
        "id": "a94fa11e-bee8-442b-90c4-420867bbe799"
    },
    {
        "author": "张耒",
        "paragraphs": [
            "默坐不复出，浮云作朝阴。",
            "离离檐间花，随雨下故林。",
            "物色一如此，朱颜坐凋侵。",
            "自歌阳春曲，吾不待知音。"
        ],
        "title": "感春三首  其二",
        "id": "6a449605-472a-4202-9dd2-f9fb8c76b764"
    },
    {
        "author": "张耒",
        "paragraphs": [
            "午日步西园，繁花乱相照。",
            "夭夭海棠枝，顾我如欲笑。",
            "殷红点轻素，含吐皆窈窕。",
            "持赠东邻子，愿言论久要。"
        ],
        "title": "感春三首  其三",
        "id": "0bdd61c8-662c-4ea8-847e-c04ce0a9c03c"
    },
    {
        "author": "张耒",
        "paragraphs": [
            "啼鸟唤我觉，檐日行且午。",
            "累累出叶莺，庭雀鸣欲乳。",
            "妻儿病酒睡，鸡犬乐其侣。",
            "风光不我违，舍醉何有度。"
        ],
        "title": "春日杂诗六首  其一",
        "id": "9a04bdf7-c92a-44a6-859f-306f25d216f8"
    },
    {
        "author": "张耒",
        "paragraphs": [
            "东风入我园，落落如急霰。",
            "感之复携酒，抚树为三叹。",
            "离离墙间草，满地不可践。",
            "阴阳本无情，荣谢欲谁怨。"
        ],
        "title": "春日杂诗六首  其二",
        "id": "0fbb9767-2c36-4953-9d7c-2705a383c137"
    },
    {
        "author": "张耒",
        "paragraphs": [
            "春晏百草秀，野花无复名。",
            "悲哉桃李阑，念此聊掇英。",
            "翩翩双飞蝶，天静午日晴。",
            "悲忧浪自苦，有酒但知倾。"
        ],
        "title": "春日杂诗六首  其三",
        "id": "5675cdc1-9a96-4ac4-b5f1-294cdf3d423f"
    },
    {
        "author": "张耒",
        "paragraphs": [
            "堂南老榆柳，清阴渐交映。",
            "飘飘风花干，渥渥雨叶盛。",
            "鸟鸣日方迟，客去门逾静。",
            "自无济世略，耿耿欲谁省。"
        ],
        "title": "春日杂诗六首  其四",
        "id": "b6c7ab7a-e30d-4a69-bf13-e4d537951c07"
    },
    {
        "author": "张耒",
        "paragraphs": [
            "三月行复至，青春坐侵寻。",
            "飞花去寂寂，新叶来骎骎。",
            "白日照芳草，荒园乱鸣禽。",
            "朱颜任自老，安事累吾心。"
        ],
        "title": "春日杂诗六首  其五",
        "id": "5cfa1e36-5960-4454-80d5-3dad9afa0d89"
    },
    {
        "author": "张耒",
        "paragraphs": [
            "东风忽无情，吹我园中花。",
            "繁红与艳紫，零落委泥沙。",
            "鸣鸟亦何事，啾啾竟諠哗。",
            "须知盛已极，委弃欲谁嗟。"
        ],
        "title": "春日杂诗六首  其六",
        "id": "1ae61681-972d-4f6a-bce7-7ea93e44d894"
    },
    {
        "author": "张耒",
        "paragraphs": [
            "官闲吏归早，岁晏寒欲盛。",
            "槐稀庭日多，鸟下人语静。",
            "幽花破寒色，过雁惊秋听。",
            "酒贱莫厌沽，北风行欲劲。"
        ],
        "title": "官闲",
        "id": "ac12be93-940a-4e73-80ea-1018c7d57514"
    },
    {
        "author": "张耒",
        "paragraphs": [
            "平生落寞意，况此秋池侧。",
            "寒水静无波，衰荷委余碧。",
            "萧萧动风鬓，照影感新白。",
            "来往双浴鳬，尔生真自得。"
        ],
        "title": "秋池",
        "id": "87df703c-c81e-44c7-8e85-779207f15f99"
    },
    {
        "author": "张耒",
        "paragraphs": [
            "隆中卧龙公，平昔事耕钓。",
            "无言顾同侪，高视独长啸。",
            "彼宁惜开口，顾尔非同调。",
            "何事逢玄德，曹孙一言料。"
        ],
        "title": "杂咏三首  其一",
        "id": "bd60ab55-4a8f-4d7f-b930-f0d50443f13e"
    },
    {
        "author": "张耒",
        "paragraphs": [
            "六槐当我庭，春叶密如幄。",
            "朝来南风起，已见萎叶落。",
            "盛衰同时来，岂必待萧索。",
            "鄙哉儿女痴，倩倩情所乐。"
        ],
        "title": "杂咏三首  其二",
        "id": "4d6df691-2ab7-465d-8972-69c615e051cd"
    },
    {
        "author": "张耒",
        "paragraphs": [
            "鸟鸣高屋上，饥顾朝求食。",
            "扰扰市井人，日夜衣食迫。",
            "岂伊理当然，或者养未得。",
            "我歌南风诗，归坐还叹息。"
        ],
        "title": "杂咏三首  其三",
        "id": "3f57e746-a8d6-404f-a842-452a43ad346c"
    },
    {
        "author": "张耒",
        "paragraphs": [
            "时雨久不施，飞云作朝阴。",
            "芃芃中原麦，頼此三日霖。",
            "朝阳忽清霁，披露南山岑。",
            "虽无济物迹，膏泽在民心。"
        ],
        "title": "飞云",
        "id": "c1f84354-aab0-49e2-b964-2815b3ef5343"
    },
    {
        "author": "张耒",
        "paragraphs": [
            "万物皆畏死，尔生何独愚。",
            "由来附炎热，鲜不丧其躯。",
            "浅浅权利客，跹跹轻薄夫。",
            "高门甚烈火，相劝以奔趋。"
        ],
        "title": "和应之灯蛾",
        "id": "95d0c4ad-4b31-4b52-8375-3836527293d2"
    },
    {
        "author": "张耒",
        "paragraphs": [
            "乔木隔尘埃，华堂敞深僻。",
            "人静好鸟鸣，睡余疏雨滴。",
            "悲愁感萧瑟，吊古披荒寂。",
            "尚溯紫髯翁，誓师沉马璧。"
        ],
        "title": "自黄州至巴河游灵岩寺观孙仲谋刑马坛相传权于此刑马祀江神遂提师伐寿春云",
        "id": "dc34f176-aa4e-4916-bada-5214813b1c3c"
    },
    {
        "author": "张耒",
        "paragraphs": [
            "独居无与往，况此阴雨天。",
            "起来复何有，诗书散我前。",
            "偃卧一榻上，读书疲复眠。",
            "经纶负夙志，跌荡穷吾年。"
        ],
        "title": "杂诗二首  其一",
        "id": "d2018a36-6047-447c-81c3-ede1a1739779"
    },
    {
        "author": "张耒",
        "paragraphs": [
            "高堂断四听，鸣雨晓未止。",
            "堂空雨声大，滴滴清我耳。",
            "朝眠引幽梦，遇我同心子。",
            "谈笑未容周，梦开坐千里。"
        ],
        "title": "杂诗二首  其二",
        "id": "a3374f44-81eb-45a1-b282-c68f8b3a94de"
    },
    {
        "author": "张耒",
        "paragraphs": [
            "指可握而足，臂可攘无他。",
            "何为勤药物，杵臼日諠哗。",
            "指臂何与人，正欲使其佳。",
            "念此惭吝生，达人其我嗟。"
        ],
        "title": "捣药",
        "id": "10f8eff4-ff72-46d6-9b9e-a8147fa932dd"
    },
    {
        "author": "张耒",
        "paragraphs": [
            "乌臼强知晓，譊譊鸣暗天。",
            "我事不须早，援衾且复眠。",
            "朝晖方聩聩，惨凛蔽清妍。",
            "且复待午景，负此檐间暄。"
        ],
        "title": "乌臼",
        "id": "858a15fb-f110-4d44-9823-93ad4672020e"
    },
    {
        "author": "张耒",
        "paragraphs": [
            "春林露如雨，萧萧晓花寒。",
            "引手攀高红，微香来鼻端。",
            "何以比芳洁，置之青玉盘。",
            "持归供像佛，相对淡无言。"
        ],
        "title": "春林",
        "id": "42de2e49-95f7-4061-8bd1-007952f48402"
    },
    {
        "author": "张耒",
        "paragraphs": [
            "华月流春宵，散我高林影。",
            "披衣步其下，爱此扫地静。",
            "吾心方浩然，万境一澄莹。",
            "徙倚玉绳低，寂寥沈远听。"
        ],
        "title": "华月",
        "id": "13f856e1-f873-4136-811e-c9750f3f1262"
    },
    {
        "author": "张耒",
        "paragraphs": [
            "去城未五里，夜缆系衰柳。",
            "水亭暗风雨，人散闻吠狗。",
            "平生足羁旅，沉此还往久。",
            "有感不自知，凄然独回首。"
        ],
        "title": "离楚夜泊高丽馆寄杨克一甥四首  其一",
        "id": "4c6f517f-76cc-48a5-821b-632bc8761f7f"
    },
    {
        "author": "张耒",
        "paragraphs": [
            "水天夕云重，不雨衣自湿。",
            "夜寒更士语，鸡唱舟子急。",
            "青黄数宿莽，苍茫暗原隰。",
            "高城亦何有，倚樯成独立。"
        ],
        "title": "离楚夜泊高丽馆寄杨克一甥四首  其二",
        "id": "22514168-be68-4d5c-9edf-0b8be532f965"
    },
    {
        "author": "张耒",
        "paragraphs": [
            "客去水关闭，疏灯亦复收。",
            "川鸣半夜雨，卧冷五更秋。",
            "扁舟已寒暑，冉冉真乘桴。",
            "一灯照客睡，短梦良悠悠。"
        ],
        "title": "离楚夜泊高丽馆寄杨克一甥四首  其三",
        "id": "86edcaea-a4a9-46b5-8964-7967dd41960e"
    },
    {
        "author": "张耒",
        "paragraphs": [
            "士师我自出，爽迈凌清秋。",
            "年少不饮酒，昏灯夜问囚。",
            "尔家外大父，听狱代其忧。",
            "备饥朝煮饭，驱蚊夜张帱。",
            "狱成上府时，稽颡呼张侯。",
            "恕心临缧绁，相盗以戈矛。",
            "无令市死厉，请帝号重幽。"
        ],
        "title": "离楚夜泊高丽馆寄杨克一甥四首  其四",
        "id": "848529dc-3cca-4aff-a4bf-bc131237c648"
    },
    {
        "author": "张耒",
        "paragraphs": [
            "霭霭春日晚，寂寂新阴繁。",
            "千红与万紫，盛极一时阑。",
            "西堂晚芍药，百萼乘露鲜。",
            "红妆诸美人，锦绣富春妍。",
            "东风时过之，舞态低昂翻。",
            "折赠怀溱洧，感之为三叹。"
        ],
        "title": "三月小园花已谢独芍药盛开",
        "id": "9fad96fb-ef45-480c-af5a-60bcae207af1"
    },
    {
        "author": "张耒",
        "paragraphs": [
            "焦山如伏龟，万古浸碧浪。",
            "举头北顾海，尾负金剎壮。",
            "我闻城东楼，秀色日相向。",
            "松杉数毛发，人物见下上。",
            "欲携浮丘公，据殻恣潜漾。",
            "仙风如见引，金阙或可访。"
        ],
        "title": "题焦山",
        "id": "393ff5d2-4024-4aae-91c4-0381fdeafa13"
    },
    {
        "author": "张耒",
        "paragraphs": [
            "桃李用事辰，鲜明夺云绮。",
            "繁华一朝去，默默惭杞梓。",
            "时徂鹰化鸠，地迁橘为枳。",
            "独有羡门生，後天犹不死。"
        ],
        "title": "春日杂兴四首  其一",
        "id": "77ff9485-5a0b-4d69-aac0-3d11199ad921"
    },
    {
        "author": "张耒",
        "paragraphs": [
            "昔我游京室，交通五陵间。",
            "主客各英妙，袍马相追攀。",
            "千金具饮啜，百金顾吹弹。",
            "缨弁罗广席，当头舞交竿。",
            "鲜妆耀渌酒，锦缬生风澜。",
            "灯烛暗夜艾，士女纷相班。",
            "欢娱易徂歇，转盼如飞翰。",
            "亹亹负孤愿，离离衔永叹。",
            "山鸟窥茗饮，檐花笑蔬餐。",
            "弃捐勿重陈，事定须盖棺。"
        ],
        "title": "春日杂兴四首  其二",
        "id": "6ee17188-b4ed-4d4a-8517-1334c9914ceb"
    },
    {
        "author": "张耒",
        "paragraphs": [
            "客从远方来，遗我昭华管。",
            "吹之幻人心，异境生虚窾。",
            "磝磝青嶂横，决决春流满。",
            "马蹄交狭斜，车毂错平坦。",
            "士女竞芳辰，禽鱼荫修笴。",
            "依微认涕笑，凌沉见纤短。",
            "停吹欻泯灭，耽耽复空馆。",
            "灵物信所直，顾恨知音罕。"
        ],
        "title": "春日杂兴四首  其三",
        "id": "70350008-4c2c-4f17-a477-976801ecb4e4"
    },
    {
        "author": "张耒",
        "paragraphs": [
            "潭潭故邑井，猗猗上宫兰。",
            "不食自清渫，莫服更幽闲。",
            "志士耻穷极，卷迹甘饥寒。",
            "佳辰邈良觌，触物悬悲端。",
            "入途眇回远，经岁旷音翰。",
            "岂不慕裘马，诡得非所安。",
            "蝉冕多怵迫，绳枢鲜忧患。",
            "枉寻竟何补，方枘诚独难。"
        ],
        "title": "春日杂兴四首  其四",
        "id": "306e3f10-3ab2-4363-a698-dc51fce86182"
    },
    {
        "author": "张耒",
        "paragraphs": [
            "出郭心已清，青山忽相对。",
            "游人傍流水，俯仰秀色内。",
            "谁张苍玉屏，中断神斧快。",
            "清伊泻其间，银汉曳天派。",
            "参差楼观出，杳霭林麓邃。",
            "岩声答远响，水影弄空翠。",
            "同游得君子，兴与烟霞会。",
            "选胜虽自兹，高怀已尘外。"
        ],
        "title": "出长夏门",
        "id": "8a1d3d6f-607d-40fd-93c8-463698f76d31"
    },
    {
        "author": "张耒",
        "paragraphs": [
            "飘然乘兴游，殽酒笑俗具。",
            "僧居致野饭，草草亦有趣。",
            "山僧惯迎客，煮茗新泉注。",
            "岩花得春迟，晚秀见红素。",
            "萧萧野市井，人物自来去。",
            "溪光送孤舟，石色照素树。",
            "题名扫高壁，岁月记所遇。",
            "书罢迹已陈，出门犹反顾。"
        ],
        "title": "饭昭果寺",
        "id": "f1d96ca0-cf8a-44bb-a758-62f2fdaa8bbe"
    },
    {
        "author": "张耒",
        "paragraphs": [
            "双崖若争妍，秀色日相射。",
            "游人夸水东，挥榜渡清泻。",
            "潺潺溪边风，五月自潇洒。",
            "中流望南北，河汉自天下。",
            "嗟予水乡客，尘土困蹈藉。",
            "江湖久怀归，无地税征驾。",
            "临流动长想，照影久悲咤。",
            "沧洲倘有归，功业付高谢。"
        ],
        "title": "渡伊水",
        "id": "7cd79d47-98f7-4383-98e3-0553ea697b21"
    },
    {
        "author": "张耒",
        "paragraphs": [
            "斯人不可见，千古怀清风。",
            "犹想鸾凤姿，翛然山水中。",
            "空祠遗像俨，过者为肃恭。",
            "同时富贵人，泯灭知何穷。",
            "公昔得所遇，慨然屡输忠。",
            "一伤巧舌刀，泯默类瘖聋。",
            "出处竟无祸，卷舒讵知踪。",
            "被获空叹麟，不制方为龙。"
        ],
        "title": "白公祠",
        "id": "c9aac777-ddb6-4b9c-adc8-baec978007de"
    },
    {
        "author": "张耒",
        "paragraphs": [
            "升危蹑石梯，已觉毛骨异。",
            "玄龛剖山腹，六月霜雪至。",
            "佛台磨青瑶，绀滑不留水。",
            "巍巍数天人，苍玉刻冠佩。",
            "老僧拂高崖，上有昔人字。",
            "国都已萧瑟，山泽隠遗事。",
            "西轩俯空阔，昼夜纳苍翠。",
            "卜筑莫後时，林中有余地。"
        ],
        "title": "上皇龛",
        "id": "a31c13aa-3929-4d6a-86ee-7d4314aacc9a"
    },
    {
        "author": "张耒",
        "paragraphs": [
            "清溪若奔虬，八锁束其颈。",
            "奔腾去莫脱，摆掣姿骁猛。",
            "嘈嘈战风霆，万鼓助其劲。",
            "声驱石崖动，气抱晴日冷。",
            "我来怯初登，注视久乃定。",
            "悠悠山川阔，寸目罗万景。",
            "平生林野趣，疏放谢鞭警。",
            "会期山月出，一啸清夜永。"
        ],
        "title": "石楼",
        "id": "c395ec9d-a519-4c64-b889-a1035a9aa3a7"
    },
    {
        "author": "张耒",
        "paragraphs": [
            "足蹑青玉磴，跻攀不知劳。",
            "回头瞰木杪，始觉所历高。",
            "孤鸟去灭没，奔溪深怒号。",
            "白日当画梁，青云送微飙。",
            "坐久神虑平，微凉清骨毛。",
            "但警尘垢容，俯仰近赤霄。",
            "古壁有遗字，昔人嗟寂寥。",
            "南风不知暑，古木常萧萧。"
        ],
        "title": "上方",
        "id": "b6d467a6-6a4f-469c-86b2-7e901fa65d1d"
    },
    {
        "author": "张耒",
        "paragraphs": [
            "万穴列岩壁，三龛独雄夸。",
            "封山凿其骨，开像俨且呀。",
            "悲哉轻人功，不计岁月赊。",
            "像成竟何补，国破荒蓬麻。",
            "悠悠清伊水，去去萦山斜。",
            "晚渚栖暝鸥，夕波战余霞。",
            "陵谷良未迁，古今如转车。",
            "应有千年鹤，归顾如咨嗟。"
        ],
        "title": "三龛",
        "id": "c7dfa9ca-b8c5-4b09-a9f5-99ea052fb904"
    },
    {
        "author": "张耒",
        "paragraphs": [
            "晚风吹古栢，落照明空山。",
            "深行得宝剎，崖岭相回环。",
            "人远草木邃，境幽鱼鸟闲。",
            "道人扫华堂，延我具晚餐。",
            "斋庖野菊美，石井新泉寒。",
            "既饱陟上方，浮香出林端。",
            "平生麋鹿志，强学伏车辕。",
            "尘怀造胜绝，欲去犹三叹。"
        ],
        "title": "晚饭宝应",
        "id": "dfab803e-c044-4398-bb2f-fe998a51454d"
    },
    {
        "author": "张耒",
        "paragraphs": [
            "浮云蔽高峰，台殿延晚色。",
            "风声转谷豪，雨脚射山白。",
            "东楼瞰虚明，龙甲排松栢。",
            "萧森异人境，坐视动神魄。",
            "撞钟寺门掩，晚霁尚残滴。",
            "相携下山去，尘静马无迹。",
            "归来解鞍歇，新月如破璧。",
            "但恐桃花源，回舟已青壁。"
        ],
        "title": "广化遇雨",
        "id": "f6267354-5162-4093-ac23-3e463ace8ea2"
    },
    {
        "author": "张耒",
        "paragraphs": [
            "皎皎连城璧，实惟天地珍。",
            "足伤曾不售，宝气终氤氲。",
            "山川媚余秀，星斗揽奇氛。",
            "终然不可掩，三浴祓埃尘。",
            "天王斋戒受，严庭具九宾。",
            "贮之黄金台，籍以九龙茵。",
            "事称忘礼厚，人谁骇其新。",
            "车轮走四方，争睹快一陈。",
            "无瑕故易伤，敛辉志乃神。"
        ],
        "title": "寄子瞻舍人二首  其一",
        "id": "91f883e3-d5b0-4662-97a5-8d236e737cbd"
    },
    {
        "author": "张耒",
        "paragraphs": [
            "纷纷名利场，向背不知丑。",
            "翟公书其门，客态自如旧。",
            "势去竞诋沮，有余丐升斗。",
            "高贤少畦畛，小子多状候。",
            "退之呼字生，房相肆琴叟。",
            "事奇出意表，欲辩不及口。",
            "神明劳忠孝，福禄日方厚。",
            "防微无早计，求福常恐後。"
        ],
        "title": "寄子瞻舍人二首  其二",
        "id": "d7fc00d2-14ee-4015-b1cd-822381065a32"
    },
    {
        "author": "张耒",
        "paragraphs": [
            "黄鹤楼前月，清辉千里寒。",
            "娟娟过江北，送子别长安。",
            "长安百万家，车马无时闲。",
            "中天耸观阙，四海会衣冠。",
            "怜尔薜萝子，豪华骇新观。",
            "萧萧囊中句，饥坐奏清弹。",
            "漫郎久不惬，逸思生风翰。",
            "寄声武昌鱼，欲从伧父餐。"
        ],
        "title": "赠杨念三道孚",
        "id": "d91d08b0-3fa4-428c-af97-c1b042d56922"
    },
    {
        "author": "张耒",
        "paragraphs": [
            "桃李欲开时，长安春正好。",
            "晴空倚阊阖，朝日散驰道。",
            "云收龙蛇榜，烂烂金碧晓。",
            "清都不容尘，虎士守洒扫。",
            "家无当关警，襟袂免颠倒。",
            "何惭驱款段，吾事不须早。",
            "儒生近卜祝，本自异时好。",
            "圣朝尚文雅，诏使窥鸿宝。",
            "平生一杯酒，江海送吾老。",
            "静喧非人事，不得守怀抱。",
            "跳梁干造物，乃取镆铘诮。",
            "委怀随所遭，千叶纔一笑。"
        ],
        "title": "晓赴秘书省有感",
        "id": "04b5fa3e-7626-4868-baef-f1cc0a4ae98e"
    },
    {
        "author": "张耒",
        "paragraphs": [
            "平生怀想人，握手良未易。",
            "接君同舍欢，此事非此世。",
            "十年淮海梦，一笑相逢地。",
            "投分白首期，愿言何有既。"
        ],
        "title": "赠无咎以既见君子云胡不喜为韵八首  其一",
        "id": "3994efd6-511a-4322-98d6-1669b4bb55d1"
    },
    {
        "author": "张耒",
        "paragraphs": [
            "贤愚譬观形，美丑不自见。",
            "医肱待三折，剑铁要百炼。",
            "磨君古青铜，汰简寄明辨。",
            "一智出千愚，食芹敢忘献。"
        ],
        "title": "赠无咎以既见君子云胡不喜为韵八首  其二",
        "id": "fff4d021-4179-47c6-b127-f9a14e5d76f7"
    },
    {
        "author": "张耒",
        "paragraphs": [
            "文风还正始，磊落有诸君。",
            "长者进後生，亦使我有闻。",
            "譬如狸与虎，偶使并称文。",
            "终然不可及，困我力空勤。"
        ],
        "title": "赠无咎以既见君子云胡不喜为韵八首  其三",
        "id": "6113bca9-dfee-4f36-b4c7-392d17854f8c"
    },
    {
        "author": "张耒",
        "paragraphs": [
            "文衰东京後，特起得韩子。",
            "支撑诽笑中，久乃化而靡。",
            "籍湜既洒扫，後生始归市。",
            "垂君拯溺手，请效我一指。"
        ],
        "title": "赠无咎以既见君子云胡不喜为韵八首  其四",
        "id": "530272a5-7e29-41a9-ad0a-422838bf60f3"
    },
    {
        "author": "张耒",
        "paragraphs": [
            "诗坛李杜後，黄子擅奇勋。",
            "平生执羁靮，开府与参军。",
            "举诗秉笔徒，吟哦谩云云。",
            "安知握奇律，一字有风云。"
        ],
        "title": "赠无咎以既见君子云胡不喜为韵八首  其五",
        "id": "21f7026d-7e17-4e72-80f3-d1b8b744bcdb"
    },
    {
        "author": "张耒",
        "paragraphs": [
            "触有羸其角，进有跋其胡。",
            "膏车秣吾马，白日在修途。",
            "虽乏亡何杯，颇多未见书。",
            "力学致事功，良田本深锄。"
        ],
        "title": "赠无咎以既见君子云胡不喜为韵八首  其六",
        "id": "65379136-2d44-4c1e-a32a-1c13a0c29a8d"
    },
    {
        "author": "张耒",
        "paragraphs": [
            "黄子少年时，风流胜春柳。",
            "中年一钵饭，万事寒木朽。",
            "室有僧对谈，房无妾持帚。",
            "此道人人事，谁令予独不。"
        ],
        "title": "赠无咎以既见君子云胡不喜为韵八首  其七",
        "id": "de300f91-87c0-4a49-b11d-f37ee7668f73"
    },
    {
        "author": "张耒",
        "paragraphs": [
            "南山缚虎师，肯顾世书字。",
            "扬眉哦楚喉，鼎畔倒侯喜。",
            "诗声一苍蝇，下到霹雳耳。",
            "庸庸老寻常，物外有奇伟。"
        ],
        "title": "赠无咎以既见君子云胡不喜为韵八首  其八",
        "id": "11c72c28-90df-4f33-ad59-11b82407171e"
    },
    {
        "author": "张耒",
        "paragraphs": [
            "幽人息遥夜，四听市声寂。",
            "月华清可掬，天色绀欲滴。",
            "候虫先知秋，微响出阴壁。",
            "精荧高露湿，断续残河白。",
            "兴怀我自出，抱器方待择。",
            "感时当有作，陋巷奏金石。",
            "予方问农圃，朝市嗟扫迹。",
            "先寒戒裘褐，岁暮养老客。"
        ],
        "title": "昨夜月中一睡殊有秋色觉书所见戏呈道孚",
        "id": "d6040ce9-dfe9-47d6-9eb9-a8bf2dec8669"
    },
    {
        "author": "张耒",
        "paragraphs": [
            "荒园何所有，落叶与衰丛。",
            "含芳未肯吐，惟有木芙蓉。",
            "黄菊如佳人，绿萼包金茸。",
            "床随重阳酒，娱此憔悴翁。"
        ],
        "title": "东园",
        "id": "d853e552-d411-4200-91f6-75678f1ba387"
    },
    {
        "author": "张耒",
        "paragraphs": [
            "我欲常饮酒，俗事苦夺之。",
            "饮酒不得醉，何如未饮时。",
            "颠倒众讥笑，佳处正在兹。",
            "念此虽杜门，浊醪日常持。"
        ],
        "title": "次韵渊明饮酒诗  其一",
        "id": "757aabdd-6641-4f7a-85a8-6a3182406239"
    },
    {
        "author": "张耒",
        "paragraphs": [
            "出门惮应接，俗士不多情。",
            "对酒辄拜辞，好礼以求名。",
            "嗟嗟名几何，曷足善尔生。",
            "共处一泡中，倏忽风涛惊。",
            "好饮信无补，不饮亦何成。"
        ],
        "title": "次韵渊明饮酒诗  其二",
        "id": "7564ed8c-e469-46ed-8363-91ceddb96c25"
    },
    {
        "author": "张耒",
        "paragraphs": [
            "我久喜文词，思与鸿鹄飞。",
            "老来觉非是，念昔正可悲。",
            "买金铸杜康，百拜誓归依。",
            "晋陶与康伯，九原吾与归。",
            "涉世苦不谙，多病身早衰。",
            "惟有尊中酒，不与我心违。"
        ],
        "title": "次韵渊明饮酒诗  其三",
        "id": "81127f9e-e444-46b2-9e3d-2ed02992cf62"
    },
    {
        "author": "张耒",
        "paragraphs": [
            "处乐非纵情，处静非避喧。",
            "豪夸与枯槁，彼各据一偏。",
            "悠然独乐处，在我不在山。",
            "羲皇迹已远，三酌呼可还。",
            "一罇每独睡，不待宾客言。"
        ],
        "title": "次韵渊明饮酒诗  其四",
        "id": "d0378c73-fedd-4b85-a55e-bb56ee263485"
    },
    {
        "author": "张耒",
        "paragraphs": [
            "所嗜人不得，一物百非是。",
            "犹有尊中酒，道胜无敢毁。",
            "彼哉讥谤者，诳口而信耳。",
            "当忧十八隔，罚此缪语绮。"
        ],
        "title": "次韵渊明饮酒诗  其五",
        "id": "2cc58eb4-2525-4415-aa26-7e740154fd49"
    },
    {
        "author": "张耒",
        "paragraphs": [
            "自庇无一椽，道人分半宅。",
            "屋西罗古殡，寒草无人迹。",
            "累累长与少，岂复待年百。",
            "鸦飞朝树疏，虫吊宵月白。",
            "平生或不饮，至此方知惜。"
        ],
        "title": "次韵渊明饮酒诗  其六",
        "id": "55a95cc1-48a0-4697-ab41-389cf8c374a3"
    },
    {
        "author": "张耒",
        "paragraphs": [
            "曹参汉贤相，掾吏亦豪英。",
            "四海付醇酒，乃真知物情。",
            "亡秦余毒烈，一洗百壶倾。",
            "和气熏醉人，金革乃不鸣。",
            "卑卑谈治道，陋矣洛阳生。"
        ],
        "title": "次韵渊明饮酒诗  其七",
        "id": "d3357de0-c82e-41c6-a740-d19350a8021a"
    },
    {
        "author": "张耒",
        "paragraphs": [
            "种树东檐下，雨来发幽姿。",
            "微阳动九地，光彩变新枝。",
            "荣衰一以异，枯槁易神奇。",
            "消息天使然，人工徒尔为。",
            "杜门沽酒饮，高悬吾马羁。"
        ],
        "title": "次韵渊明饮酒诗  其八",
        "id": "759aad7f-09a2-4722-a132-aa36b8b96a10"
    },
    {
        "author": "张耒",
        "paragraphs": [
            "里有好事者，我往罇辄开。",
            "我亦为之尽，每往亦开怀。",
            "尚虑数见厌，动作旬月乖。",
            "今晨起苦晚，独坐见乌栖。",
            "冬温雪作雨，里巷苦多泥。",
            "且复闭门坐，开卷理多谐。",
            "谁知无言中，独往不自迷。",
            "得意复终日，弭车不复回。"
        ],
        "title": "次韵渊明饮酒诗  其九",
        "id": "5b96e3fd-e265-4989-9523-bf9cc18a935d"
    },
    {
        "author": "张耒",
        "paragraphs": [
            "弱岁慕世名，中年颇探道。",
            "世间无非苦，病死与生老。",
            "相寻无穷已，递代作荣槁。",
            "奇哉竺干书，百遍读愈好。",
            "污泥虽云浊，本不害吾宝。",
            "酒虽破浄律，吾事在律表。"
        ],
        "title": "次韵渊明饮酒诗  其一○",
        "id": "1dd3c1de-b5e7-4a89-bbfc-2e5f38cce626"
    },
    {
        "author": "张耒",
        "paragraphs": [
            "昔尝罹厄疾，一卧辄踰时。",
            "念无所归咎，乃誓与酒辞。",
            "那知偶不死，持杯复饮兹。",
            "既饮辄为尽，快哉复何疑。",
            "神畅病自失，此说信不欺。",
            "药石伤天和，此方吾笑之。"
        ],
        "title": "次韵渊明饮酒诗  其一一",
        "id": "b32d1b3f-6ecc-4385-937c-f501ba3a0d59"
    },
    {
        "author": "张耒",
        "paragraphs": [
            "世间有醉乡，百世本一境。",
            "欲游不待驾，但畏足疾醒。",
            "其乡无限界，亦不阻岩岭。",
            "阴阳无疾疠，风俗尽箕颍。",
            "君往余请从，无待宵烛炳。"
        ],
        "title": "次韵渊明饮酒诗  其一二",
        "id": "52269b04-3aa5-44c6-aaab-135be45e6043"
    },
    {
        "author": "张耒",
        "paragraphs": [
            "酒尽辄起沽，躭然待酒至。",
            "呼儿挈樽杓，未酌兀已醉。",
            "譬如念酰醢，流液不待味。",
            "醉客失揖让，醉语少伦次。",
            "坐客皆摇头，知稀故我贵。"
        ],
        "title": "次韵渊明饮酒诗  其一三",
        "id": "43e847f3-5627-40e0-8663-15d3963bc9c9"
    },
    {
        "author": "张耒",
        "paragraphs": [
            "儿童居宛丘，里巷昔所经。",
            "重来三十年，落魄竟何成。",
            "扣门问长老，主人多已更。",
            "萧萧城南道，松柏共坟庭。",
            "念此久兴叹，游不待鸡鸣。",
            "悠然且饮酒，聊以慰平生。"
        ],
        "title": "次韵渊明饮酒诗  其一四",
        "id": "a187b37d-9e0e-415f-9143-e5ecf22cfb9d"
    },
    {
        "author": "张耒",
        "paragraphs": [
            "岁晏霰雪集，客庭号北风。",
            "老人不复出，兀睡小斋中。",
            "忽然身且老，惜此岁时穷。",
            "一弛不再张，吾身如挂弓。"
        ],
        "title": "次韵渊明饮酒诗  其一五",
        "id": "73984952-e0b0-4be1-83b4-c86715e66569"
    },
    {
        "author": "张耒",
        "paragraphs": [
            "渊明酒不足，种秫犹可得。",
            "无秫酒须求，时人嘲我惑。",
            "宁当且醉酣，慎勿疑通塞。",
            "但憎独醒人，岂有禁酒国。",
            "酩酊忘对言，满引常默默。"
        ],
        "title": "次韵渊明饮酒诗  其一六",
        "id": "2ee6c0e7-51cb-4282-a789-480c50d6d296"
    },
    {
        "author": "张耒",
        "paragraphs": [
            "乐天好饮者，少亦登贵仕。",
            "八年浔阳谪，学道乃忘己。",
            "与时虽寡怨，行己终有耻。",
            "抗言立朝廷，放志傲闾里。",
            "优游祸福间，出处皆可纪。",
            "乘流与偕逝，遇坎辄复止。",
            "酣歌尽百年，天理端可恃。"
        ],
        "title": "次韵渊明饮酒诗  其一七",
        "id": "6839f7ce-6aa2-4729-a805-74c93908a7fd"
    },
    {
        "author": "张耒",
        "paragraphs": [
            "吾知李太白，潇洒本天真。",
            "一饮三百杯，不问漓与醇。",
            "子云亦好饮，白发事亡新。",
            "奇穷易投阁，区区赋剧秦。",
            "两贤竟谁乐，千载同埃尘。"
        ],
        "title": "次韵渊明饮酒诗  其一八",
        "id": "69c4bc94-288c-4316-aeba-4cc55565e6c4"
    },
    {
        "author": "张耒",
        "paragraphs": [
            "平生自百懒，而独于酒勤。",
            "生事万缘疏，而独于酒亲。",
            "皇皇东家丘，隠者笑知津。",
            "我欲去即去，柴车不劳巾。",
            "但饮百年中，不愧饮酒人。"
        ],
        "title": "次韵渊明饮酒诗  其一九",
        "id": "91d17cf2-3463-497e-b178-8376f23f3896"
    },
    {
        "author": "张耒",
        "paragraphs": [
            "东风沛甘雨，百物一时好。",
            "江南桃李尽，红紫到百草。",
            "道傍负担子，寒食归祭祷。",
            "念我淮上丘，三年不躬扫。"
        ],
        "title": "与潘仲达二首  其一",
        "id": "fa8c10a6-a900-4ca0-b44c-5bfce5551cd2"
    },
    {
        "author": "张耒",
        "paragraphs": [
            "淮阳牡丹花，盛不数京洛。",
            "姚黄一枝开，众艳气如削。",
            "亭亭风尘表，独立朝万萼。",
            "谁知临老眼，更复美葵藿。"
        ],
        "title": "与潘仲达二首  其二",
        "id": "b22c0de9-2bdb-4b78-89a9-a8c3a316965d"
    },
    {
        "author": "张耒",
        "paragraphs": [
            "金风透残伏，玉树先秋凉。",
            "喓喓草间虫，感时振衣裳。",
            "楚客思万里，夜吟怨藜床。",
            "劳劳终夕语，共此檐月光。",
            "孤轮曳独茧，折管韵哀伤。",
            "辛苦豳父兄，无衣畏风霜。"
        ],
        "title": "莎鸡",
        "id": "ec633d3c-fd0a-4ef0-a2ae-79f64e70a0b7"
    },
    {
        "author": "张耒",
        "paragraphs": [
            "宦游吾漫尔，未慕致身早。",
            "秋来忆山苦，遥夜梦颠倒。",
            "鸣虫待谁听，落叶烦我扫。",
            "谁得省劳人，吾生常草草。"
        ],
        "title": "宦游",
        "id": "dabee147-73ec-4c96-9592-067aaa7b3b68"
    },
    {
        "author": "张耒",
        "paragraphs": [
            "琬琰非世珍，昔以羊皮换。",
            "嗟君复何求，众弃乃所玩。",
            "十年少游兄，闭口受客难。",
            "二毛纔一第，俗子犹愤惋。",
            "人间异巧拙，善琢贵颜汗。",
            "婵娟守重闺，倚市争倩盼。",
            "君胡宝滞货，屡辱访衰懦。",
            "譬犹卧仆涂，更侑觥与散。",
            "球然瑚琏质，磨琢争璀璨。",
            "迟君三年鸣，更用惊我慢。"
        ],
        "title": "次韵秦觏",
        "id": "233949df-6c6f-4c4d-ba78-29fa1b853214"
    },
    {
        "author": "张耒",
        "paragraphs": [
            "小儿名阿几，眉目颇疏明。",
            "日来书案傍，学我读书声。",
            "男儿事业多，何必学读书。",
            "自古奇男子，往往羞为儒。",
            "阿几笑谓爷，薄云无密雨。",
            "看爷饥寒姿，儿岂合贵富。",
            "翁家破箧中，惟有书与史。",
            "教儿不读书，更欲作何事。"
        ],
        "title": "阿几",
        "id": "64d20a99-1260-47fd-b7fa-36fb25e39cbb"
    },
    {
        "author": "张耒",
        "paragraphs": [
            "长堤隘舟车，上下无暂歇。",
            "煎熬古驿门，聒聒争琐屑。",
            "东南淮浙富，输馈日填咽。",
            "楚风习喧卑，吴舌动嘲哳。",
            "平生耽静意，投闹剧含哕。",
            "况兹道路勤，强食慰饥渴。",
            "年来嵩洛兴，久与泉石结。",
            "终当卜吾庐，云山对华发。"
        ],
        "title": "宿虹县驿",
        "id": "c2074203-0b6e-457d-8d1f-675daeef0e63"
    },
    {
        "author": "张耒",
        "paragraphs": [
            "一春苦多风，桃李见无几。",
            "良游时已失，忽忽三月尾。",
            "中间亦何有，徒自乱心耳。",
            "所嗟违所娱，坐费良日晷。",
            "堂北千叶桃，微本混榛枳。",
            "居然未之省，一日灿相视。",
            "零丁不忍摘，攀玩聊自慰。",
            "乃知物虽微，未易即疏弃。",
            "从今至零落，犹足伴尊胾。",
            "仍烦芊绵草，藉我花前醉。"
        ],
        "title": "有感三首  其一",
        "id": "5a8af157-48ec-466e-a855-c83610a966a7"
    },
    {
        "author": "张耒",
        "paragraphs": [
            "昨日鸦作巢，今者鸦哺儿。",
            "念知三月阑，春物行已稀。",
            "晚风飒不收，残红怨余姿。",
            "回风起轻寒，拥炉火重吹。",
            "灯明夜斋静，目涩临书迟。",
            "病齿不饮酒，持杯劝妻儿。",
            "岂无儿女心，惆怅桃李蹊。",
            "彼昏安目前，丈夫方有思。"
        ],
        "title": "有感三首  其二",
        "id": "1183cf02-590b-4d56-8bb9-a5ddb064e2cc"
    },
    {
        "author": "张耒",
        "paragraphs": [
            "古今不殊途，掩卷独长想。",
            "炎炉与死灰，相去如反掌。",
            "彼昏诚不知，一醉富莫量。",
            "那知道旁殍，曾是厌杯盎。",
            "一金短贩儿，岂暇议得丧。",
            "但怜反覆间，观者为惆怅。",
            "圣贤蹈大方，不苟目前妄。",
            "寄身爱憎间，得失真一饷。"
        ],
        "title": "有感三首  其三",
        "id": "a437513a-ed74-4f02-b391-2266ff124e49"
    },
    {
        "author": "张耒",
        "paragraphs": [
            "大雨困淋漓，小雨伤霢霂。",
            "哀哉南亩人，日夜涂手足。",
            "入仓无一粒，敢望祈报福。",
            "余功归老圃，畦菜青满目。",
            "长官却野馈，性命赦鸡鹜。",
            "何须问清白，荐德刍一束。",
            "归来辍食叹，每悔釜炊玉。",
            "青衫尚如此，何况膏粱腹。",
            "愿君少自宽，谋远须食肉。"
        ],
        "title": "食菜",
        "id": "3000af1a-4490-4222-bc7f-c36611732eba"
    },
    {
        "author": "张耒",
        "paragraphs": [
            "济物昔所务，舍耕还自非。",
            "骎骎老将至，忽忽意多违。",
            "门有王夫子，柴车谢事归。",
            "令人三叹息，羞涩向尘衣。"
        ],
        "title": "王子开朝散早年以疾病谢事还江阴求诗为别三首  其一",
        "id": "8e609eb7-6a4f-447b-8181-002defad7cfe"
    },
    {
        "author": "张耒",
        "paragraphs": [
            "田园何日到，水国洗秋寒。",
            "兴来出饮酒，兴罢归杜门。",
            "漫郎游已倦，老眼乱丹铅。",
            "扁舟肯载我，共看雪涛翻。"
        ],
        "title": "王子开朝散早年以疾病谢事还江阴求诗为别三首  其二",
        "id": "b0840f86-8002-4b75-bef6-d82cd0927124"
    },
    {
        "author": "张耒",
        "paragraphs": [
            "避禄免危疾，弃铅得黄金。",
            "须眉蔼如漆，便觉老难侵。",
            "江湖足幽遯，市卒或可寻。",
            "莫思芙蓉子，丹田乱君心。"
        ],
        "title": "王子开朝散早年以疾病谢事还江阴求诗为别三首  其三",
        "id": "a0c05b38-773c-47dd-abe8-987225655e61"
    },
    {
        "author": "张耒",
        "paragraphs": [
            "晨晖丽花柳，流水滟池塘。",
            "暮春渐暄燠，华构肃朝凉。",
            "使君簿领暇，亦复陈壶觞。",
            "班坐岂异人，骨肉皆欢康。",
            "遥山出远翠，远水明斜阳。",
            "欢言不期醉，淡泊味何长。"
        ],
        "title": "暮春奉女兄弟集宴堂",
        "id": "b6f9bbc1-dbd9-4211-af0a-b86db694332d"
    },
    {
        "author": "张耒",
        "paragraphs": [
            "吾老懒读书，得闲尝窥园。",
            "爱此千树雪，高低不胜繁。",
            "冲风掠之去，颇已随沙尘。",
            "感之可奈何，我岂土木人。",
            "畏病不饮酒，已惭嵇阮真。",
            "淡泊非众嗜，自娱难及宾。",
            "独游还独吟，鱼鸟与我亲。",
            "悠哉山林趣，媿此簪缨身。"
        ],
        "title": "窥园",
        "id": "d7011df5-4556-4d8a-9261-53b367f89e7e"
    },
    {
        "author": "张耒",
        "paragraphs": [
            "城北牛脾山，千丘压其麓。",
            "事皆有司办，圣世数厚族。",
            "园林迫复土，百役兴甚速。",
            "烦我别驾公，侵星次空谷。",
            "邮亭旧客去，闲日睡颇足。",
            "闻莺有佳兴，徙倚近乔木。",
            "樱笋味鼎来，管弦调渐熟。",
            "期归酌烧酒，及此未炎燠。"
        ],
        "title": "马巨济董役魏王坟作诗寄之",
        "id": "ebe18e43-74cf-4d1a-b83b-df384cafa83e"
    },
    {
        "author": "张耒",
        "paragraphs": [
            "秋风振秋晓，万境一凄清。",
            "幽草虫响息，高叶露华凝。",
            "戢翼乌尚宿，引吭鸡屡鸣。",
            "淹留度华岁，怅然难为情。"
        ],
        "title": "出伏後风雨顿凉有感三首  其一",
        "id": "9dae726a-0d1c-44fc-939c-9a48b99023f7"
    },
    {
        "author": "张耒",
        "paragraphs": [
            "三伏如汤釜，熏煮理亦足。",
            "西风半夜雨，窗户一清肃。",
            "那能惜摇落，共喜过炎燠。",
            "老人亦晨起，稍进杯中醁。"
        ],
        "title": "出伏後风雨顿凉有感三首  其二",
        "id": "98e98f0e-8377-4870-b21b-b0c7d887814b"
    },
    {
        "author": "张耒",
        "paragraphs": [
            "残暑扇中尽，新凉枕上归。",
            "微云起平远，空碧上朝曦。",
            "稍感夏衣薄，渐伤高叶稀。",
            "来鸿飞集喜，卒岁稻粱肥。"
        ],
        "title": "出伏後风雨顿凉有感三首  其三",
        "id": "7d1ca1ca-f686-4930-8c2b-ca39b7991ab7"
    },
    {
        "author": "张耒",
        "paragraphs": [
            "微风起清籁，烈日交翠阴。",
            "荫兹金仙居，楼殿鬰沈沈。",
            "永日燕雀下，有时钟梵音。",
            "谁能悟斯道，来此契无心。"
        ],
        "title": "太宁庭柏",
        "id": "4bfaa671-c18e-412c-aabd-52271cec9ff5"
    },
    {
        "author": "张耒",
        "paragraphs": [
            "欲知此园古，请视酴醾苍。",
            "孙枝已轮囷，走蔓龙蛇长。",
            "春风一吹嘘，灼灼发奇光。",
            "仙姝不可挹，顺风饮其香。"
        ],
        "title": "暇日步西园感物辄为诗得七篇 酴醾",
        "id": "34933e02-0db6-4420-b353-bc0c67ad9d7a"
    },
    {
        "author": "张耒",
        "paragraphs": [
            "秋圃寂无有，萧条残菊枝。",
            "老蛩依日叫，暗蝶傍人飞。",
            "锁涩门开少，莎长人到稀。",
            "旧游浑记得，到处即如归。"
        ],
        "title": "暇日步西园感物辄为诗得七篇 秋圃",
        "id": "293a1b63-5c7a-4516-b34d-76cf32651fb7"
    },
    {
        "author": "张耒",
        "paragraphs": [
            "下根盘秋泥，上叶披宿雨。",
            "惟余黄金蕊，秀色日夜吐。",
            "宁须荐九日，但惜岁云暮。",
            "吾将屑落英，持泛兰皋露。"
        ],
        "title": "暇日步西园感物辄为诗得七篇 菊丛",
        "id": "e8b38725-90d9-4802-ab77-7db6bd65cb3e"
    },
    {
        "author": "张耒",
        "paragraphs": [
            "清霜厉严杀，松栢气不振。",
            "芙蓉乃微木，晓艳独娇春。",
            "秾粹觉兰疲，芬敷知菊贫。",
            "欲攀无所赠，聊复插吾巾。"
        ],
        "title": "暇日步西园感物辄为诗得七篇 芙蓉",
        "id": "1a35b268-cbeb-4039-a18c-5f59f8b668fc"
    },
    {
        "author": "张耒",
        "paragraphs": [
            "奇林藴贞粹，健叶圆青鲜。",
            "中有碧瑶实，正味百果先。",
            "贡包登尧俎，颂德列骚篇。",
            "李衡空庸材，徒列木奴千。"
        ],
        "title": "暇日步西园感物辄为诗得七篇 橘",
        "id": "35a09355-e7af-47a2-a57e-5618a690e090"
    },
    {
        "author": "张耒",
        "paragraphs": [
            "重瞳陟方时，二妃盖老人。",
            "安肯泣路傍，洒泪留丛筠。",
            "颇疑葛陂化，点点留斑鳞。",
            "慎勿脱水去，入世多埃尘。"
        ],
        "title": "暇日步西园感物辄为诗得七篇 斑竹",
        "id": "4366e8ef-7c83-42e4-9c9c-94ae4d080338"
    },
    {
        "author": "张耒",
        "paragraphs": [
            "贫舍无旨蓄，种圃治寒蔬。",
            "纵横数席间，灌溉亦勤劬。",
            "积雨有新甲，时摘付中厨。",
            "何劳樊迟学，当问汉阴夫。"
        ],
        "title": "暇日步西园感物辄为诗得七篇 种蔬",
        "id": "27aa8cd6-017c-481f-b82d-6548afd0f1a6"
    },
    {
        "author": "张耒",
        "paragraphs": [
            "二物穴我居，岁月亦已老。",
            "一朝双擒获，蜿蜿出幽草。",
            "安行免噬啮，敢望吐珠报。",
            "巳月不杀蛇，昔贤有遗告。"
        ],
        "title": "所居堂後北篱下获二蛇一小色赤长二尺许一大色黑长七尺围四五寸尾可贯百钱尽放之",
        "id": "1f1bddad-fbac-48cb-8523-75e1d18854df"
    },
    {
        "author": "张耒",
        "paragraphs": [
            "午景蔽浮云，芳林散清雨。",
            "虚窗度遥吹，稍觉青叶举。",
            "残蔬知夏余，陨叶兆秋序。",
            "幽独无往来，烹茶谁晤语。"
        ],
        "title": "小雨效韦体",
        "id": "e46c33c1-671e-429e-96f7-faeed52a9037"
    },
    {
        "author": "张耒",
        "paragraphs": [
            "靡靡春事退，寂寂夏日长。",
            "日西骑马归，卧此北户凉。",
            "官事幸休逸，甘为白头郎。",
            "朝出暮还家，悠悠愧路旁。",
            "所欣药物灵，颇觉疾病康。",
            "幸免三已愠，敢希五馈浆。",
            "难堪七有余，不过三已尝。",
            "呼儿且粝食，贫固士之常。"
        ],
        "title": "纳凉",
        "id": "a9e1c597-24b6-4ce6-bf07-674c6681d364"
    },
    {
        "author": "张耒",
        "paragraphs": [
            "西风吹淡白，窗户含凄清。",
            "炎凉一朝变，徂暑逝不停。",
            "山堂晓潇洒，病叟巾褐轻。",
            "平时干云树，芳叶亦复零。"
        ],
        "title": "三伏暑甚七月八日立秋是日风作凉爽炎酷顿消老病欣然命酒成二诗  其一",
        "id": "eee1a181-11be-4e6a-9b11-f64361b28b18"
    },
    {
        "author": "张耒",
        "paragraphs": [
            "苦热逢三秋，西风飒然起。",
            "金气入草木，伤夷从此始。",
            "盛极衰从之，循环固其理。",
            "老翁复何事，新凉欣酒美。"
        ],
        "title": "三伏暑甚七月八日立秋是日风作凉爽炎酷顿消老病欣然命酒成二诗  其二",
        "id": "58230afd-bb95-49f9-bd88-f5d12683d5aa"
    },
    {
        "author": "张耒",
        "paragraphs": [
            "寒极则有暑，晦久则有明。",
            "开辟迄今兹，此理信可凭。",
            "炎炎者易灭，巍巍者必倾。",
            "圣智无奈何，况此愚昏氓。",
            "设罗以猎兽，切骨陷其膺。",
            "重势以镇物，悬绝压其肱。",
            "纵使贲与育，力有不获呈。",
            "物情千万变，可尽得经营。",
            "不如寂寞士，葛带而兰缨。",
            "无求复无忧，容貌甚和平。",
            "况兹积雨余，秋气日姿清。",
            "悠然有佳兴，美酒时一倾。"
        ],
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其一",
        "id": "d8506060-3c8a-48e6-ab3b-ceccee23e782"
    },
    {
        "author": "张耒",
        "paragraphs": [
            "罢官卧穷巷，值此云物稠。",
            "连延经旬雨，城市欲行舟。",
            "柱础变坳塘，瓦沟成暴流。",
            "萧然残暑退，寒事戒衣裘。",
            "老人朝睡足，起坐梳白头。",
            "呼童饬晨餐，薪湿爨妇愁。",
            "洗我朱提杯，不复具肴羞。",
            "一觞已径醉，万事良悠悠。"
        ],
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其二",
        "id": "71b7b8ad-7aba-4714-8cc5-bf8c4635043f"
    },
    {
        "author": "张耒",
        "paragraphs": [
            "故人遗我酒，气味芳以清。",
            "置之屋壁间，兴至时一倾。",
            "银杯度一合，三釂已彻觥。",
            "既免戒沉湎，且无忧病酲。",
            "嵇阮愧令德，刘石无遐龄。",
            "荒狂有何乐，徒以酒自名。",
            "吾幸免困此，庶几尽平生。"
        ],
        "title": "白乐天有渭上雨中独乐十余首仿渊明予寓宛丘居多暇日时屡秋雨仿白之作得三章  其三",
        "id": "7c2046dc-9b65-45e6-8adb-7482a8bec70a"
    },
    {
        "author": "张耒",
        "paragraphs": [
            "园中杨柳树，飞舞似含羞。",
            "如何风静处，尽放眼中愁。"
        ],
        "title": "古意三首  其一",
        "id": "ddd72b4d-84ca-4e65-a8d5-bbed7559f451"
    },
    {
        "author": "张耒",
        "paragraphs": [
            "金铺银屈膝，动处有人挨。",
            "棋盘作十字，中心为子来。"
        ],
        "title": "古意三首  其二",
        "id": "3603723e-50f2-49c3-bf58-141a88390d5d"
    },
    {
        "author": "张耒",
        "paragraphs": [
            "橘犀如半月，何日是圆时。",
            "如何一种味，却有两人知。"
        ],
        "title": "古意三首  其三",
        "id": "7f406a86-7cd8-4f8a-9e53-a89691b341ae"
    },
    {
        "author": "张耒",
        "paragraphs": [
            "权势世所重，桓温役孟嘉。",
            "桓公自人雄，为下未足嗟。",
            "颇怪蔡中郎，为董受疵瑕。",
            "因之以取死，曾不念汉家。",
            "士固感知己，尚安知其他。",
            "搜牢则可诛，好邕自其佳。"
        ],
        "title": "权势",
        "id": "1dff503a-b8af-48b3-a40a-0fe859765e58"
    },
    {
        "author": "张耒",
        "paragraphs": [
            "一病废百嗜，好文心未忘。",
            "南窗纳虚明，罗列陈缣缃。",
            "茫昧考巢燧，典章断虞唐。",
            "清妍进屈景，隽永旌苏张。",
            "少狂不自料，遇事形文章。",
            "误逢作者叹，因复力披攘。",
            "蹉跎生白发，始紬石室藏。",
            "粗见汉家事，濡毫时否臧。",
            "文词比工祝，不殊公卿行。",
            "何用疲心精，舍本弃耕桑。",
            "读赋意凌云，律令尊张汤。",
            "荣华系遇合，才技无短长。",
            "颇师老氏术，抱璞和其光。",
            "无营以卒岁，刻意翰墨场。"
        ],
        "title": "临文",
        "id": "64159553-c1f9-45c9-9d71-1953b7f445a7"
    },
    {
        "author": "张耒",
        "paragraphs": [
            "秋庭新过雨，佳菊独秀先。",
            "含芳良未展，风气已清妍。",
            "金凤汝婢妾，红紫徒相鲜。",
            "老人对节物，昏昏祇欲眠。",
            "与子读楚词，亹亹忽尽编。",
            "袅袅兮秋风，憀栗在远行。",
            "蟋蟀鸣西堂，淹留了无成。"
        ],
        "title": "自淮阴被命守宣城复过楚雨中遇道孚因同诵楚词为书此以足楚词",
        "id": "0b04b28e-922d-4232-9689-df75ba3346f9"
    },
    {
        "author": "张耒",
        "paragraphs": [
            "传舍不可久，束装投新居。",
            "新居亦苟完，佳木颇扶疏。",
            "洒扫寻丈地，琴书遣朝晡。",
            "风云中夜变，大雨如决渠。",
            "落点若强箭，穿我老屋涂。",
            "中夜起明烛，移床护吾雏。",
            "传闻北城隅，老弱堤上庐。",
            "官吏操畚锸，纷纷役千夫。",
            "蚁漏或一决，城闉变江湖。",
            "吾衰也久矣，岂复惮为鱼。"
        ],
        "title": "寓陈杂诗十首  其一",
        "id": "6b3a23e3-a03d-4d3b-b371-3107499c5cd3"
    },
    {
        "author": "张耒",
        "paragraphs": [
            "昔记古甲子，商灭而周兴。",
            "如何雨此日，乃为霪雨征。",
            "阴阳久乖张，此事颇有凭。",
            "岂天悔牧野，洗此漂杵腥。",
            "旧雨水未干，洞房苔欲青。",
            "新雨虽霢霢，欺我墙善崩。",
            "虚堂就夕眠，永夜楸桐声。",
            "萧然秋气至，岂觉巾屦轻。",
            "怜我老病者，三伏困熏蒸。",
            "得凉且饱饭，何暇念秋成。"
        ],
        "title": "寓陈杂诗十首  其二",
        "id": "a23dfa76-65d3-4565-9a5d-1eadd52908ad"
    },
    {
        "author": "张耒",
        "paragraphs": [
            "朝雨如棼丝，咫尺不相辨。",
            "俄然晨光漏，绀碧出天面。",
            "天工易明晦，顷刻俄屡变。",
            "今朝事大定，云物卷组练。",
            "客有北来说，蝝生被数县。",
            "谷穗无一粒，遗秆如立箭。",
            "卑田成大泽，投种哀莫见。",
            "官人懵不知，犹喜输租办。",
            "兴怀及鳏寡，犹愧吾饱饭。"
        ],
        "title": "寓陈杂诗十首  其三",
        "id": "aae13b91-0b33-4e81-b13c-f3631f47c693"
    },
    {
        "author": "张耒",
        "paragraphs": [
            "唐有元相国，实杀颜平原。",
            "平原腹有丹，尸解神已仙。",
            "颜公死已矣，人见如生前。",
            "致令遗其像，委曲与人言。",
            "相国死仓卒，秽袜塞其咽。",
            "家门随手破，但怪椒斛千。",
            "颜公黄尘外，风节犹凛然。",
            "元子堕九幽，遗臭万世传。"
        ],
        "title": "寓陈杂诗十首  其四",
        "id": "e6aa7a7d-eb25-4d97-82c8-647b58e9693b"
    },
    {
        "author": "张耒",
        "paragraphs": [
            "清夜何晏晏，客眠亦复佳。",
            "邻钟唤我觉，咽咽闻城笳。",
            "披衣行中庭，星汉已横斜。",
            "缺月挂西南，皎皎流清华。",
            "莎鸡振其羽，蟋蟀旁悲嗟。",
            "悠哉岁已秋，日月如奔车。"
        ],
        "title": "寓陈杂诗十首  其五",
        "id": "b301e67f-19e9-42c3-a237-c7f744f96158"
    },
    {
        "author": "张耒",
        "paragraphs": [
            "开门无客来，永日不冠履。",
            "客至我老懒，投刺辄复去。",
            "端成两相忘，因得百无虑。",
            "故人在旁郡，书信不能屡。",
            "兴哀东城公，将掩郏山墓。",
            "不能往一恸，名义真有负。",
            "可能金玉骨，亦遂黄壤腐。",
            "但恐已神仙，裂石终飞去。"
        ],
        "title": "寓陈杂诗十首  其六",
        "id": "e7502064-8716-4324-96ba-2ef2b920cf64"
    },
    {
        "author": "张耒",
        "paragraphs": [
            "疲马龁故草，闭门苔藓深。",
            "闲坊居人少，秋日疏槐阴。",
            "境寂心亦闲，萧然散巾襟。",
            "静中有深趣，因见至人心。",
            "谷神古不死，兹理良可寻。",
            "无令儿辈觉，一抚无弦琴。"
        ],
        "title": "寓陈杂诗十首  其七",
        "id": "3ec2a2f1-bd17-4fd5-9886-41d97a2ea073"
    },
    {
        "author": "张耒",
        "paragraphs": [
            "念昔为吏日，朝夕羡人闲。",
            "解印出公府，翛然若归山。",
            "衡茅三亩居，无客门常关。",
            "早眠而起晏，永日或不冠。",
            "故人远寄酒，为致一醉欢。",
            "我亦领其意，呼儿具杯盘。",
            "长闲贫亦好，安用朱其轓。",
            "我生本蓬荜，久已傲饥寒。"
        ],
        "title": "寓陈杂诗十首  其八",
        "id": "fac3e3a7-b82e-4cf0-b54e-3cfdbadc0476"
    },
    {
        "author": "张耒",
        "paragraphs": [
            "我不知暑退，但觉衣汗干。",
            "颇怪庭中天，湛然青已宽。",
            "有物叫草根，啾啾自相喧。",
            "问知已新秋，大火流金天。",
            "九土变寒暑，正尔事亦繁。",
            "静观付一笑，吾事宁相关。",
            "但无筋力健，悠然佳意还。",
            "喧喧憎邻里，砧杵乱人眠。"
        ],
        "title": "寓陈杂诗十首  其九",
        "id": "13334282-cf7c-4c06-94f6-a663dbded683"
    },
    {
        "author": "张耒",
        "paragraphs": [
            "秦子死南海，旋骨还故墟。",
            "辛勤一生事，空得数编书。",
            "琅琅巧言语，玉佩联琼琚。",
            "知者能几人，憎者颇有余。",
            "书生事业薄，生世苦勤劬。",
            "持以待後世，何足润槁枯。",
            "兴怀及昔者，使我涕涟如。",
            "道路阻且长，悲哉违抚孤。"
        ],
        "title": "寓陈杂诗十首  其一○",
        "id": "a9b2ac64-9fb5-440c-a26a-62a5543463d6"
    },
    {
        "author": "张耒",
        "paragraphs": [
            "束发闻至道，荣辱久齐观。",
            "中年婴世故，已复傲忧患。",
            "闲居虽荒寂，几杖颇清晏。",
            "悠悠闲晷景，草草贫寝饭。",
            "狂言无为发，浊酒醉自劝。",
            "与君通家旧，迩者颇屡见。",
            "相望岂示远，数舍隔异县。",
            "吾人师佛祖，妙旨得忍粲。",
            "敛藏避世俗，未免逢侮讪。",
            "坐令鬓垂雪，犹把从事版。",
            "尺书每见警，妙语珠在贯。",
            "复君进明德，同遂丘壑愿。"
        ],
        "title": "寄李端叔二首  其一",
        "id": "a71644d0-542d-4c47-8473-e5f535666471"
    },
    {
        "author": "张耒",
        "paragraphs": [
            "陈墟自古皇，疆野实楚县。",
            "沃野接神畿，荒沟漕淮甸。",
            "民风静而陋，原隰平以远。",
            "我来逢艰岁，禾黍秋色浅。",
            "荒居困蛩蚓，风雨老藜苋。",
            "闭门谢车马，隠几亲笔砚。",
            "马迹巷泥深，庖烟檐日宴。",
            "深居窥老易，妙理殊自玩。",
            "困亨方寸足，夸安劳远愿。",
            "乖离感岁月，老色各满面。",
            "友道古所敦，尺书莫辞倦。"
        ],
        "title": "寄李端叔二首  其二",
        "id": "07d89137-752a-4e4b-a9e0-dbefdb193231"
    },
    {
        "author": "张耒",
        "paragraphs": [
            "秋日晒古城，西风振尘埃。",
            "出门何所之，坏道连蒿莱。",
            "飞鸣鸡犬稀，破屋枯壕隈。",
            "老圃理蔬畦，晚甲瘦未开。",
            "输人暮出城，栖鸦一一回。",
            "怅然心不怡，归坐劝一杯。"
        ],
        "title": "秋日晒古城",
        "id": "ceafa643-e923-4d1b-b357-743258f76d21"
    },
    {
        "author": "张耒",
        "paragraphs": [
            "与君虽异坊，秋凉各平分。",
            "已遣月入牖，更教风扫门。",
            "照君幌中寝，拂君堂上尘。",
            "绸缪似衣带，终日遶君身。"
        ],
        "title": "古意效东野二首  其一",
        "id": "bebaed9a-5fb1-4648-9bdf-3f864c994cc0"
    },
    {
        "author": "张耒",
        "paragraphs": [
            "扇不风自凉，身不兰自香。",
            "深居不出门，幽独更清扬。",
            "为鹊栖君树，为燕巢君堂。",
            "不食亦可饱，况乃餐辉光。"
        ],
        "title": "古意效东野二首  其二",
        "id": "a85c162d-c5f5-40da-9b27-31cb381ebe2e"
    },
    {
        "author": "张耒",
        "paragraphs": [
            "早稻如倒戈，十穗八九折。",
            "晚稻不及秀，日炙根土烈。",
            "踏车激湖水，车众湖欲竭。",
            "得泉如沸汤，旱土湿未彻。",
            "老农祝天工，叩额眼垂血。",
            "游云不作雨，风至辄散灭。",
            "昊天未悔祸，牲玉无徒设。",
            "谁能缚妖魃，敕起龙泼剌。"
        ],
        "title": "早稻",
        "id": "25e440cc-aaeb-4d8d-8fdf-8a3c439f5023"
    },
    {
        "author": "张耒",
        "paragraphs": [
            "鸣蜩嘒高风，逮夜且复静。",
            "草虫何为者，落日鸣复逞。",
            "阴阳且战争，微物何所竞。",
            "化工执其机，开阖惟所命。",
            "朔雁有行意，肃肃如待令。",
            "江河有旧渚，宁畏风霜劲。"
        ],
        "title": "鸣蜩",
        "id": "dcfb06cf-3077-4689-8f8f-4f5370503863"
    },
    {
        "author": "张耒",
        "paragraphs": [
            "秋房灯火清，人语久已寂。",
            "城远不闻更，警柝鸣未息。",
            "横参已入地，斗柄当天直。",
            "乃知三更中，市廛已寂历。",
            "我时守书几，磨墨倾砚滴。",
            "反覆小学书，昏目如芒刺。",
            "试寻邻房僧，鼻鼾背负壁。",
            "体劳径就枕，冷梦分南北。",
            "觉来寺钟鸣，僧礼像前席。",
            "须臾闻梵呗，木鱼如叩石。",
            "举头视东牖，朝日已淡白。",
            "反身起披衣，神爽健筋力。",
            "亟来酒瓮边，侧听声唧唧。"
        ],
        "title": "书初凉夜至将晓",
        "id": "1ac7c526-5b7d-47ad-a7e4-3c84cff0e4fb"
    },
    {
        "author": "张耒",
        "paragraphs": [
            "闲坊远市声，终日掩衡门。",
            "惟有风中叶，萧骚终日闻。",
            "午枕不成寐，起坐无与言。",
            "喜开故人书，珍药幸见存。",
            "其方受仙圣，其效未易论。",
            "岂惟蠲沉痾，庶可辅本根。",
            "珍重复珍重，厥价万玙璠。",
            "永年未可冀，庶保无夭昏。"
        ],
        "title": "秋日喜杨介吉老寄药",
        "id": "f014236e-eadd-4103-9da6-0bd9bf76b08c"
    },
    {
        "author": "张耒",
        "paragraphs": [
            "秋风吹衡茅，寂历如荒村。",
            "独立无与语，悲虫鸣草根。",
            "老木经疾风，枝叶仅得存。",
            "疏荫不满地，白日耿当轩。",
            "北城有黄仲，眸子清不浑。",
            "时能出秀句，宝铁雕玙璠。",
            "念将舍我去，为吏国西京。",
            "荒凉古中牟，昼夜轮蹄奔。",
            "青衫给吏役，怀恶未易论。",
            "强颜诡应接，有抱谁能言。",
            "从容来去间，无厌走黄昏。"
        ],
        "title": "见黄仲达感秋意",
        "id": "474ae8df-e0fa-4d7c-93c3-c1691fdaf9e2"
    },
    {
        "author": "张耒",
        "paragraphs": [
            "冷气侵吾髀，趋拜剧苦艰。",
            "仁哉神农氏，遗药驱恫瘝。",
            "持钱取之市，易得如茆芫。",
            "繁枝与芳叶，尽取无可删。",
            "贮之白缣囊，渍以壶酒宽。",
            "七日以供饮，跛曳皆翩跹。",
            "呼儿谨盖藏，用此九转丹。",
            "平生误信书，安坐得老邅。",
            "方书岂尽信，柳子固无言。",
            "事固有然者，岂容尽欺谩。",
            "疾走非吾愿，且复补羸残。"
        ],
        "title": "服仙灵脾酒",
        "id": "2e22b04e-92ab-4435-8572-f3a76174fc99"
    },
    {
        "author": "张耒",
        "paragraphs": [
            "平生一尊酒，风月不可无。",
            "谪官将十年，一醉未易图。",
            "市岂无旗亭，官亦有酒垆。",
            "薄乃捩齿酸，一滴不可沽。",
            "英英孙夫子，臭味真吾徒。",
            "自云得异糵，乃出粳稻腴。",
            "岁久精粹出，去者乃其粗。",
            "酝酿纔浃日，芳甘已盈壶。",
            "伧人喻其力，若火经茅芦。",
            "此语真野陋，殆出负贩夫。",
            "前日闻吉语，籴米已在途。",
            "每恨乏陈糯，价直如买珠。",
            "怜君久客囊，倾倒无复余。",
            "假器走仆僮，供我一笑娱。",
            "欲为漉巾潜，请学涤器如。",
            "作诗以讯之，何日陈尊盂。"
        ],
        "title": "孙志康许为南酿前日已闻籴米欣然作诗以问之",
        "id": "aea823d5-f4a8-4217-80dc-a30ba5bc9e1e"
    },
    {
        "author": "张耒",
        "paragraphs": [
            "黯黯夜烟青，寥寥秋汉迥。",
            "海月出天高，霜云泊天静。",
            "鹤鸣知露寒，树影当轩正。",
            "幽客独未眠，经窗夜声磬。"
        ],
        "title": "夜书",
        "id": "0e0d3d3f-74e7-45bc-a5a4-793baeb3e533"
    },
    {
        "author": "张耒",
        "paragraphs": [
            "稍稍阴霭集，萧肃春寒生。",
            "窗灯耿初照，小雨细无声。",
            "还来就温炉，依然有故情。",
            "燕坐悄无语，军城递远更。"
        ],
        "title": "小雨",
        "id": "b0b4f011-b6fe-4515-89b6-25c1a25ef799"
    },
    {
        "author": "张耒",
        "paragraphs": [
            "众喧息遥夜，爽气渍烦襟。",
            "殷勤低檐月，入幌来相寻。",
            "平生学虚静，每为多病侵。",
            "卧想陈夫子，幅巾修竹林。"
        ],
        "title": "月夜怀陈永源",
        "id": "ede9e2e2-86eb-4562-9710-b0a2b12944e1"
    },
    {
        "author": "张耒",
        "paragraphs": [
            "清冬万境肃，墙户益萧然。",
            "薄寒惟可饮，短景不容眠。",
            "贫厨烟火暖，尘釜亦烹鲜。",
            "且复养口体，何劳更问天。"
        ],
        "title": "冬日放言二十一首  其一",
        "id": "9a901562-19f5-4a80-b0d5-f3a21e3b46e9"
    },
    {
        "author": "张耒",
        "paragraphs": [
            "汤餠慰朝馁，三杯浇旦寒。",
            "醉饱外何欲，昏然宵就眠。",
            "幽通梦有告，默存神自全。",
            "萧萧松竹舍，岁暮聊盘桓。"
        ],
        "title": "冬日放言二十一首  其二",
        "id": "955ac53b-546e-4835-a67c-5b75fe4a454d"
    },
    {
        "author": "张耒",
        "paragraphs": [
            "风雨连江气，十月如深冬。",
            "坐曹日暮归，密室温炉红。",
            "惨惨庭下日，骚骚窗外风。",
            "三杯容我醉，万事听天工。"
        ],
        "title": "冬日放言二十一首  其三",
        "id": "d7ca0b72-54e6-4fb3-afb4-c9846ae795a9"
    },
    {
        "author": "张耒",
        "paragraphs": [
            "小儿喜学书，满纸如涂鸦。",
            "老妇寒不绩，当户理琵琶。",
            "樽中有神物，快泻如流霞。",
            "三杯任兀兀，冻脸生春华。"
        ],
        "title": "冬日放言二十一首  其四",
        "id": "3bfefa68-dadd-4676-b3ac-41cc13844cbf"
    },
    {
        "author": "张耒",
        "paragraphs": [
            "卯饮终日醉，万事付悠悠。",
            "醺然据榻瞑，檐雨方飕飕。",
            "吾事幸无急，不醉欲何求。",
            "顾谓妇与子，酒尽为我谋。"
        ],
        "title": "冬日放言二十一首  其五",
        "id": "36a33b05-94d8-4210-ba98-842b315152ac"
    },
    {
        "author": "张耒",
        "paragraphs": [
            "寒羊肉如膏，江鱼如切玉。",
            "肥兔与奔鹑，日夕悬庖屋。",
            "嬉嬉顾妻孥，滋味喉可欲。",
            "谪官但强名，比者何不足。"
        ],
        "title": "冬日放言二十一首  其六",
        "id": "234d4d15-dd11-44a1-a813-f8442f736437"
    },
    {
        "author": "张耒",
        "paragraphs": [
            "酒圣卯时欢，此语闻乐天。",
            "安用苦了了，白日供忧煎。",
            "浮世本幻妄，空花电露然。",
            "人间无实事，惟醉庶几焉。"
        ],
        "title": "冬日放言二十一首  其七",
        "id": "36884844-8157-48ac-aabb-335824ece280"
    },
    {
        "author": "张耒",
        "paragraphs": [
            "愈老愈嗜酒，益醉益自然。",
            "两人同坠车，醉者乃得全。",
            "我不但醉酒，天和醉心源。",
            "当其醉甚时，更类痴与顽。"
        ],
        "title": "冬日放言二十一首  其八",
        "id": "ba71cb99-d81d-45a4-8aed-ac26976ff1fb"
    },
    {
        "author": "张耒",
        "paragraphs": [
            "至道与物反，夫岂会俗心。",
            "圣处有阃域，扃钥一何深。",
            "时时资美酒，可得及其门。",
            "送君者既返，君驾胡可寻。"
        ],
        "title": "冬日放言二十一首  其九",
        "id": "031f80f1-867f-4402-9d3b-50da4dbf9211"
    },
    {
        "author": "张耒",
        "paragraphs": [
            "清晨坐官舍，官舍复何有。",
            "离披经雨菊，萧疏委风柳。",
            "饱食或至睡，涉笔无可否。",
            "油然有好怀，日暮归饮酒。"
        ],
        "title": "冬日放言二十一首  其一○",
        "id": "867650a0-bb5a-4925-a075-5187cfb8e24c"
    },
    {
        "author": "张耒",
        "paragraphs": [
            "日暮归饮酒，儿女戏我前。",
            "须臾径三酌，据榻已欣然。",
            "老妻坐我傍，肴胾已炮煎。",
            "大胜刘伶妇，区区为酒钱。"
        ],
        "title": "冬日放言二十一首  其一一",
        "id": "0679d31a-ccfd-463b-a7c6-990478911518"
    },
    {
        "author": "张耒",
        "paragraphs": [
            "我初谪官时，帝问司酒神。",
            "曰此好酒徒，聊给酒养真。",
            "去国一千里，齐安酒最醇。",
            "失火而遇雨，仰戴天公仁。"
        ],
        "title": "冬日放言二十一首  其一二",
        "id": "54ad1578-e65b-480f-bd45-f5db42f1fd20"
    },
    {
        "author": "张耒",
        "paragraphs": [
            "吾腹如鸱夷，但满贮醇酒。",
            "外圆故不滞，中静一无有。",
            "纷纷千百辈，纳若一尘垢。",
            "下而至真源，保之故难朽。"
        ],
        "title": "冬日放言二十一首  其一三",
        "id": "3bf5c350-c22c-4d43-8ce8-64d700e1e569"
    },
    {
        "author": "张耒",
        "paragraphs": [
            "淮阳名都会，爽垲太昊墟。",
            "最爱西城道，汪汪数顷湖。",
            "古木巢翠鸟，清濠见游鱼。",
            "幽居多不惬，怀我平生娱。"
        ],
        "title": "冬日放言二十一首  其一四",
        "id": "ae06147d-a4cb-466a-8137-acb2b8173fdd"
    },
    {
        "author": "张耒",
        "paragraphs": [
            "灵通古丛林，他日休吾车。",
            "出门循古城，荒圃畦寒蔬。",
            "手种堂下花，颇已数尺余。",
            "何人揽其华，故人应念予。"
        ],
        "title": "冬日放言二十一首  其一五",
        "id": "21e503b6-b110-4c69-883e-d108864b665b"
    },
    {
        "author": "张耒",
        "paragraphs": [
            "塞向久室处，帟幕亦复周。",
            "温炉炽薪炭，永夜炎光流。",
            "五更屋霜重，重衾如无裘。",
            "兴怀无衣子，卒岁聊优游。"
        ],
        "title": "冬日放言二十一首  其一六",
        "id": "0df3c10b-1c82-4711-bb8b-63aff664f30f"
    },
    {
        "author": "张耒",
        "paragraphs": [
            "陶潜经世才，龃龉不得肆。",
            "彼宁徒嗜饮，有藴托诸醉。",
            "时时吐高词，颇复见一二。",
            "义熙书甲子，此意有泾渭。"
        ],
        "title": "冬日放言二十一首  其一七",
        "id": "1b3edaa5-b78f-41e8-b860-78d9da4aaa1a"
    },
    {
        "author": "张耒",
        "paragraphs": [
            "葛公盖世才，功业亦云偶。",
            "世无左将军，老作躬耕叟。",
            "皇天挺奇产，必使有所受。",
            "珠玉在山渊，终为王府有。"
        ],
        "title": "冬日放言二十一首  其一八",
        "id": "c11d0c08-d390-4549-90aa-c407e7feb18b"
    },
    {
        "author": "张耒",
        "paragraphs": [
            "秦人焚诗书，意欲遂绝灭。",
            "六经至今存，何曾损毫发。",
            "兴衰有天理，人力自浅拙。",
            "不忧骊山墓，回首遭发掘。"
        ],
        "title": "冬日放言二十一首  其一九",
        "id": "4e805c5f-66cd-4e5c-9139-2091ac1d4164"
    },
    {
        "author": "张耒",
        "paragraphs": [
            "元子本豪爽，颇复有俗气。",
            "孟嘉亦可人，乃与较权势。",
            "崛强尽百年，究竟成何事。",
            "江左无英雄，汝得免徒隶。"
        ],
        "title": "冬日放言二十一首  其二○",
        "id": "a73de438-97b2-4990-812a-04b484162544"
    },
    {
        "author": "张耒",
        "paragraphs": [
            "渊明非无心，似以酒忘忧。",
            "如以药愈疾，未佳宁免忧。",
            "我直好饮耳，与世本悠悠。",
            "人间有何事，奚足烦杯瓯。"
        ],
        "title": "冬日放言二十一首  其二一",
        "id": "4d428983-ffec-47fb-86ed-07ade4d14a9a"
    },
    {
        "author": "张耒",
        "paragraphs": [
            "青芜满古城，白日照大泽。",
            "街荒鸡犬闹，市远喧閧寂。",
            "中有腾腾者，淮阳四年客。",
            "坐偷太仓粟，稳睡而饱食。",
            "平生愿陈力，衰老困逼迫。",
            "何曾一可意，但有百无益。",
            "偷安浅夫志，苟且志士惜。",
            "穷通有天理，誓不安苟得。",
            "朱阳方肇序，春去无辙迹。",
            "怅此复几时，抚事三叹息。"
        ],
        "title": "四月望日自孝悌坊迁冠盖孙氏第",
        "id": "4d4e8be9-bc37-4c45-84da-d65a0c9116cd"
    },
    {
        "author": "张耒",
        "paragraphs": [
            "谪官成吏隠，古寺度高秋。",
            "寒灯明夜室，清坐闻更筹。",
            "裘葛屡往还，感彼岁月遒。",
            "吾意方有会，谁能赋离忧。"
        ],
        "title": "谪官",
        "id": "49b69181-2db1-4ba1-ac12-61c73d6324db"
    },
    {
        "author": "张耒",
        "paragraphs": [
            "黯黯东牖闇，寂寂吾庐闲。",
            "粗粝饱妇子，苜蓿无余盘。",
            "雁急天欲雨，鸡栖日已寒。",
            "老人袖手坐，一杯聊自宽。"
        ],
        "title": "十月二十二日晚作三首  其一",
        "id": "cb1663db-13af-477e-a8dd-8c9d1b5585ee"
    },
    {
        "author": "张耒",
        "paragraphs": [
            "天寒聊饮酒，再酌已停觞。",
            "岂不欲酣畅，要使夜腹康。",
            "意得乐有余，偶然不必长。",
            "寄身造化中，勿使天和伤。"
        ],
        "title": "十月二十二日晚作三首  其二",
        "id": "c176b151-ef04-4810-b8fe-3e04be269759"
    },
    {
        "author": "张耒",
        "paragraphs": [
            "蓬荜无奥处，北风利戈鋋。",
            "空炉有微火，且复与周旋。",
            "酒隠柴桑叟，醉吟渭上贤。",
            "二士忽已远，遗风载陈编。"
        ],
        "title": "十月二十二日晚作三首  其三",
        "id": "a8f9703a-e5fd-437e-8244-e08351f98804"
    },
    {
        "author": "张耒",
        "paragraphs": [
            "命驾欲诣客，欲去复迟迟。",
            "事幸无甚急，何用劳驱驰。",
            "家贫幸有酒，亦略具鲜肥。",
            "且复东窗下，高歌醉而嬉。"
        ],
        "title": "题壁",
        "id": "8d3db9da-77ae-4afc-a8ad-251138a654a9"
    },
    {
        "author": "张耒",
        "paragraphs": [
            "万籁声久寂，三更霜已寒。",
            "老人袖手坐，一气中自存。",
            "自得此中趣，不与儿曹论。",
            "但有老孟光，相对亦无言。"
        ],
        "title": "夜坐",
        "id": "e90f6fdc-f3bd-4134-9f1e-0c148465b924"
    },
    {
        "author": "张耒",
        "paragraphs": [
            "志士抱奇策，常苦不得伸。",
            "及其利害出，倏已亡其人。",
            "今古同此恨，愚智竟谁分。",
            "哀哉老任公，英魄久已沦。",
            "惟余亭下柏，阅世盘深根。",
            "纷纷凡草木，几变秋与春。",
            "朝菌与蟪蛄，尽死我独存。",
            "任公不及见，见其贤子孙。",
            "请君利斯奇，仍复大其门。"
        ],
        "title": "任仲微阅世亭",
        "id": "be671986-ee5d-40ed-833d-3b016bee5e7e"
    },
    {
        "author": "张耒",
        "paragraphs": [
            "枯树桓司马，五柳陶征君。",
            "微木何足道，所叹此两人。",
            "一埋柴桑骨，一为九锡臣。",
            "荣辱俱已矣，芳秽万世闻。"
        ],
        "title": "感怀",
        "id": "0aab607b-4a52-46fa-b724-8e6c9ce5e640"
    },
    {
        "author": "张耒",
        "paragraphs": [
            "紫髯不复见，故宫无入门。",
            "元子亦寂寞，一丘吊遗魂。",
            "兴亡两梦幻，今古一朝昏。",
            "念当置是事，尽此舟中樽。"
        ],
        "title": "次韵题李援舫子",
        "id": "3eaa69c9-7bb5-4750-bcd9-3cbfadc5547c"
    },
    {
        "author": "张耒",
        "paragraphs": [
            "秋日无远晖，秋草无美姿。",
            "残蛩吊白日，寒鸟悲空枝。",
            "时节一如此，余出怅安归。",
            "强歌不成音，还坐空涕垂。",
            "感动百虑游，触心遂纷披。",
            "弃捐勿复道，日暮眠吾帷。"
        ],
        "title": "秋感二首  其一",
        "id": "fceef120-114c-4566-9ac3-f3d839bb8674"
    },
    {
        "author": "张耒",
        "paragraphs": [
            "秋山多远声，日暮尤百态。",
            "鸣风落高树，清涧泻寒濑。",
            "鸣蜩默谁怜，瘖死不偿罪。",
            "蛩啼独不已，有愬未逢解。",
            "天时激汝曹，宁自知进退。",
            "吹嘘成踊跃，刍狗忌撤祭。",
            "庭空月宵挂，园冷露晨沛。",
            "嗟哉心虽忘，俯事还感慨。"
        ],
        "title": "秋感二首  其二",
        "id": "589b1701-ade0-4760-899f-209df6a1cb86"
    },
    {
        "author": "张耒",
        "paragraphs": [
            "江边鸬鹚鸣，栖我屋南树。",
            "夜深风霜寒，呼鸣自相语。",
            "树头鸦翼动，树杪雁行度。",
            "朦胧见江山，一一翻飞去。"
        ],
        "title": "夜思",
        "id": "9d70e844-a5e6-4687-88c1-231f483963e8"
    },
    {
        "author": "张耒",
        "paragraphs": [
            "两袖全匹帛，望知江淮客。",
            "深藏计算苦，好斗意气窄。",
            "愁逢汤餠碗，遇鲊论瓮咋。",
            "市南沽茅柴，归店两颧赤。"
        ],
        "title": "嘲南商",
        "id": "93e1f5ee-34ce-45ae-ad43-8065aebc8745"
    },
    {
        "author": "张耒",
        "paragraphs": [
            "幽居玩芳物，自种两芭蕉。",
            "空山夜雨至，滴滴复萧萧。",
            "凉叶泛朝露，芳心展夕飙。",
            "东堂日虚静，秀色慰无聊。"
        ],
        "title": "种芭蕉",
        "id": "e22c5960-890f-46f4-8f3b-f1fbd4e85a09"
    },
    {
        "author": "张耒",
        "paragraphs": [
            "蔌蔌鸣叶下，初无风过之。",
            "流年一如此，慷慨使心悲。",
            "平日谈尧舜，立朝羞自私。",
            "温炉暖老客，聊复此栖迟。"
        ],
        "title": "无题",
        "id": "2a323440-6014-49e0-bce9-65cc57c64fa9"
    },
    {
        "author": "张耒",
        "paragraphs": [
            "昊穹忽悔祸，淫雨霁今夕。",
            "峰岭舒紫翠，云天丽金碧。",
            "深蛙鸣远汪，凉叶坠余滴。",
            "漏屋百不忧，宵眠始安席。"
        ],
        "title": "大雨十日不止五月十八日晚始霁",
        "id": "cb175968-80a3-4698-8f22-ff66dd3bb7ed"
    },
    {
        "author": "张耒",
        "paragraphs": [
            "天运不暂止，何啻过隙驹。",
            "向来檐前日，忽已墙东隅。",
            "乐者苦其疾，忧者怨其舒。",
            "由来盛与衰，变灭皆须臾。"
        ],
        "title": "天运",
        "id": "cc953ba9-0e82-464e-bebe-d9d8cd72e365"
    },
    {
        "author": "张耒",
        "paragraphs": [
            "结发为夫妇，少年共饥寒。",
            "我迂趋世拙，十载困微官。",
            "男儿不终穷，会展凌风翰。",
            "相期脱崎岖，一笑纾艰难。",
            "秋风摧芳蕙，既去不可还。",
            "滴我眼中血，悲哉摧肺肝。",
            "儿稚立我前，求母夜不眠。",
            "我虽欲告之，哽咽不能言。",
            "积金虽至斗，纡朱走华轩。",
            "失我同心人，抚事皆悲酸。",
            "积日而成时，积时更成年。",
            "山海会崩竭，音容永茫然。"
        ],
        "title": "悼逝",
        "id": "1e4c88cb-483b-4e0b-bdc4-9ecc002188fc"
    },
    {
        "author": "张耒",
        "paragraphs": [
            "阴阳不暂驻，今夕已秋风。",
            "晨兴绵丝冷，岁月惊衰翁。",
            "朝烟爨薪湿，小甲蔬畦空。",
            "且复一杯酒，吾生不终穷。"
        ],
        "title": "喜雨四首  其一",
        "id": "525572aa-843b-4a6f-b83f-a8796256d2c7"
    },
    {
        "author": "张耒",
        "paragraphs": [
            "手种五色蕉，意待听秋雨。",
            "南风扇旱日，破叶萎不举。",
            "霶𩃱未终夕，绿润遽如许。",
            "秋色入书帏，已觉青鸾舞。"
        ],
        "title": "喜雨四首  其二",
        "id": "b42bdd1d-1d8e-4ad9-aecf-db33ed80936b"
    },
    {
        "author": "张耒",
        "paragraphs": [
            "墙东有高树，夏叶圆绿绮。",
            "西风纔一夕，萧飒遽如此。",
            "寒螀号其颠，蟋蟀晓未已。",
            "羣动催流光，荣华难久恃。"
        ],
        "title": "喜雨四首  其三",
        "id": "7ba50f9b-fe36-46ed-bf49-9fae921ecb23"
    },
    {
        "author": "张耒",
        "paragraphs": [
            "隙地秋日晓，寂无邻里音。",
            "惟有草根虫，风前咽复吟。",
            "悲歌者谁子，徂年惊苦心。",
            "青灯夜斋静，微温生薄衾。"
        ],
        "title": "喜雨四首  其四",
        "id": "d35983bb-c469-4114-8387-1e5fdf724839"
    },
    {
        "author": "张耒",
        "paragraphs": [
            "曾郎风尘表，不似宰官身。",
            "吏舍数竿竹，凿池水粼粼。",
            "此君不可疏，亦复未易亲。",
            "虚心澹相授，颇似南郭邻。",
            "我知王子猷，正是君辈人。"
        ],
        "title": "次韵曾存之直舍种竹",
        "id": "caf0ba4f-1fa1-41f4-849c-669825928025"
    },
    {
        "author": "张耒",
        "paragraphs": [
            "我不见蔡子，杜门十日余。",
            "今日叩我门，满手携琼琚。",
            "铿锵写我前，杂以贝与珠。",
            "我愕不知报，低头惊且吁。",
            "读毕致于怀，余光溢衿裾。",
            "坐令箪瓢室，磊荦堆璠玙。",
            "我拙寡所合，甘为不材樗。",
            "嗟君何所闻，屡枉长者车。",
            "我来淮南游，霭霭子之誉。",
            "骅骝走千里，凡马安能逾。",
            "奈予不自量，痛鞭而疾驱。",
            "常忧过所往，疲惫伤吾躯。",
            "愿君少待我，且欲休吾驹。",
            "跳奔舍其羣，子乐谁与俱。",
            "俯身援其类，是亦仁之徒。",
            "不然但用我，畏甚将逃逋。",
            "何如少待之，效技供子娱。",
            "我无功名愿，与世日益疏。",
            "反慕古沮溺，穷年事耕锄。",
            "皇皇吾夫子，忧世亦勤劬。",
            "虽然竟何就，孰若安以居。",
            "人生各有怀，未用相贤愚。",
            "得乐愿即止，安能较锱铢。",
            "又疑异所任，劳逸事亦殊。",
            "作歌以讯之，子意当何如。"
        ],
        "title": "赠蔡彦规",
        "id": "9cabb94b-0c8f-4182-b4cd-758d71573f1f"
    },
    {
        "author": "张耒",
        "paragraphs": [
            "别君几何时，人事浩千万。",
            "身如张射侯，忧愁剧强箭。",
            "崎岖走穷县，艰苦君未见。",
            "未知菽水丰，已感霜露变。",
            "羁孤寄穷海，亲友谁吊唁。",
            "析图补冬裘，乞米煮朝饭。",
            "无聊犹自思，援溺固谁愿。",
            "人生不终否，此语非我分。",
            "英雄伏泥涂，暂晦久必现。",
            "如予百不能，理自合贫贱。",
            "岂当议隠显，而有不遇叹。",
            "但思窜山林，远脱人世患。",
            "有田足耕耘，有水足罩汕。",
            "萧然便终老，到死百不问。",
            "平生泥佛祖，久已师壁观。",
            "况将无生禅，下视有为幻。",
            "吾子出羣材，千牛有余刃。",
            "行当脱尘埃，鸣佩侍清燕。",
            "高卑各有得，愿勿讥尺鷃。",
            "不有行道人，谁当佐尧舜。",
            "时哉勿自滞，功业在力劝。",
            "握手不可期，此计吾行辨。"
        ],
        "title": "寄刘伯声",
        "id": "7cd50a4e-1625-48b6-92d8-2868c01ff499"
    },
    {
        "author": "张耒",
        "paragraphs": [
            "别来常思君，无异饥待哺。",
            "如何偶相逢，握手复告去。",
            "念初别子时，芳草才及屦。",
            "天时不可留，再见岁云暮。",
            "出门怪子瘦，告我困道路。",
            "飘飘千余里，陆走复水泝。",
            "古来黄金尽，壮士色亦沮。",
            "斯人独何少，乃有衣食虑。",
            "才高穷不怨，志大贫若富。",
            "吾将告君理，子其听我布。",
            "人生不终穷，否泰亦有数。",
            "子其保所有，锥颖囊必露。",
            "古来立功名，其始不无忤。",
            "得难失自寡，进锐退亦遽。",
            "念君归海濒，谁与朝夕聚。",
            "我方困而学，每冀朋友助。",
            "一从城北归，梦魂见已屡。",
            "愿因南来者，时以尺书寓。"
        ],
        "title": "寄陈九",
        "id": "21fb6944-1c05-4218-8e35-a335c8ba75ff"
    },
    {
        "author": "张耒",
        "paragraphs": [
            "我行于四方，其所急者友。",
            "呜呼得之难，百不一邂逅。",
            "人心不可齐，若十指于手。",
            "随其短与长，亦各有所取。",
            "刚或硬而折，柔有弱而仆。",
            "质良文不扬，中美外莫副。",
            "宽壶泛以枵，狭盎迫而陋。",
            "此犹其大概，琐琐难悉究。",
            "譬如选长材，弃百不一有。",
            "其间虽得之，犹或烦矫揉。",
            "我友居淮滨，饮德悉自幼。",
            "岂期羁旅间，乃获闻謦欬。",
            "嗟君如美玉，外彻中乃厚。",
            "埋藏困尘埃，要以不可垢。",
            "他人十不一，子乃得八九。",
            "余亏能几何，不待勉而就。",
            "乃知昔求艰，特以见未久。",
            "但忧奔莫及，敢惮喘而走。",
            "我心子所知，濩豁无所囿。",
            "是以行于世，往往得嘲诟。",
            "人才如其面，不自知好丑。",
            "立之明鉴前，乃见其可否。",
            "子于我无嫌，告我当苦口。",
            "惟我于改过，窃不敢自後。",
            "嗟予迫饥寒，子亦仰五斗。",
            "何当两有归，投老作邻叟。"
        ],
        "title": "赠江瞻道",
        "id": "44c3ff23-638f-4091-86b2-46b5e8822546"
    },
    {
        "author": "张耒",
        "paragraphs": [
            "朝日照高檐，夜霜犹在瓦。",
            "纤纤墙边柳，春色已可把。",
            "残年能几何，奔驶剧湍泻。",
            "虽无功名求，衰暮亦悲咤。",
            "出门问徐子，两计决取舍。",
            "为当勉自修，汲汲不可暇。",
            "为当饮美酒，送老在杯斝。",
            "子当指我途，我即策其马。",
            "但我懒拙姿，终非服勤者。"
        ],
        "title": "呈徐仲车",
        "id": "9e1fa84a-c1f9-4ecd-9c45-f585a7b76b88"
    },
    {
        "author": "张耒",
        "paragraphs": [
            "呼童致明烛，展我窗前书。",
            "顾谓尔童子，此岂不足欤。",
            "得意自忘伪，观一知其余。",
            "尔观千万灯，岂与一烛殊。",
            "尔岂不欲醉，举杯倾我壶。",
            "尔岂不欲饱，构火烹我鱼。",
            "人生贪外物，要以乐其躯。",
            "吾求安不足，安用劳驰驱。"
        ],
        "title": "正月望夜示童子",
        "id": "96cee944-2e61-4f9e-906c-d9b7bf53edc8"
    },
    {
        "author": "张耒",
        "paragraphs": [
            "敦复想为诗，目见无全牛。",
            "天工忌其才，小邑使拘囚。",
            "漫涂以尘埃，讼讯羣啾啾。",
            "尚于纷纭中，逸兴时奔流。",
            "不知谁使之，瞥尔为南游。",
            "骅骝解其絷，鹰隼脱于鞲。",
            "山川困搜罗，风月遭嘲咻。",
            "举手聊探之，纵横烂琳璆。",
            "不有同行人，更歌而迭酬。",
            "天应悯子劳，久苦暂使休。",
            "奈何少纵之，一放不可收。",
            "归来见我喜，逸气凌高秋。",
            "我窃不自量，妄将挟其辀。",
            "心知不可追，子幸为我留。",
            "君方严旗幢，我亦戒戈矛。",
            "将图诘朝见，百败非予羞。"
        ],
        "title": "赠敦复",
        "id": "6aae76a9-89ab-491d-860f-53babf9113db"
    },
    {
        "author": "张耒",
        "paragraphs": [
            "世方尚纤柔，子独不可揉。",
            "人皆喜呶呶，子语不出口。",
            "巉然即之高，俗子竞嘲诟。",
            "我尝要之难，快使暴其有。",
            "乃知谤之非，更觉所得厚。",
            "由来难小知，此固可大受。",
            "读书常辛勤，世务饱经构。",
            "琅琅满编文，一一可推究。",
            "俗儒昧事实，文字工彩绣。",
            "可观不可用，章甫冠土偶。",
            "子能独不然，浑朴谢雕镂。",
            "宁为目前玩，功见施设後。",
            "知心古所难，形兀实难售。",
            "嗟君听者寡，风雨但孤雊。",
            "又思理难常，功业亦邂逅。",
            "岂令匠石斤，常缩袖间手。",
            "无为扣角歌，且进满尊酎。",
            "但非遽可令，有所待而偶。",
            "干将伏黄土，气乃在牛斗。",
            "顾君久自安，蔽抑宁复又。"
        ],
        "title": "读戚公恕进卷",
        "id": "feeca443-bce7-4e9d-a656-2f45106dda81"
    },
    {
        "author": "张耒",
        "paragraphs": [
            "我虽不知文，尝闻于达者。",
            "文以意为车，意以文为马。",
            "理强意乃胜，气盛文如驾。",
            "理惟当即止，妄说即虚假。",
            "气如决江河，势盛乃倾泻。",
            "文莫如六经，此道亦不舍。",
            "但于文最高，窥不见隙罅。",
            "故令後世儒，其能及者寡。",
            "文章古亦众，其道则一也。",
            "譬如张众乐，要以归之雅。",
            "区区为对偶，此格最污下。",
            "求之古无有，欲学固未暇。",
            "君为时俊髦，我老安苟且。",
            "聊献师所传，无以吾言野。"
        ],
        "title": "与友人论文因以诗投之",
        "id": "2a0968b3-96b2-480f-8c85-c26d08e0ecd5"
    },
    {
        "author": "张耒",
        "paragraphs": [
            "春风入楚乡，与子别经岁。",
            "有客过我门，携君尺书至。",
            "昔我出京师，仓皇省家事。",
            "遂令千里别，不一执君袂。",
            "又闻子亦行，杖履若飘驶。",
            "虽成相思诗，欲写不可寄。",
            "飘飘山水梦，时与飞锡值。",
            "乃能以书来，知子犹我记。",
            "浮云随高风，聚散未可计。",
            "迟君冰雪诗，濯我尘埃思。"
        ],
        "title": "寄参寥",
        "id": "0cbcd137-043d-48ef-bdee-32ec3804b725"
    },
    {
        "author": "张耒",
        "paragraphs": [
            "胡公精悍姿，勇气如秋鹰。",
            "兵书百万言，挥麈谈如倾。",
            "羞戴文吏冠，慨然喜功名。",
            "愿得丈二殳，为国作长城。",
            "朝廷士力盛，战马如云腾。",
            "貔貅饱肉食，武库森神兵。",
            "此岂不足用，麾之若雷霆。",
            "如何彼黠虏，坐敢邀金缯。",
            "由来在得将，选择当至精。",
            "譬如养骐骥，有御乃能行。",
            "安得伟丈夫，长驱两隅清。",
            "淮南听公语，乃是卫霍朋。",
            "终军白面儿，尚欲请长缨。",
            "纵横老将手，出袖盍一呈。",
            "策马勿自滞，我将观厥成。",
            "一奋庸将骄，泛灌出精英。",
            "立功报天子，执节拥旗旌。",
            "男儿当封侯，宁为老书生。"
        ],
        "title": "送胡考甫",
        "id": "e559adc2-2140-4b90-82cc-7e0447dd52c4"
    },
    {
        "author": "张耒",
        "paragraphs": [
            "漫漫东牖白，开帷纳晨光。",
            "欠伸推夜枕，叩齿披朝裳。",
            "瓦盎汲石泉，潄濯齿颊凉。",
            "维兹孟夏初，宿雨清高堂。",
            "栖鸟起且啅，露莺鸣更藏。",
            "悠悠晓花殷，落落古柳苍。",
            "西舍初鸣春，东邻出求粮。",
            "客马已别枥，商车欲踰冈。",
            "羲和一扬辉，羣动皆扰攘。",
            "有生无不求，谁得偃于床。",
            "人生但如此，勤苦亦可伤。",
            "况我病倦翮，飘飘信风翔。",
            "永怀中林士，栖志烟霞乡。",
            "愿言寄旅迹，相托以徜徉。"
        ],
        "title": "旦起",
        "id": "c54a6138-bec6-4f49-9b3f-e6c16649daa2"
    },
    {
        "author": "张耒",
        "paragraphs": [
            "冉冉朝雨霁，欣欣禽哺雏。",
            "鲜鲜中庭草，佳色日已敷。",
            "童子恶其蕃，谒我尽扫除。",
            "我为再三撷，爱之不能锄。",
            "人生羣动中，一气本不殊。",
            "奈何欲自私，害彼安其躯。",
            "况我麋鹿性，得此亦可娱。",
            "延蔓藩篱间，常若田野居。",
            "亭亭濯露晓，偃偃披风余。",
            "所嗜乃若此，我生合樵渔。"
        ],
        "title": "庭草",
        "id": "9a107b82-3c3a-4976-803e-55619c302073"
    },
    {
        "author": "张耒",
        "paragraphs": [
            "昔我初见子，子时客京师。",
            "闻名久不获，既得过所知。",
            "示我一卷书，大小百首诗。",
            "我嗜不可辍，熊蹯荐朝饥。",
            "约子彭城游，念当行有期。",
            "中间忽仓卒，决去不子辞。",
            "子後来高邮，我居淮之湄。",
            "中间无百里，诗句屡欲驰。",
            "客来得子书，云子久南归。",
            "投书不能读，恨我闻之迟。",
            "使我早知此，扁舟尚能追。",
            "远别不执手，近居不相携。",
            "每念今怅昔，耿耿衷肠悲。",
            "子行日已南，我去日已西。",
            "音书不可频，何以慰我思。"
        ],
        "title": "寄答参寥五首  其一",
        "id": "c40f1ac9-0ecf-4be3-b212-f86a199c72ba"
    },
    {
        "author": "张耒",
        "paragraphs": [
            "苏公守吴兴，山水方有主。",
            "子兮从之游，挂锡当可驻。",
            "尘埃困孤鹤，念子久失所。",
            "秋风展其翼，道使万里去。",
            "青云引高唳，爽绝谁敢伍。",
            "予驹欲西秣，东我江海橹。",
            "平生二三子，往往在南土。",
            "子才得所乐，我拙日益鲁。",
            "拳拳相思心，契阔不得语。"
        ],
        "title": "寄答参寥五首  其二",
        "id": "619937a7-40cb-4511-a40f-8b1a8b938893"
    },
    {
        "author": "张耒",
        "paragraphs": [
            "秦子我所爱，词若秋风清。",
            "萧萧吹毛发，肃肃爽我情。",
            "精工造奥妙，宝铁镂瑶琼。",
            "我虽见之晚，披豁尽平生。",
            "又闻与苏公，复与子同行。",
            "更酬而迭唱，钟磬日撞鸣。",
            "东吴富山水，草木余春荣。",
            "悲予独契阔，不得陪酬赓。"
        ],
        "title": "寄答参寥五首  其三",
        "id": "2c7d8657-6d05-4107-8b62-3051d626ec93"
    },
    {
        "author": "张耒",
        "paragraphs": [
            "我生为文章，与众常不偶。",
            "出其所为诗，不笑即嘲诟。",
            "少年勇自辩，盛气争可否。",
            "年来知所避，不敢出诸口。",
            "时时未免作，包以千袭厚。",
            "低心让儿曹，默默众人後。",
            "见君不能已，颇亦陈所有。",
            "君岂少取之，时以佳句授。",
            "幽弦喜有听，清唱慰孤奏。",
            "如何瞥然去，使我不得友。"
        ],
        "title": "寄答参寥五首  其四",
        "id": "b3dc0d92-7b44-4d5e-8304-b0c7f3985bf6"
    },
    {
        "author": "张耒",
        "paragraphs": [
            "萧萧江湖客，疏瘦若秋竹。",
            "苦心为诗章，日夜挠心腹。",
            "清弦无浮声，促柱有哀曲。",
            "湔湔幽严泉，一一清可掬。",
            "人生于文章，初若力不作。",
            "及其成欲售，又困瞽者目。",
            "予从吴兴公，乃独获所欲。",
            "得意有知赏，幽怀免穷独。",
            "嗟予有所投，痛学自藏覆。",
            "子当慰我穷，时寄书数幅。"
        ],
        "title": "寄答参寥五首  其五",
        "id": "10228fd7-c602-4abe-a2f1-35c82757974e"
    },
    {
        "author": "张耒",
        "paragraphs": [
            "我前十日至，柳叶不蔽日。",
            "我後十日来，芳条如绀室。",
            "枝间有好鸟，鸣和若琴瑟。",
            "渠渠哺其雏，啄我园中实。",
            "梢梢笋成竹，濯濯草过尺。",
            "心惊岁已半，念此日月疾。",
            "朝来数叶堕，盛夏有萎色。",
            "悲哉一阴生，长养从此极。"
        ],
        "title": "夏日杂感四首  其一",
        "id": "67287402-3c48-4b66-90f0-9e10c6cfa1d9"
    },
    {
        "author": "张耒",
        "paragraphs": [
            "士而怀其居，孔子亦云非。",
            "贤臣事晋侯，夜载使逃齐。",
            "酖毒比晏安，君子不可怡。",
            "乐小必害大，安近远之迷。",
            "野刍养骐骥，当念和銮驰。",
            "一饱愿即止，几何非犬鸡。",
            "高贤意有在，汲汲不敢迟。",
            "安能守槽枥，长伴儿曹嬉。"
        ],
        "title": "夏日杂感四首  其二",
        "id": "261c4fd6-516f-4970-9084-8348faf8ece3"
    },
    {
        "author": "张耒",
        "paragraphs": [
            "羣动入夜息，我归亦安眠。",
            "脱我身上衣，援枕体晏然。",
            "朝日常营营，有生不可闲。",
            "羲和戢其光，幸此须臾间。",
            "人生一世中，大小无百年。",
            "胡为不自暇，长抱勤苦叹。",
            "才者勇设施，诞者夸势权。",
            "彼有驱其心，欲休谅无缘。",
            "我本与世疏，少慵老成顽。",
            "何为不引去，坎坷行所难。"
        ],
        "title": "夏日杂感四首  其三",
        "id": "7e60dd91-aef0-4fe6-b3a2-7de2e36713ff"
    },
    {
        "author": "张耒",
        "paragraphs": [
            "娟娟檐前月，虽缺犹媚好。",
            "团团理丝虫，养身恃其巧。",
            "无能老蝙蝠，乘夜出堂奥。",
            "那能捕飞蚊，未解聒耳闹。",
            "悲歌草间蚓，辛苦自鸣噪。",
            "尔生可以默，何所欲而躁。",
            "鸣蛙诉其渴，谓若天可祷。",
            "瘖蝉死不鸣，岂以诉无效。",
            "悠悠羣动情，谁得辨丑好。",
            "我歌岂徒然，亦用自警告。"
        ],
        "title": "夏日杂感四首  其四",
        "id": "5e0993ce-c023-460e-8ea2-6f26f392486b"
    },
    {
        "author": "张耒",
        "paragraphs": [
            "宿雨生晓润，繁云滋暑阴。",
            "我居废不葺，常苦积雨侵。",
            "果坠厌风恶，草沉知潦深。",
            "拳拳抱幽叹，耿耿婴烦襟。",
            "吾子久不来，幽居谁见临。",
            "飘然得秀句，生我江湖心。",
            "一官亦漫尔，勤苦安能任。",
            "何当舍此去，拂我尘埃琴。",
            "饥寒仰五斗，求尺而忘寻。",
            "悲我复契阔，谁复知吾音。"
        ],
        "title": "和周楚望",
        "id": "df4510f3-7588-412d-9685-0d401fe4feb5"
    },
    {
        "author": "张耒",
        "paragraphs": [
            "夜雨霁清晓，浮云散凉川。",
            "幽人理青发，汲彼石井泉。",
            "焚香展素帙，持珠讽妙言。",
            "晨晖淡悠扬，秋霞丽绀天。",
            "萎花开露余，孤叶零风前。",
            "感此芳节晚，长啸心悠然。",
            "倾觞散滞念，粲菊留华年。",
            "牢落岁暮心，非君谁与宣。"
        ],
        "title": "秋日晨与寄楚望",
        "id": "292ea2ef-6eef-4583-873a-e9f02318b41d"
    },
    {
        "author": "张耒",
        "paragraphs": [
            "西风吹我舟，系缆岸边柳。",
            "萧萧落船叶，日夕烦我帚。",
            "心惊芳岁晚，日月去如走。",
            "搔我鬓边发，少壮宁复久。",
            "平生拙谋身，辛苦为五斗。",
            "苟逃饥寒忧，不敢择所受。",
            "心因摧折低，面苦尘埃垢。",
            "拳拳警前勇，俯俯蹈新揉。",
            "功名委之命，宁足计薄厚。",
            "独遗古人书，千古相献侑。",
            "我烹亦有鱼，我酌亦有酒。",
            "非求与俗违，聊以安吾守。"
        ],
        "title": "感秋呈宏父兼呈周楚望三首  其一",
        "id": "1a1a0145-dbf0-4fc2-baa2-b14197dd5cac"
    },
    {
        "author": "张耒",
        "paragraphs": [
            "西风中夜来，飞雨随以至。",
            "揽衣不能眠，起坐为涕泗。",
            "炎蒸虽云酷，香草犹可佩。",
            "清商来无情，凋我兰与蕙。",
            "咿咿草虫悲，袅袅露蝉嘒。",
            "高梁燕如客，铩翮鹰方鸷。",
            "干坤本无心，万物随一气。",
            "如何于其间，感怆坐自累。",
            "置之勿复道，得酒但知醉。",
            "陶然杯杓间，萧洒无余事。"
        ],
        "title": "感秋呈宏父兼呈周楚望三首  其二",
        "id": "107fe335-d681-4471-9a86-752e8d20400b"
    },
    {
        "author": "张耒",
        "paragraphs": [
            "浮云无停阴，急雨来清秋。",
            "飒飒水上风，吹我千里舟。",
            "二年客淮楚，乞米充饥喉。",
            "空堂堆诗书，冷落妻子羞。",
            "操舟将何之，漫浪为西游。",
            "岂不厌奔走，贫贱无良谋。",
            "人生天地间，如萍水中浮。",
            "安得必所往，南北但随流。",
            "达者知其然，委己任去留。",
            "止若寄渚雁，行如浮海桴。",
            "万物本无事，百年漫多忧。",
            "冥怀付造物，俯仰予何求。"
        ],
        "title": "感秋呈宏父兼呈周楚望三首  其三",
        "id": "48b8c82e-2525-4922-a82c-e3e5be9f0c19"
    },
    {
        "author": "张耒",
        "paragraphs": [
            "步登高城望，望望殊未已。",
            "惟时岁将穷，冬孟月魄死。",
            "纷吾方有怀，一坐为三起。",
            "悲歌击枯枿，声与泪俱至。",
            "人生随大钧，命不贷君子。",
            "付之无如何，外垢资内洗。",
            "前知贱终吉，外颇与愚似。",
            "开门张琼瑶，谁者目不寄。",
            "支离冒多福，婵娟畏独美。",
            "举头苍天高，叹此青云士。",
            "酌公芳尊酒，愿公百忧止。",
            "履善神所劳，委置目前事。"
        ],
        "title": "和登城依子由韵",
        "id": "89284044-bb7b-4c95-8210-acbbe7607a58"
    },
    {
        "author": "张耒",
        "paragraphs": [
            "我行陈许郊，千里平若掌。",
            "居民杂荆榛，耕少地多旷。",
            "野兔乍跳奔，惊鸢或高扬。",
            "乔林多疾风，寒涧有余涨。",
            "棘篱蔽茅屋，鸡犬入村巷。",
            "主人扫土榻，秣马具朝饷。",
            "童儿汲土井，败饭堆瓦盎。",
            "勿悲为生陋，自足无他望。",
            "嗟予走薄宦，奔走年将壮。",
            "长抱羁旅愁，何时税归鞅。"
        ],
        "title": "西华道中",
        "id": "173d2556-8640-42f0-a19f-0b113e8b9465"
    },
    {
        "author": "张耒",
        "paragraphs": [
            "客行岁云暮，孤舟冲北风。",
            "出门何萧条，惊沙吹走蓬。",
            "北涉濉河水，南望宋王台。",
            "落叶舞我前，鸣鸟一何哀。",
            "重城何諠諠，车马溢四郭。",
            "朱门列大第，高甍丽飞阁。",
            "汤汤长河水，赴海无还期。",
            "苍苍栢与松，冈原常不移。",
            "览物若有叹，谁者知我心。",
            "口吟新诗章，予抚白玉琴。",
            "鸣琴感我情，一奏涕泪零。",
            "子期久已死，何人为我听。",
            "推琴置之去，酌我黄金罍。",
            "幽忧损华姿，流景良易颓。"
        ],
        "title": "泊南京登岸有作呈子由子中子敏逸民",
        "id": "4b56f4c4-65fe-49e3-8c27-3daa3ae35536"
    },
    {
        "author": "张耒",
        "paragraphs": [
            "空庭野雀噪，客至休我驹。",
            "尽日冲尘沙，解裘振裳裾。",
            "荧荧青灯光，夜永寒堂虚。",
            "破窗见星斗，明月照广除。",
            "构火旋烹煎，妻儿具盘盂。",
            "强饭一为饱，困眠体微舒。",
            "嗟我山野姿，懒拙与世疏。",
            "如何强所难，妄蹑仕进途。",
            "已习未易舍，欲行倦驰驱。",
            "悲哉不早计，既晚空嗟吁。"
        ],
        "title": "宿合溜驿",
        "id": "06818b76-a4a7-4646-807f-93b33875adae"
    },
    {
        "author": "张耒",
        "paragraphs": [
            "先王重至日，静息资微阳。",
            "闭关绝商旅，后为不省方。",
            "我独何为者，古寺严晨装。",
            "酌酒饮僮仆，披裘冒朝霜。",
            "眷彼道路人，熙然乐而康。",
            "尊酒迭为寿，华衣冒鲜妆。",
            "怀古固非士，远客亦可伤。",
            "悠哉任行止，且复倾吾觞。"
        ],
        "title": "至日离许州",
        "id": "5949b018-ed5b-43ef-bf58-6fcedbd90d87"
    },
    {
        "author": "张耒",
        "paragraphs": [
            "霜雾沈远星，芳林语春鸟。",
            "客眸带余睡，马力健清晓。",
            "凝烟披草际，初日动林表。",
            "心随和风快，兴与飞云杳。",
            "芬菲怅已晚，夏阴生桑枣。",
            "慷慨一据鞍，此怀殊未了。"
        ],
        "title": "沈丘道中",
        "id": "0714754d-6c96-4f44-9958-c7508fb94cee"
    },
    {
        "author": "张耒",
        "paragraphs": [
            "投老益无趣，误为世尘婴。",
            "飘然欲脱去，疲弱安能耕。",
            "始谋苦不臧，妄欲事功名。",
            "中路两不可，彷徨始嗟惊。",
            "回辙怆已晚，悠悠事遄征。",
            "万物各有求，我生安得宁。"
        ],
        "title": "感事二首  其一",
        "id": "c77f638c-ea15-4324-bdef-202882d99264"
    },
    {
        "author": "张耒",
        "paragraphs": [
            "自古衣食勤，物生无时闲。",
            "春耕望时雨，厚土常苦干。",
            "举头呼天公，天远安得闻。",
            "幸此中夜雨，潇潇洒中田。",
            "天人两异情，相值良独难。",
            "水旱与丰年，由来皆偶然。",
            "愚夫苦多怨，智士即而安。",
            "我歌宁独此，万事一嗟叹。"
        ],
        "title": "感事二首  其二",
        "id": "12cbd795-8622-48a8-802d-90f8fd277324"
    },
    {
        "author": "张耒",
        "paragraphs": [
            "堂有书万卷，园有竹千竿。",
            "逍遥于其间，漫浪追昔贤。",
            "乃祖首阳人，疾世饿空山。",
            "堂堂秘书公，赤手犯鲸鳣。",
            "後来得吾子，门户真有传。",
            "已信怀道贵，预知行世艰。",
            "婆娑欲头白，不肯弹其冠。",
            "我顷未见之，千里知肺肝。",
            "不惜委珠玉，投我书数编。",
            "我穷安放逐，老去颇知田。",
            "君独胡取之，学问考渊源。",
            "江乡岁已晏，幽独抱悁悁。",
            "何当一杯酒，与子相周旋。"
        ],
        "title": "漫浪翁",
        "id": "4f2bd2cc-a971-4da3-8bc4-2b6cd41903eb"
    },
    {
        "author": "张耒",
        "paragraphs": [
            "我别竟陵时，楚稻如碧丝。",
            "秋风发齐安，稻穗如植旗。",
            "流年去荏苒，客路何逶迤。",
            "弛担终未卜，永负山中期。"
        ],
        "title": "发岐亭宿故镇三首  其一",
        "id": "5d968b3b-a2c6-4c21-aa99-17dadcf7c95a"
    },
    {
        "author": "张耒",
        "paragraphs": [
            "乘月入秋山，月午山蹊静。",
            "森森松竹林，夹道散疏影。",
            "阴风留暗壑，白露蒙朝岭。",
            "耿耿村鸡鸣，坐感单衣冷。"
        ],
        "title": "发岐亭宿故镇三首  其二",
        "id": "1af20da2-1549-405a-ba1a-72a875736067"
    },
    {
        "author": "张耒",
        "paragraphs": [
            "征人不敢安，蓐食待明发。",
            "润冲石上云，冷踏松间月。",
            "艰难付一笑，岁月惊屡阅。",
            "偃亚道傍松，茯苓应可掘。"
        ],
        "title": "发岐亭宿故镇三首  其三",
        "id": "156ce751-0e8c-4f94-87e0-b17d8ed65ce1"
    },
    {
        "author": "张耒",
        "paragraphs": [
            "清晓步东园，独游怅无侣。",
            "菰蒲绿已深，鹅戏春塘雨。",
            "取酒就花倾，隔林邀客语。",
            "归来春兴阑，睡起日停午。"
        ],
        "title": "独游东园",
        "id": "478b2a6f-1c55-4d1d-b9bf-4022aa28ec7a"
    },
    {
        "author": "张耒",
        "paragraphs": [
            "吾闻冤句民，盗若春竹笋。",
            "异时用武吏，搏击纵鹰隼。",
            "洋洋刘太守，岂弟发素藴。",
            "凶年盗乃减，见谓君子敏。",
            "先生衍诗书，循吏副忧轸。",
            "庶几从风靡，少缓束湿紧。",
            "君家庞眉伯，学行我标准。",
            "捧书见华发，应为一笑听。"
        ],
        "title": "同毅夫贺无斁教授",
        "id": "b2d352b5-c40a-42fb-95ab-0bb1749f98bc"
    },
    {
        "author": "张耒",
        "paragraphs": [
            "山城淫雨霁，窗户含余清。",
            "老人午睡足，杖策遶荒庭。",
            "长夏吾庐秀，清阴交众荣。",
            "茫茫榛莽中，萱草扬其英。",
            "植杖视天壤，悠然感浮生。",
            "淹泊且无叹，人事亦难恒。",
            "一旦舍此去，触物不无情。",
            "何为久戚戚，遇酒但知倾。"
        ],
        "title": "喜晴有感呈晁郎",
        "id": "dbe9aed5-8fed-4091-8bb6-60b463dca274"
    },
    {
        "author": "张耒",
        "paragraphs": [
            "春云骄不行，冻雨作飞雪。",
            "夜深归无烛，已觉马蹄滑。",
            "那知事未已，通夕注不歇。",
            "堂寒晓附火，檐滴更清绝。",
            "前者城东游，桃李粲已发。",
            "阴阳不可料，寒气晚犹泄。",
            "青青高坡麦，旧事日可阅。",
            "当春望时雨，盛雪或为孽。",
            "生民常苦勤，不敢爱膏血。",
            "如何待一饱，常苦神物夺。",
            "茫茫元精理，未易论本末。",
            "解裘换斗酒，莫畏衣百结。"
        ],
        "title": "春雪二首  其一",
        "id": "99da0bc5-5694-4ca7-b150-1d528145ce4b"
    },
    {
        "author": "张耒",
        "paragraphs": [
            "天寒城南寺，门外无马迹。",
            "东风雪疾消，春泥深一尺。",
            "岂无老款段，畏蹶不敢策。",
            "还归见儿女，怕冷不下席。",
            "扬雄玄未就，双鬓飒已白。",
            "虽云客载酒，此意终岑寂。",
            "功成则有命，生事亦人力。",
            "胡为不自勤，守此欲何获。",
            "田桑既有裕，醪醴亦余溢。",
            "嗟哉好事客，从古百无一。"
        ],
        "title": "春雪二首  其二",
        "id": "eb341c80-d7db-43ba-b56a-01960d06dacd"
    },
    {
        "author": "张耒",
        "paragraphs": [
            "郁城本自贰师谋，骑士拔剑犹封侯。",
            "董生明经守正直，白首区区相侯国。",
            "参差世事足嗟叹，我笑羣儿较目前。",
            "可能董子之荣辱，乃在封侯得失间。"
        ],
        "title": "有感三首  其一",
        "id": "491304b8-0c30-41a0-bf46-585621f09856"
    },
    {
        "author": "张耒",
        "paragraphs": [
            "羣儿鞭笞学官府，翁怜痴儿傍笑侮。",
            "翁出坐曹鞭复呵，贤于羣儿能几何。",
            "儿曹相鞭以为戏，翁怒鞭人血流地。",
            "等为戏剧谁後先，我笑谓翁儿更贤。"
        ],
        "title": "有感三首  其二",
        "id": "d5e8fdea-caad-4e8d-9ced-b384ed0e125b"
    },
    {
        "author": "张耒",
        "paragraphs": [
            "南风霏霏麦花落，豆田漠漠初垂角。",
            "山边夜半一犂雨，田父高歌待收获。",
            "雨多萧萧蚕簇寒，蚕妇低眉忧茧单。",
            "人生多求复多怨，天工供尔良独难。"
        ],
        "title": "有感三首  其三",
        "id": "33854721-5358-421f-bfc5-580be6bfeb93"
    },
    {
        "author": "张耒",
        "paragraphs": [
            "平生爱山如好德，未尝一饭忘泉石。",
            "大苏山下松栢林，路尽重门照金碧。",
            "思公得道神所相，指示岩幽驻瓶锡。",
            "天台妙教源欲启，来此一酌曹溪滴。",
            "两公道场守龙象，兵火暂晦终辉赫。",
            "撞钟伐鼓食千指，皆二大士之余力。",
            "萦纡石磴造山顶，上有玉人方燕寂。",
            "北轩三伏飞冰雪，一日掠尽淮山色。",
            "东游尘土我实倦，道过化城聊暂息。",
            "青鞋布袜旧家风，此身终效名山役。"
        ],
        "title": "题大苏凈居寺",
        "id": "dbd6c7ca-d3b1-4661-81dc-bc4d082427c2"
    },
    {
        "author": "张耒",
        "paragraphs": [
            "岁穷北风卷平楚，张子畏寒深闭户。",
            "叩门过我者为谁，束带出见亦良苦。",
            "俯眉谓客子勿瞋，我心善烦勿多语。",
            "天寒酒贱曷不饮，安用造谒勤如许。"
        ],
        "title": "客过",
        "id": "5d752fc4-e708-4562-99f8-4b294ffc0db2"
    },
    {
        "author": "张耒",
        "paragraphs": [
            "入门投刺吏翩翩，我非欲见礼则然。",
            "异哉宾主两无语，客起疾走如避然。",
            "我已不恭愧昔贤，忍使涂炭朝衣冠。",
            "人生暂聚鸿集川，春风吹飞何後先。"
        ],
        "title": "谒客",
        "id": "3fcefe1e-7c6c-471d-9fbd-df24d755b89c"
    },
    {
        "author": "张耒",
        "paragraphs": [
            "城门抱关皆老兵，问客来早天未明。",
            "我笑老翁勿嘲讪，我愧古人百千万。",
            "道傍赫赫翁所见，寒热郡国欺乡县。",
            "人之所畏敢不畏，嗟我此翁安得慢。"
        ],
        "title": "迎客",
        "id": "e9a1be8b-7d4a-4a31-9410-de846a10dfd0"
    },
    {
        "author": "张耒",
        "paragraphs": [
            "鸟啼花开千万思，春色醉人成午睡。",
            "烧香扫地一室间，藜床布枕平生事。",
            "君知章华久寂寞，楚梦无人惮青兕。",
            "东风转野作晴雷，荡蹙山川作红翠。",
            "白日下照七泽宽，孤城楼观失余寒。",
            "颇怪故山频入梦，年来真厌楚人餐。"
        ],
        "title": "局中昼睡",
        "id": "33065891-1ae2-4378-82cb-0e854bf0fdd8"
    },
    {
        "author": "张耒",
        "paragraphs": [
            "东风着花花披靡，花风吹人人欲醉。",
            "老翁逢花如啜醨，强自挹酌终无味。",
            "斗红斗绿态千万，长笑花工夸幻事。",
            "若知空色无异观，世上何曾有桃李。"
        ],
        "title": "园花盛开秬病不能观作诗谕之",
        "id": "a75d6aa1-c4fb-4e76-8c62-c2c2f9865080"
    },
    {
        "author": "张耒",
        "paragraphs": [
            "一峰枝水孤剑立，古庙开帘双脸红。",
            "水边古木老龙蛰，山下水色磨青铜。",
            "我来扁舟望有祷，万顷春水清溶溶。",
            "明神报我意加厚，嗟我荐献愧不丰。",
            "重游知复在何日，俯仰天地身飘蓬。"
        ],
        "title": "小孤山",
        "id": "d5996d80-e93d-415b-a022-2b5724c5f9a2"
    },
    {
        "author": "张耒",
        "paragraphs": [
            "初伏炎炎坐汤釜，长安行人汗沾土。",
            "谁倾江海作清凉，玄云驾风横白雨。",
            "普陀真人甘露手，能使渴乏厌膏乳。",
            "且欲当风展簟眠，敢辞避漏移床苦。",
            "清贫学士卧陶斋，壁上墨君澹无语。",
            "翰林但解嘲苜蓿，彭宣不得窥歌舞。",
            "联诗得句笑出省，策马涉泥归闭户。",
            "床头余榼定何嫌，窗外石榴堪荐俎。"
        ],
        "title": "初伏大雨呈无咎",
        "id": "e0393677-0328-4984-a025-415a04d2d3fc"
    },
    {
        "author": "张耒",
        "paragraphs": [
            "巩人作枕坚且青，故人赠我消炎蒸。",
            "持之入室凉风生，脑寒发冷泥丸惊。",
            "梦入瑶都碧玉城，仙翁支颐饭未成。",
            "鹤鸣月高夜三更，报秋不劳桐叶声。",
            "我老耽书睡苦轻，遶床惟有书纵横。",
            "不如华堂伴玉屏，宝钿敧斜云髻倾。"
        ],
        "title": "谢黄师是惠碧瓷枕",
        "id": "a927b256-da4d-4c8b-a57d-c2ea3d026b6d"
    },
    {
        "author": "张耒",
        "paragraphs": [
            "初来淮阳春已晚，下里数楹聊寝饭。",
            "此邦花时人若狂，我初税驾游独懒。",
            "任王二君真解事，来致两盘红紫烂。",
            "天姝国艳照蔀屋，持供佛像安敢慢。",
            "江湖逢春岂无花，格顽色贱皆可拣。",
            "誓观中州燕赵态，一洗千里穷荒眼。",
            "风波历尽还故郡，此愿谁知辄先满。",
            "那知中夕忽凛烈，卧拥牛衣眠失旦。",
            "名园泥淖安可入，坐惜残芳风雨散。",
            "东邻夫子亦嗜酒，卧听午鸡方起盥。",
            "晴明犹及一寓目，我老尚能挥大盏。"
        ],
        "title": "到陈午憩小舍有任王二君子惠牡丹二盘皆绝品也是日风雨大寒明日作此诗呈希古",
        "id": "30a03136-99fa-4828-bbf6-4569946dc279"
    },
    {
        "author": "张耒",
        "paragraphs": [
            "黄钟无声登瓦釜，蔡子青衫在尘土。",
            "逼人爽气百步寒，知子胸中有风雨。",
            "三年河东走胡马，绝口鱼虾便酪乳。",
            "归来万卷付一读，不学儿曹用心苦。",
            "周瑜陆逊久寂寞，千年北客嘲吴语。",
            "莫徒彩笔云锦张，要是宝剑蛟龙舞。",
            "天兵百万老西北，快马如飞不出户。",
            "眼看六纛出麒麟，走取单于置刀俎。"
        ],
        "title": "次韵答天启",
        "id": "065eb419-b69b-440e-8267-010deb7baae6"
    },
    {
        "author": "张耒",
        "paragraphs": [
            "阴岩万古无纤尘，木石翠润无冬春。",
            "时哉两猿挂复蹲，其一抱子为屈伸。",
            "下有游貆意甚驯，雄雌嬉游循水滨。",
            "沐猴遇麞愕欲奔，据高自得俯而扪。",
            "悬之门堂阅疑真，妙哉易生笔有神，以此成名以终身。"
        ],
        "title": "麞猿图",
        "id": "4f92fe31-6dfe-47eb-9c02-b04a138ce8ad"
    },
    {
        "author": "张耒",
        "paragraphs": [
            "三韩使者文章公，东夷守臣亲扫宫。",
            "清严不受橐中献，万里归来两松扇。",
            "六月长安汗如洗，岂意落我怀袖里。",
            "中州翦就霜雪纨，千年淳风古箕子。"
        ],
        "title": "谢钱穆父惠高丽扇",
        "id": "4578cf71-8ad6-400c-b415-01a7bb32eb6e"
    },
    {
        "author": "张耒",
        "paragraphs": [
            "遥夜飞萤动秋思，独卧空山惊晚岁。",
            "可堪六月已闻蛩，日暮咿咿响庭际。",
            "关河多风气萧索，碧树先秋早摇落。",
            "鸣机夜织常怨寒，白纻吴衫苦轻薄。",
            "年年促织谁最悲，堂上美人愁翠眉。",
            "清砧捣练对残月，玉筯啼红裁远衣。",
            "唐风诗人劝其主，行迈苦迟嗟岁暮。",
            "山城听汝已三年，三年白发多于故。",
            "飘飘秋梦到江湖，我欲东归鲙碧鲈。",
            "安能为尔将双泪，岁岁风前沾客裾。"
        ],
        "title": "闻蛩有感",
        "id": "7fdcfead-26c3-4cd4-a650-84ad77d4fa62"
    },
    {
        "author": "张耒",
        "paragraphs": [
            "久知疏慵难应接，勉强一官亲讼牒。",
            "羁穷正似鸠无巢，摆去不如鱼有鬣。",
            "从来书史钝蹊径，更叹诗骚穷事业。",
            "几思狐白易絮纩，羞褫旧服求新夹。",
            "又怜夸毗竟何得，把玩区区一蚊睫。",
            "久知趋向合饥寒，正藉文章漫嚅嗫。",
            "紫微丈人椽作笔，谁得羸师传谍谍。",
            "知擒敢慢武侯纵，有穽前知鲁侯敜。",
            "荒芜满编求指摘，望以余光分暐烨。",
            "乃蒙称屈力褒扬，不意粪壤藏诸箧。",
            "获如丘陵饱则可，良御不悦犹非猎。",
            "平生遇赏有君子，处世虽钝吾知捷。",
            "清闲得食学官禄，愿以诗书填吻颊。",
            "牙悬喜校邺侯签，藤织新成沈郎笈。",
            "晁公声名三十载，余事笔踪传法帖。",
            "紫芝眉宇望不远，屈指数日无旬浃。",
            "黄衫健步书见赐，紫诰除官等何躐。",
            "久怀薄技待後乘，宣管盈囊纸来歙。",
            "坐乖前计空惋怅，袖里从今双手压。",
            "醉归应被官长瞋，来饱徒劳方朔腊。"
        ],
        "title": "赴亳州教官次韵和中书钱舍人及亳州守晁美叔见赠",
        "id": "1d291309-5786-4e2c-b298-742f5a748e00"
    },
    {
        "author": "张耒",
        "paragraphs": [
            "桃李成尘莺未老，梧桐未落蛩已多。",
            "杜门高卧作闲计，挟策读书如懒何。",
            "颇遭褦襶惊午梦，正坐热行官不呵。",
            "柯山大隠羲皇上，清风一榻无经过。"
        ],
        "title": "暑毒不可过又每为宾客见扰午寝不安奉怀邠老之无事也",
        "id": "b81e6818-c5eb-4867-9d36-c0b23f11b853"
    },
    {
        "author": "张耒",
        "paragraphs": [
            "木奴度淮辄为枳，后皇啬之理应尔。",
            "青梅千里江南春，何时相逢车马尘。",
            "我衰病齿不能酸，微香触鼻舌生泉。",
            "想见曹瞒老狡狯，指林驻马三军前。"
        ],
        "title": "和立之消梅",
        "id": "252017d9-98e5-4516-858e-b3731dd65260"
    },
    {
        "author": "张耒",
        "paragraphs": [
            "异时堂饮洋川酒，几唤扁舟度樊口。",
            "两山泉石多故人，送子南行一回首。",
            "蒲圻小县聊读书，当使里闾无呻吁。",
            "结束归来接台省，不应厌食武昌鱼。"
        ],
        "title": "送欧阳经赴蒲圻",
        "id": "dc58658e-72e8-469d-8e62-e5e42672e86e"
    },
    {
        "author": "张耒",
        "paragraphs": [
            "三年齐安有江山，可当中原故人面。",
            "北来尘埃逢故人，眼前却作江山见。",
            "君似江山定不疏，能出吾言世亦无。",
            "苏郎下笔妙无敌，吕郎与谈惊未识。",
            "凤雏骥子未宜轻，囊空各有千金璧。",
            "赠君锦绣与琼瑶，报我琅玕金错刀。",
            "溪毛潢污未相弃，岁暮与君甘缊袍。"
        ],
        "title": "苏叔党吕知止许下见访叔党有诗戏赠以此奉答",
        "id": "1890c4ca-6dcb-4f03-a33b-40d267e85b59"
    },
    {
        "author": "张耒",
        "paragraphs": [
            "荒庭雨多秋草侵，秋蛩相语秋夜深。",
            "草虫暗飞羽格磔，星河影高天淡白。",
            "骚人多怀夜不眠，老松微吟风飒然。",
            "山川浩荡何日还，晚空漫漫白露寒。"
        ],
        "title": "不寐",
        "id": "12517958-ac31-484d-bab4-c9cb650fbecb"
    },
    {
        "author": "张耒",
        "paragraphs": [
            "平池碧玉秋波莹，绿云拥扇青瑶柄。",
            "水宫仙女斗新妆，轻步凌波踏明镜。",
            "彩桥下有双鸳戏，曾托鸳鸯问深意。",
            "半开微敛竟无言，裛露微微洒秋泪。",
            "晁郎神仙好风格，须遣仙娥伴仙客。",
            "人间万事苦参差，吹尽清香不来摘。"
        ],
        "title": "对莲花戏寄晁应之",
        "id": "9652c2ab-0eaf-4df0-a727-1a0475aba8ed"
    },
    {
        "author": "张耒",
        "paragraphs": [
            "夜来人散残更月，晓陌空存旧车辙。",
            "彩灯城市已春风，寒木人家犹腊雪。",
            "强起相逢酒未醒，残膏宿火尚荧荧。",
            "归来更拂障泥锦，重约黄昏信马行。"
        ],
        "title": "上元旦早起赠同游者",
        "id": "02fc9b6f-5e8d-459a-b0a1-dc5f4320a9e5"
    },
    {
        "author": "张耒",
        "paragraphs": [
            "男儿当读五车书，辍业应须盖棺日。",
            "人生事业要强学，譬彼欲耕须逮湿。",
            "李郎落落奇丈夫，美玉应须作圭璧。",
            "请将便腹包五车，汲汲讲摩如故疾。"
        ],
        "title": "赠李德载",
        "id": "ab8edecb-ca5d-41ce-814f-fab45bcc3dee"
    },
    {
        "author": "张耒",
        "paragraphs": [
            "我诗四十心不动，宠辱悠悠付春风。",
            "圣朝湔洗诸老成，顾我衰晚名亦共。",
            "鲁人诗书久寂寞，间壁不归书府送。",
            "道衰洙泗忽千载，後来为政谁轻重。",
            "平时择守要有补，岂但坐使民供贡。",
            "吾邦邑子有游夏，未肯无言受愚弄。",
            "天王有意苏疲俗，何术与纾鞭棰痛。",
            "应须问道东家翁，必也斯民使无讼。"
        ],
        "title": "蒙恩守东鲁不意流落之余圣朝升之藩镇感而成诗复用李文举韵",
        "id": "247c5de1-d514-4e3e-814f-be97932d4161"
    },
    {
        "author": "张耒",
        "paragraphs": [
            "一叶横江凌浩渺，李君见我迎门笑。",
            "鹅黄初熟醅旋压，书室焚香地新扫。",
            "淋漓歌笑不知夜，竹榻枕藉眠诸少。",
            "老人被暖觉独晚，惊起东南日如烧。",
            "四明陈子定爱客，生火寒厅邀我到。",
            "盘殽香洁具俄顷，鲙斫寒鱼初出沼。",
            "仲谋霸气久寂寞，元子亭基尚危峭。",
            "荆榛荒梗上石磴，人物清江开野庙。",
            "暮投明府快一饮，主意殷勤宾屡釂。",
            "星河破碎归中夜，明日清淮理归棹。",
            "王家园馆静人眼，挂壁于菟疑欲齩。",
            "杀鸡为黍办仓卒，看画烹茶每醉饱。",
            "还家闭门空寂历，胜境目前皆了了。",
            "兹游可再谁汝啬，老懒似不能轻矫。",
            "西山得霜瘦如削，萧寺峥嵘出粉筱。",
            "幸于腰髀犹足使，与子凌寒恣游眺。"
        ],
        "title": "游武昌",
        "id": "156456a3-fcec-49b9-8e3b-71b4fba5773d"
    },
    {
        "author": "张耒",
        "paragraphs": [
            "堂堂春日跃出山，郊原草木皆清新。",
            "千红万紫各有态，正自酬酢劳精神。",
            "短篱谁家小桃李，虽复幽陋亦可人。",
            "但知痛饮莫辞病，数年幽忧难具陈。"
        ],
        "title": "春日",
        "id": "f1f38935-5fb6-4460-ad1f-ce1822c86f45"
    },
    {
        "author": "张耒",
        "paragraphs": [
            "三觞草草岂足饮，聊具数刻留君欢。",
            "年来故友半零落，每念及此伤肺肝。",
            "淮阳穷栖幸见子，胸中鬰结为少宽。",
            "奈何舍我去不顾，薄宦谋食何艰难。",
            "陈郊穷秋苦雨霁，积雨未受短日干。",
            "念君匹马走坡坂，蒙犯霜雪勤征鞍。",
            "吾遭坎壈皆自取，之燕何得南其辕。",
            "虽然男子岂常尔，且复养此凌云翰。"
        ],
        "title": "送孙志康赴高阳",
        "id": "648fafe3-634e-4ae2-a808-65f88755d8f8"
    },
    {
        "author": "张耒",
        "paragraphs": [
            "我家外翁天下士，欲以文章付孙子。",
            "爱君丱角已食牛，属书笔下无停字。",
            "愿君饱读大父书，学到莫忧名不似。",
            "重教我辈见风流，更以余波变乡里。"
        ],
        "title": "赠李德载二首  其一",
        "id": "4cc0e977-9482-41e0-8694-4a39db14c0a2"
    },
    {
        "author": "张耒",
        "paragraphs": [
            "长翁波涛万顷陂，少翁巉秀千寻麓。",
            "黄郎萧萧日下鹤，陈子峭峭霜中竹。",
            "秦文蒨藻舒桃李，晁论峥嵘走金玉。",
            "六公文字满人间，君欲高飞附鸿鹄。"
        ],
        "title": "赠李德载二首  其二",
        "id": "ad813c54-94b8-4a60-87d7-4525f2e8acfd"
    },
    {
        "author": "张耒",
        "paragraphs": [
            "老人不睡秋夜长，五更鼓角鸣东堂。",
            "悲蛩床下欲无语，黄叶瓦清新有霜。",
            "雁声相应江南北，斗杓欲下天中央。",
            "老人山尊有美酒，岸巾先酌一杯尝。"
        ],
        "title": "秋晓",
        "id": "82b95f81-9a95-456b-8130-69271be033b7"
    },
    {
        "author": "张耒",
        "paragraphs": [
            "东方未明更五鼓，星河寥寥寒雁度。",
            "铛铛鸣铎谁家车，陌上驱牛辗霜去。",
            "北风吹面足踏冰，村南早饭天未明。",
            "年年输税洛阳城，慎莫後期官有刑。"
        ],
        "title": "东方",
        "id": "1ec1ea61-cf62-4bd5-9e9d-e6886023bb86"
    },
    {
        "author": "张耒",
        "paragraphs": [
            "寒蛩振翼声骚骚，夜深月影在蓬蒿。",
            "老人虽眠睫不交，愁窗人寂灯无膏。",
            "荒城鸣金睥睨高，北斗下挹江南涛。",
            "悲笳三奏老鸡号，晨光出山开泬寥。"
        ],
        "title": "寒蛩",
        "id": "cf0456bf-37d3-4951-9741-b213f9d50d1b"
    },
    {
        "author": "张耒",
        "paragraphs": [
            "出门秋雨泥漫漫，嗟我后土何时干。",
            "官曹事休归舍卧，破屋淅淅西风寒。",
            "弱妻倾榼劝我起，稚子笑语争杯盘。",
            "我生乐事但如此，为尔一醉愁肠宽。",
            "仕途翩翩斗巧捷，华裾鲜縠相追攀。",
            "老来百事觉羞耻，懒伴儿女涂铅丹。",
            "贾郎豪华独异我，粉腮玉指双鸦鬟。",
            "清眸侑酒醉百盏，肯咀贫瓮寒虀酸。",
            "堂前菊花日以好，落砌槭槭梧桐残。",
            "当谋痛饮待九日，豪气一压龙山桓。"
        ],
        "title": "秋雨小酌赠贾七",
        "id": "9839f9d5-98b3-4c12-9755-9ff7647e809d"
    },
    {
        "author": "张耒",
        "paragraphs": [
            "愚公移山宁不智，精卫填海未必痴。",
            "深谷为陵岸为谷，海水亦有扬尘时。",
            "杞人忧天固可笑，而不忧者安从知。",
            "圣言世界有成坏，况此马体之毫厘。",
            "老人行世头已白，见尽世间惟叹息。",
            "俯眉袖手饱饭行，那更从人问通塞。"
        ],
        "title": "山海",
        "id": "d1e1860b-a623-49ff-9a41-84e107f06224"
    },
    {
        "author": "张耒",
        "paragraphs": [
            "茫茫梦泽连禾黍，断垄横冈散平楚。",
            "登高试望竟陵城，孤烟落日知何处。",
            "旧游如梦去莫挽，客愁冉冉还如故。",
            "他年若问鸿轩人，堂下蔷薇应解语。"
        ],
        "title": "将至官坡登一土冈望复州作",
        "id": "ed6fd1e4-ee1d-40b8-87ec-0eb7a8c5143c"
    },
    {
        "author": "张耒",
        "paragraphs": [
            "爱君记览老不衰，日日早起先鸣鸡。",
            "白头未蒙国士知，佐郡秩满寂寞归。",
            "我辞魑魅得一麾，逢君话旧相嗟咨。",
            "几年东壁无光辉，不知武库实在兹。",
            "上书荐君非我职，临分一醉当无辞。"
        ],
        "title": "送子野大夫罢兖倅归汶上",
        "id": "5690cd1e-90cd-461a-81ca-998ea8200ed2"
    },
    {
        "author": "张耒",
        "paragraphs": [
            "夜霜漫屋风折竹，我乃与君在空谷。",
            "平生一衲度严寒，块守深炉体生粟。",
            "大潘借马贷监河，小潘无事仰屋歌。",
            "妻儿号寒剧雁鹅，诗书满腹将何如。"
        ],
        "title": "晨起苦寒",
        "id": "72215770-3508-40c8-851f-8d28a5d9ca79"
    },
    {
        "author": "张耒",
        "paragraphs": [
            "船头风声鸣万鼓，扁舟系缆沙边树。",
            "船中病客昼闭篷，睡起空江日亭午。",
            "鸡犬萧条数家县，市声已变淮南语。",
            "长年三老唤不醒，一叶波间去如舞。"
        ],
        "title": "舟次安州孝感县偶感寒疾卧病舟中复大风不可解舟晚方离去",
        "id": "7d3b57f6-4242-42a7-adf0-dcffad6cd8dc"
    },
    {
        "author": "张耒",
        "paragraphs": [
            "季秋木叶未全落，西风卷云飞雪作。",
            "奔腾倾倒来不停，顷刻山川失寥廓。",
            "白头老翁仰天叹，一生未见可吁愕。",
            "但悲无食饥冻死，何暇更议阴阳错。",
            "樵车不来椽数尽，仰彻屋茅烹苋藿。",
            "坐愁穷腊安可度，律管未改初冬朔。",
            "我居堂前有大榆，百年老干龙鳞剥。",
            "夜声疑是神物伐，参天大枝脆如斮。",
            "披檐掷瓦事未测，起坐明灯彻其幄。",
            "命乖久遭穷鬼笑，当虑压覆崩厥角。",
            "鹿山长官当此时，高楼大饮纵欢嚯。",
            "两邦相邻无百里，谁谓同时异忧乐。",
            "尚能怨嗟念穷苦，喜君于物心不薄。",
            "百里饥寒仰长官，勉充此心救民瘼。"
        ],
        "title": "和大雪折木",
        "id": "526e36d7-7ebc-4f37-952a-606d1965ba7e"
    },
    {
        "author": "张耒",
        "paragraphs": [
            "窗南积雪高三尺，二更月出连窗白。",
            "炉里石瓶鸣细泉，灯前病叟搘书策。",
            "家人岁晚贮梨栗，倒榼寒醪有残滴。",
            "三杯取醉万事平，兼味重裘定何益。"
        ],
        "title": "冬怀二首  其一",
        "id": "68683fcd-b6ad-4c0e-a5ea-9c42f6645db7"
    },
    {
        "author": "张耒",
        "paragraphs": [
            "山阳贤者有徐子，亲没十年哀不已。",
            "精诚感天天为悲，甘露常沾坟树枝。",
            "徐子行年过五十，衣不披体常苦饥。",
            "天公盍使少富足，甘露万斛真何为。",
            "虚恩浮惠天犹尔，安得世人无巧伪。"
        ],
        "title": "冬怀二首  其二",
        "id": "f30e6c1c-6e4f-4c16-9c51-cb20e27d8534"
    },
    {
        "author": "张耒",
        "paragraphs": [
            "羣儿探雀雏，雀母悲且鸣。",
            "万物虽异性，爱子均一情。",
            "母心于子谁不怜，尔胡弃子当道边。",
            "谅非人情不如鸟，使之至此必有原。"
        ],
        "title": "和应之檐雀",
        "id": "57458f14-11c7-45df-a4e7-d56366d78914"
    },
    {
        "author": "张耒",
        "paragraphs": [
            "江边古祠吴甘公，往来祭祷严且恭。",
            "我离匡山已经宿，舟挽不进篙工慵。",
            "沙边朝服遥致祷，浇酒未竟天回风。",
            "一帆百里至还作，不徐不疾来雍容。",
            "我生久已甘困滞，神亦何事特哀穷。",
            "但疑神理与人异，意诚词直无不通。",
            "林皇夜泊若平地，疑有鬼物驱蛟龙。",
            "天明旗脚向北指，舟子笑语开船蓬。"
        ],
        "tags": [
            "庐山"
        ],
        "title": "自庐山回过富池隔江遥祷甘公祠求便风至黄沥酒而风转日行二百里明日风犹未已又风势徐缓不奔驶可畏甘公盖吴将甘宁云",
        "id": "08e17e63-52a5-46b1-8360-f2cc271ea708"
    },
    {
        "author": "张耒",
        "paragraphs": [
            "人生不欲甚快意，迟速到家还一致。",
            "向来白浪涌如山，舟中呀呷几丧气。",
            "我师禅祖学不动，颇觉苍茫忘定慧。",
            "凭河不悔圣所非，君勿为笑而为戒。"
        ],
        "title": "风驶浪涌仲达喜其快因作一篇",
        "id": "fb6d35ca-4fde-4fe5-8284-87fda83a7b6f"
    },
    {
        "author": "张耒",
        "paragraphs": [
            "美哉洋洋清颍尾，西通天邑无千里。",
            "舸𦩆大艑起危樯，淮颍耕田岁收米。",
            "茫茫陂泽带平原，古时沟涧还相连。",
            "昔人屯田戍兵处，今人阡陌连丘墓。",
            "今年雨足种麦多，北风吹叶鸣空柯。",
            "高城回望鬰嵯峨，丰年闾井闻笙歌。",
            "河边古堤多老柳，去马来船一回首。",
            "百年去住不由人，岁暮天寒聊饮酒。"
        ],
        "title": "美哉",
        "id": "12ae1c7b-b990-4770-a578-c417e5c8a9ec"
    },
    {
        "author": "张耒",
        "paragraphs": [
            "西风吹屋络纬鸣，星河错落已三更。",
            "军城传警万家静，山堂含风遥夜清。",
            "云收纤月映山尽，天转北斗向江倾。",
            "舍南高林栖鹤鶂，危枝高巢雏夜惊。"
        ],
        "title": "西风",
        "id": "cbef15e2-bf4d-4456-bb91-d055663a429b"
    },
    {
        "author": "张耒",
        "paragraphs": [
            "北风号夜天雨霜，屋东梅花晨洗妆。",
            "老人旦起万境寂，一笑向我吹微香。",
            "风月精神珠玉骨，冰雪簪珥琼瑶珰。",
            "天姝星艳下人世，灵真高秀无比方。",
            "老人年年被香恼，学道无力时清狂。",
            "吟诗觅句苦无味，剪枝插头羞鬓苍。",
            "眼窥手采心爱惜，倘可取饵充朝粮。",
            "不如痛饮卧其下，醉魂为蝶栖其房。"
        ],
        "title": "观梅",
        "id": "11387e0f-52a6-496f-964c-00a1f3e18405"
    },
    {
        "author": "张耒",
        "paragraphs": [
            "洮河之石利剑矛，磨刀日解十二牛。",
            "千年虏地困沙砾，一日见宝来中州。",
            "黄子文章妙天下，独有八马森幢旒。",
            "平生笔墨万金值，奇煤利翰盈箧收。",
            "谁持此研参案几，风澜近手寒生秋。",
            "抱持投我弃不惜，副以清诗帛加璧。",
            "明窗试墨吐秀润，端溪歙州无此色。",
            "野人斋房无玩好，惭愧衣冠陈裸国。",
            "晁侯碧海为文词，盘薄万顷澄清漪。",
            "新篇来如彻札箭，劲笔更似划沙锥。",
            "知君自足报苍璧，愧我空赋琼瑰诗。"
        ],
        "title": "鲁直惠洮河绿石研冰壶次韵",
        "id": "92a5ae01-34e7-4444-975e-40a9d1690b8f"
    },
    {
        "author": "张耒",
        "paragraphs": [
            "秋野无人秋日白，禾黍登场风索索。",
            "豆田黄时霜已多，桑虫食叶留空柯。",
            "小蝶翩翩晚花紫，野鹑啄粟惊人起。",
            "洛阳西原君莫行，秋光处处系人情。"
        ],
        "title": "福昌秋日效张文昌二首  其一",
        "id": "6422360b-6a05-4983-aa74-d24a7a67d022"
    },
    {
        "author": "张耒",
        "paragraphs": [
            "黄叶萧萧秋水清，田中日午村鸡鸣。",
            "场边九月禾黍熟，空原雉飞饱新谷。",
            "枣篱虫鸣村路曲，道边古坟生野菊。",
            "人稀田阔草茫茫，洛阳秋声能断肠。"
        ],
        "title": "福昌秋日效张文昌二首  其二",
        "id": "5e2717af-79df-47de-9c0b-7214b6fa7329"
    },
    {
        "author": "张耒",
        "paragraphs": [
            "浮舟大江里三千，归扫先陇清淮壖。",
            "杜门古寺厌岑寂，梦寐清颍如家山。",
            "汝阴昔谬称刺史，自愧何术苏恫瘝。",
            "平生为吏甘贱拙，敢作蟊贼伤民田。",
            "未忧怀砖击之去，乃欲筑室买一廛。",
            "箪瓢三亩易办耳，寄声父老不汝干。",
            "长淮清冬龙蜃蛰，放舟出郭天宇宽。",
            "浮梁横前袅可缆，金塔却立俨莫攀。",
            "髯张幼好此奇服，白璧刻佩鸣玦环。",
            "抱持微学不忍弃，清明竹林遭削删。",
            "三年江湖友魑魅，一日宝府观玙璠。",
            "渐消鄙吝心自喜，追计存没涕亦潸。",
            "寻山把酒岂易得，客路霰雪衣裘单。",
            "尘埃可洗忧可豁，待君一酌玻璃泉。"
        ],
        "title": "赠张嘉甫",
        "id": "d8b7acb1-9258-4205-849f-05a110bc5035"
    },
    {
        "author": "张耒",
        "paragraphs": [
            "危亭古榜名琵琶，尚有枫叶连荻花。",
            "呜呼司马则已矣，行人往来皆叹嗟。",
            "司马风流映千古，当日琵琶传乐府。",
            "江山寂寞三百年，浔阳风月知谁主。",
            "我今单舸犯江潭，往来略已遍东南。",
            "可怜千里伤心目，不待琵琶泪满衫。"
        ],
        "title": "题江州琵琶亭",
        "id": "3330ce31-8858-4694-b244-9f5b5b09cbe0"
    },
    {
        "author": "张耒",
        "paragraphs": [
            "此生放荡随羣动，一觉竟陵潇洒梦。",
            "江山唤我此中来，却愁风月无人共。",
            "李侯年少能思我，朅来两桨归潮送。",
            "不辞薄酒与君饮，坐觉西山夕烟重。",
            "西禅旧游已陈迹，壁间陆子尘生供。",
            "石栏古井谁知味，只有松风自成弄。",
            "爱君为吏无俗韵，快诵离骚饮仍痛。",
            "不嫌寂寞过我来，古县年丰少争讼。"
        ],
        "title": "予官竟陵时李文举尝以事至郡同游西禅剎陆子泉烹茶酌酒甚欢也今岁予移官齐安文举自武昌渡江过我与之饮酒念西禅旧事相与慨然",
        "id": "e2115644-81bb-4d39-9766-55b28aa77db6"
    },
    {
        "author": "张耒",
        "paragraphs": [
            "闽侯贡璧琢苍玉，中有掉尾寒潭龙。",
            "惊山作春山不觉，走马献入明光宫。",
            "瑶池侍臣最先赐，惠山乳泉新破封。",
            "可得作诗酬孟简，不须载酒过扬雄。"
        ],
        "title": "乞钱穆公给事丈新赐龙团",
        "id": "e6e9108f-c65a-4c11-a4c6-b74403c21296"
    },
    {
        "author": "张耒",
        "paragraphs": [
            "竟陵南望稻新熟，梦泽悠悠伤远目。",
            "春风岭上望齐安，太昊城边揽秋菊。",
            "那知岁暮东州客，大山苍寒晓霜白。",
            "云收雾卷日月明，却上天衢瞻玉色。",
            "敝裘疲马古道长，九旬刺史归空囊。",
            "归去故人应笑我，满衫清泪说浔阳。"
        ],
        "title": "将至都下",
        "id": "3d98bc03-19c4-4ec2-81bb-61e6a72daca8"
    },
    {
        "author": "张耒",
        "paragraphs": [
            "头如翔鸾月颊光，背如安舆鳬臆方。",
            "心知不载田舍郎，犹带开元天子红袍香。",
            "韩干写时国无事，绿树阴低春昼长。",
            "两髯执辔俨在傍，如瞻驰道黄屋张。",
            "北风扬尘燕贼狂，厩中万马归范阳。",
            "天子乘骡蜀山路，满川苜蓿为谁芳。"
        ],
        "title": "题韩干马图",
        "id": "6c5e212e-969f-4b16-83e6-6f9ecc724cd4"
    },
    {
        "author": "张耒",
        "paragraphs": [
            "大江春风浪如屋，客舟迎风罔沙宿。",
            "连樯接舵古岸傍，岸头无人春草绿。",
            "船头日出炊烟起，买鱼携菜来就市。",
            "渔人水恶不出门，萧条野市无鸡豚。",
            "堤边纸钱灰若雨，沽酒赛神巫降语。",
            "南人艇子不避风，横江五两翩翩去。"
        ],
        "title": "罔沙阻风",
        "id": "41cc0edd-d313-4abe-8445-95e1a34ed6d2"
    },
    {
        "author": "张耒",
        "paragraphs": [
            "青衫畿丞顽不羞，三十持板拜督邮。",
            "归来无物与消愁，典衣沽酒寒无裘。",
            "囊空酒贵不可得，缩手愁坐凝双眸。",
            "秋风破屋冷飕飕，夜长不眠吟掉头。",
            "岂无邻家酒可偷，简书缚汝如穷囚。",
            "淮阳冬醪滑胜油，唇焦不饮已经秋。",
            "汲公直声闻九州，小子昔也从公游。",
            "悯怜憔悴赐颜色，时丐余酌濡其喉。",
            "军厨嵯峨糟作丘，万瓮沸响玉蚁浮。",
            "辙鱼所愿斗水游，不敢多取烦阳侯。",
            "玉瓶未至涎已流，想见潋滟浮金瓯。",
            "歌成缄书还自咻，一醉犹须越境谋。"
        ],
        "title": "寄曼叔求酒",
        "id": "4357761a-0254-45c5-b7ff-c8a89aa01241"
    },
    {
        "author": "张耒",
        "paragraphs": [
            "雨脚横空万牛弩，烈风吹山山欲仆。",
            "草披木拔何足道，大江翻澜失洲渚。",
            "路旁失辔者谁子，道阻且长泥没屦。",
            "鞭馿挽车亦何急，目眩心摇行不顾。",
            "我生飘蓬惯羁旅，顾尔艰难逢亦屡。",
            "衲被蒙头不下堂，且与身谋安稳处。"
        ],
        "title": "题吴熙老风云图",
        "id": "71a86eb2-d21f-4920-89e3-c97b6fcc03ad"
    },
    {
        "author": "张耒",
        "paragraphs": [
            "深泥漫漫污后土，长安闭门三日雨。",
            "顽云不动风伯愁，飞电更相雷师怒。",
            "阳乌力弱不自持，天漏已宽无石补。",
            "麦蛾禾耳不足忧，当念为鱼救无禹。"
        ],
        "title": "京师阻雨二首  其一",
        "id": "d03d7e8b-9e0d-4c6d-80f1-08b44f051174"
    },
    {
        "author": "张耒",
        "paragraphs": [
            "大雨三日泥三尺，骏马高车行不得。",
            "我有蹇馿安敢骑，闭户高眠朝至夕。",
            "谁家高堂半夜秋，软绮轻纨换絺绤。",
            "朱门乐事无时无，尔自贱贫空太息。"
        ],
        "title": "京师阻雨二首  其二",
        "id": "5f8c4b5e-5296-476e-9f56-7f8943180406"
    },
    {
        "author": "张耒",
        "paragraphs": [
            "应龙未遇风云起，仰活泥沙数尺水。",
            "彼能坐致千里泽，可怜一掬何难致。",
            "时哉未遇可奈何，一掬虽微安敢易。",
            "谁能寄语潭中鱼，相聚须臾莫相忌。"
        ],
        "title": "应龙",
        "id": "53f939be-93be-4a54-88a3-97b7c99636bb"
    },
    {
        "author": "张耒",
        "paragraphs": [
            "野塘积水绿可染，舍南新柳齐如剪。",
            "去冬雪好麦穗长，今日雨晴初择茧。",
            "东家馈黍西舍迎，连臂踏歌村市晚。",
            "妇骑夫荷儿扶翁，月出桥南归路远。"
        ],
        "title": "田家三首  其一",
        "id": "3834771e-2d3d-42f3-8392-d7a7cc996fbf"
    },
    {
        "author": "张耒",
        "paragraphs": [
            "社南村酒白如饧，邻翁宰牛邻媪烹。",
            "插花野妇抱儿至，曳杖老翁扶背行。",
            "淋漓醉饱不知夜，裸股掣肘时欢争。",
            "去年百金易斗粟，丰岁一饮君无轻。"
        ],
        "title": "田家三首  其二",
        "id": "2d1875a9-8349-467f-9e65-81892c37863c"
    },
    {
        "author": "张耒",
        "paragraphs": [
            "新见鹊衔庭树枝，黄口出巢今已飞。",
            "栗留啄椹桑叶老，科斗出畦新稻齐。",
            "田家苦作候时节，汲汲未免寒与饥。",
            "去来暴取独何者，请视七月豳人诗。"
        ],
        "title": "田家三首  其三",
        "id": "3d6c2748-e891-4e1f-83c5-72e991a1dec9"
    },
    {
        "author": "张耒",
        "paragraphs": [
            "孤舟夜行秋水广，秋风满帆不摇桨。",
            "荒田寂寂无人声，水边跳鱼翻水响。",
            "河边守罾茅作屋，罾头月明人夜宿。",
            "船中客觉天未明，谁家鞭牛登陇声。"
        ],
        "title": "海州道中二首  其一",
        "id": "4d5f46dd-76c4-4008-beaa-35c5727d112c"
    },
    {
        "author": "张耒",
        "paragraphs": [
            "秋野苍苍秋日黄，黄蒿满田苍耳长。",
            "草虫咿咿鸣复咽，一秋雨多水满辙。",
            "渡头鸣舂村迳斜，悠悠小蝶飞豆花。",
            "逃屋无人草满家，累累秋蔓悬寒瓜。"
        ],
        "title": "海州道中二首  其二",
        "id": "ceafcff0-0cdb-46f6-b5d1-a50094a00fa4"
    },
    {
        "author": "张耒",
        "paragraphs": [
            "山边白云闲不扫，庙前土马荒春草。",
            "山下松花龙甲光，东风古柏吹暖香。",
            "朝霞为裳水为佩，守庙千年老龙在。",
            "清风扫堂神暮还，山头月出溪潺潺。"
        ],
        "title": "女几祠下",
        "id": "9e44fb48-2a90-41ea-a9ff-28594590f53e"
    },
    {
        "author": "张耒",
        "paragraphs": [
            "山边白云闲不扫，山下松花龙甲老。",
            "东风古栢吹暖香，庙前土马荒春草。",
            "朝霞为裳水为佩，守庙千年老龙在。",
            "淸风扫堂神暮还，山头月出溪潺潺。"
        ],
        "title": "女几祠下",
        "id": "b64cc0bc-8e54-4c45-b91b-b273b9283d7b"
    },
    {
        "author": "张耒",
        "paragraphs": [
            "马周未遇虬须公，布衣落魄来新丰。",
            "一樽独酌岂无意，俗子不解知英雄。",
            "贤豪相逢自相得，一语君王见胸臆。",
            "当时岂不为人言，聋耳安能为君侧。"
        ],
        "title": "马周",
        "id": "56badd01-dffd-4b7e-a180-9b05844a1ba7"
    },
    {
        "author": "张耒",
        "paragraphs": [
            "南山凤凰双翅垂，口不妄食腹苦饥。",
            "山前老鸢饱腐鼠，凭恃风日羣游嬉。",
            "俯身视凤有骄色，凤不汝较空嗟咨。",
            "九韶一奏为君举，坐看百鸟相随飞。"
        ],
        "title": "南山",
        "id": "d277a85a-11e9-4cc3-9332-a580b98f5777"
    },
    {
        "author": "张耒",
        "paragraphs": [
            "秋日苦短秋云多，北风萧萧洛水波。",
            "□□□□□□□，长林撑空叶余柯。",
            "鸣雁高飞去不息，晚花悠悠能几何。",
            "洛阳经年客未去，岁暮搔首空悲歌。"
        ],
        "title": "岁暮叹三首  其一",
        "id": "2c3841e2-621e-4532-8599-e6fc54fefbbf"
    },
    {
        "author": "张耒",
        "paragraphs": [
            "寥寥野空禾黍荒，北风日夜鸣空桑。",
            "南山碧天青不极，渺渺洛水东流长。",
            "山空水寒行客少，鸿雁飞急天初霜。",
            "萧萧穷谷岁已晚，嗟我再补冬衣裳。"
        ],
        "title": "岁暮叹三首  其二",
        "id": "332aa0e2-61b2-4818-bfcf-7fb09b009b89"
    },
    {
        "author": "张耒",
        "paragraphs": [
            "南山苍苍秋季月，北风如刀青石裂。",
            "山阴半夜寒欲冰，晚望高峰看新雪。",
            "白衫少年臂鹰去，暮归饮酒烹狐兔。",
            "强弓一斛尚可弯，更欲射猎穷吾年。"
        ],
        "title": "岁暮叹三首  其三",
        "id": "9e113aae-7bc0-4f26-abff-0475d715d921"
    },
    {
        "author": "张耒",
        "paragraphs": [
            "一亩秋蔬半成实，灶突无烟已三日。",
            "良人佣车毙车下，老妇抱子啼空室。",
            "秋风九月天已寒，饥肠不饱衣苦单。",
            "我身为吏救无术，坐视啼泣空汍澜。"
        ],
        "title": "一亩",
        "id": "c0a151ca-0ec0-4b9f-9c1b-1eeef83dcf95"
    },
    {
        "author": "张耒",
        "paragraphs": [
            "洛水秋深碧如黛，乱石纵横泻鸣濑。",
            "清明见底不留尘，日射澄沙动玑贝。",
            "南山秋风已萧瑟，倒影上下迷空翠。",
            "何当载酒纵扁舟，一尺鲤鱼寒可鲙。"
        ],
        "title": "洛水",
        "id": "0c3e9f91-e068-42e3-ba84-64910f4cf439"
    },
    {
        "author": "张耒",
        "paragraphs": [
            "秋风萧萧洛川渡，水碧沙寒飞白鹭。",
            "波头伐木欲成梁，落日樵苏下山去。",
            "山头九月雪一尺，山民燃薪当襦袴。",
            "石田收薄妇子饥，岁晚苦寒安可度。"
        ],
        "title": "秋风三首  其一",
        "id": "9db9dcd7-fc4e-4e64-9b67-878b5a4d3213"
    },
    {
        "author": "张耒",
        "paragraphs": [
            "秋风萧萧吹野桑，田家黍稷初登场。",
            "雉肥兔饱鹰隼健，水落沙冷鱼龙藏。",
            "长淮烟波渺千里，怅望搔首山川长。",
            "二年薇蕨苦不饱，长安裘马多辉光。"
        ],
        "title": "秋风三首  其二",
        "id": "305e6d3e-13e2-4297-824a-7ad28d16f186"
    },
    {
        "author": "张耒",
        "paragraphs": [
            "昏鸦归栖暮天迥，新月娟娟水中影。",
            "秋声索索起桑麻，古道人归烟火静。",
            "公庭吏稀霜树老，药槛雨多幽菊盛。",
            "山家生事饱谙知，野果村醪遣朝暝。"
        ],
        "title": "秋风三首  其三",
        "id": "86173c1b-731c-4d46-b089-742cba82223d"
    },
    {
        "author": "张耒",
        "paragraphs": [
            "我昨西来到昌谷，主人致酒留我宿。",
            "坐中少年美如玉，高歌清欢春夜促。",
            "还家病酒对残春，东风落花吹满屋。",
            "出无与语归闭门，安得万里驰吾足。"
        ],
        "title": "感春三首  其一",
        "id": "f00dd0d0-0cb2-4031-a657-84520ede9e68"
    },
    {
        "author": "张耒",
        "paragraphs": [
            "我昔东行花始开，我自东归花半摧。",
            "万红辞林卷风去，坐见锦绣蒙苍苔。",
            "南山朝云鸠逐妇，日暮微雨萧萧来。",
            "一春晴明苦难得，掩蔽风日知谁哉。"
        ],
        "title": "感春三首  其二",
        "id": "7bd08ed4-fa48-49f4-a16d-d9c189dc3967"
    },
    {
        "author": "张耒",
        "paragraphs": [
            "悠悠朝兴暮还息，官闲事少门无客。",
            "空山多阴春雨足，饥马萧萧空伏枥。",
            "文章工巧谋愈疏，颜鬓衰迟进无策。",
            "系身五斗尔自为，何用中宵空叹息。"
        ],
        "title": "感春三首  其三",
        "id": "ad1b3a19-5401-4159-ba43-4e194868f237"
    },
    {
        "author": "张耒",
        "paragraphs": [
            "亦知春归不可留，有情未忘宁免愁。",
            "平田茫茫芳草合，清洛不断波悠悠。",
            "伤心千里寄双泪，催老此身初白头。",
            "问舍求田未成计，青衫手板对人羞。"
        ],
        "title": "又三首  其一",
        "id": "d75d4c2b-dbba-4ba2-bd03-bdfefb3a3cbe"
    },
    {
        "author": "张耒",
        "paragraphs": [
            "山民为生最易足，一身生计资山木。",
            "负薪入市得百钱，归守妻儿烹斗粟。",
            "山林未尽终不忧，衣食自足他无欲。",
            "人生谁使爱功名，万虑千思挠心腹。"
        ],
        "title": "又三首  其二",
        "id": "1e8bca58-8f7f-400a-b6cb-d827ab4ad3dc"
    },
    {
        "author": "张耒",
        "paragraphs": [
            "骑马出门暮复归，出无所诣归对谁。",
            "妻儿具酒劝我饮，儿稚笑语傍嬉嬉。",
            "人生如此亦可乐，安用轩冕生光辉。",
            "九原可作欲谁与，鹿门庞叟真吾师。"
        ],
        "title": "又三首  其三",
        "id": "be1b991b-c393-43c2-a903-923e28da530b"
    },
    {
        "author": "张耒",
        "paragraphs": [
            "去年四月多风雨，麦秀不实农夫苦。",
            "今年麦好风雨调，万口嗷嗷饥待哺。",
            "何事今晨还衣夹，朝日无光寒惨切。",
            "天工与物无怨尤，安用日与人为仇。"
        ],
        "title": "去年",
        "id": "8397313e-2f03-4f0a-bed5-115bbf857616"
    },
    {
        "author": "张耒",
        "paragraphs": [
            "齐郎好诗风调清，语中有骨自老成。",
            "愈镵愈出当有名，朅来宣城盖为倾。",
            "文章不如金满籝，我昔曾力今乃惩。",
            "少年平步取公卿，安用学此误平生。"
        ],
        "title": "谢李刚中",
        "id": "329bf09c-31a1-4a58-8d10-60c109512ee7"
    },
    {
        "author": "张耒",
        "paragraphs": [
            "辉辉短景留寒光，重裘不暖贪负阳。",
            "老人背温一体康，我欲持之献天王。",
            "天王九重居明光，玉几翠被女侍傍。",
            "人不我知谓我狂，此心耿耿不敢忘。",
            "岁云暮矣天雨霜，且复持此饮一觞。"
        ],
        "title": "局中负暄读书三首  其一",
        "id": "c94f6331-86b7-4038-ba8f-7cc7ec3e6ccc"
    },
    {
        "author": "张耒",
        "paragraphs": [
            "辉辉短景留寒光，瓦檐霜湿梧桐黄。",
            "老蛩不知秋已去，白昼啧啧空啼墙。",
            "岁云暮矣羁旅伤，块独守此天一方。",
            "床头书史谈虞唐，我言匪耄听者狂。"
        ],
        "title": "局中负暄读书三首  其二",
        "id": "928e62d1-5c93-40fc-a96d-b15c664f12fa"
    },
    {
        "author": "张耒",
        "paragraphs": [
            "辉辉短景不能春，照我贫屋亦复仁。",
            "虞渊道远寒云屯，羲和愁思陨厥轮。",
            "君不见志士憔悴甘贱贫，块处屋漏含悲辛。",
            "重堂温室颠醉昏，悠悠苍天彼何人。"
        ],
        "title": "局中负暄读书三首  其三",
        "id": "4d9a18f8-e621-4f5b-9950-f34b29971ba4"
    },
    {
        "author": "张耒",
        "paragraphs": [
            "春风搅空如怒涛，春日寂寂在蓬蒿。",
            "衡门鸟雀舞不下，西园桃李气已娇。",
            "天边碧云空漠漠，门外荒草还迢迢。",
            "人生几何春复夏，可但白首随渔樵。"
        ],
        "title": "岁後三日",
        "id": "a6aa00fd-0097-49d8-a65f-3122b9c43d79"
    },
    {
        "author": "张耒",
        "paragraphs": [
            "三年别我客荆州，一日长安从我游。",
            "爱君诗有春草句，使我神游黄鹤楼。",
            "江山望尔欲穿眼，见我惊嗟秋鬓短。",
            "扁舟可办吾欲东，年年五湖魂梦中。"
        ],
        "title": "和阳念三自武昌至京师",
        "id": "143430ed-28b8-4159-b5e1-20ebfd8acc9a"
    },
    {
        "author": "张耒",
        "paragraphs": [
            "张君所欲一壶酒，百计经营卒无有。",
            "夜来客至瓶已空，晨起欲饮还戒口。",
            "努力忍穷甘寂淡，人间万事如反手。",
            "百壶一醉有底难，造物戏嚯君须受。"
        ],
        "title": "二十三日晨欲饮求酒无所得戏作",
        "id": "09868d2e-7629-49f2-a74e-89ada2455c1c"
    },
    {
        "author": "张耒",
        "paragraphs": [
            "我昔出守来丹阳，江流五月如探汤。",
            "使君之居在山腹，绕舍树石何青苍。",
            "千年药根蟠井底，灵液浸灌通寒浆。",
            "人言枸杞精变狗，夜吠往往闻空廊。",
            "金山荡潏浪花里，一舸遥去随鱼郎。",
            "最奇岩斋人迹少，乳水时滴白石床。",
            "翠鼋坡陀负日色，白蹢掀舞占风祥。",
            "我泊金山凡十日，穷探力取无遗忘。",
            "南风吹我渡江去，已厌淮南尘土黄。",
            "二十年间多少事，身如疲马起复僵。",
            "淮南穷栖众人後，朝食不充藜苋肠。",
            "公来衰颜得一笑，侧听高论惊寻常。",
            "穷阎过我坐至暮，满怀珠玉无粃糠。",
            "乃知世间有清议，未可尽以己意量。",
            "精金白璧天所宝，理无破碎委道旁。",
            "半年耳冷不闻此，过公矍然神激昂。",
            "论文自顾已老丑，从事理绝随飞翔。",
            "斯文有属不但尔，因公作诗我涕滂。"
        ],
        "title": "赠翟公巽",
        "id": "b42c66ec-feb5-41d1-afd4-a61075105a16"
    },
    {
        "author": "张耒",
        "paragraphs": [
            "玉环妖血无人扫，渔阳马厌长安草。",
            "潼关战骨高于山，万里君王蜀中老。",
            "金戈铁马从西来，郭公凛凛英雄才。",
            "举旗为风偃为雨，洒扫九庙无尘埃。",
            "元功高名谁与纪，风雅不继骚人死。",
            "水部胸中星斗文，太师笔下蛟龙字。",
            "天遣二子传将来，高山十丈磨苍崖。",
            "谁持此碑入我室，使我一见昏眸开。",
            "百年废兴增叹慨，当时数子今安在。",
            "君不见荒凉浯水弃不收，时有游人打碑卖。"
        ],
        "tags": [
            "赞颂",
            "咏史怀古",
            "宋・辽・金・元",
            "凭吊"
        ],
        "title": "读中兴颂碑",
        "id": "530cd6de-dd8f-4f89-956a-8f0ec12c8809"
    },
    {
        "author": "张耒",
        "paragraphs": [
            "十月北风燕草黄，燕人马饱弓力强。",
            "虎皮裁鞍雕羽箭，射杀阴山双白狼。",
            "青毡帐高雪不湿，击鼓传觞打令急。",
            "单于半醉解貂裘，昭君独抱琵琶泣。"
        ],
        "title": "塞猎",
        "id": "1c10f4c5-748e-4504-9dee-ee1df474dc4a"
    },
    {
        "author": "张耒",
        "paragraphs": [
            "君不见吾乡少年曹子桓，文章七步相後先。",
            "有时掷笔事弋猎，邀轻截骏驰平原。",
            "濊貊名弓燕代马，射雉归来燕清夜。",
            "一闻惊倒荀令君，何物书生乃知射。",
            "我虽把笔笑腐儒，束腰待悬玉鹿卢。",
            "自从病臂忧亲友，百嗜为之心一枯。",
            "降疠无名天悔祸，夺之而与复完躯。",
            "但惭未使杯安肘，犹负当年门挂弧。",
            "便使凄凉身未伏，略闻弓马气犹粗。",
            "莫谓早衰须袖手，将军臂折尚平吴。"
        ],
        "title": "耒病臂比已平独挽弓无力客言君为史官何事挽弓戏作此诗",
        "id": "7daeef14-3ed3-4abb-a6a1-ffaffa2ccdab"
    },
    {
        "author": "张耒",
        "paragraphs": [
            "物之有知者恃息，物之有息知为贼。",
            "天长地久载元气，天地无心故无极。",
            "君知一身谁主持，六尘缘影工伎儿。",
            "发生变幻不暂止，令汝鼻息无停时。",
            "喘呼呀呷生至死，去今已远何由归。",
            "真人嗒然吾丧我，能使炎火为寒灰。",
            "中空无宰气不使，内自升降如灵龟。",
            "深之又深乃至踵，根深蒂固凝不动。",
            "超然内外无死地，梨枣华实龙虎用。",
            "真人示我尺素书，万卷丹经不劳诵。",
            "他年绿发对铜狄，却视吾斋真作梦。"
        ],
        "title": "踵息斋",
        "id": "b2560c7f-34fa-4aa8-8303-c296f354374c"
    },
    {
        "author": "张耒",
        "paragraphs": [
            "朝看东南云物好，便有清风收浊潦。",
            "吾知天意将悔祸，约束蛟龙便粳稻。",
            "山川转眼异明晦，冠屦宜人亦轻燥。",
            "微凉入堂酒味好，一杯径醉愁如扫。",
            "清幽枕簟东窗下，晓睡老鸡呼不觉。"
        ],
        "title": "喜晴",
        "id": "e26df6db-48fd-4e99-8dbf-b28566656431"
    },
    {
        "author": "张耒",
        "paragraphs": [
            "北风黄云卷飞沙，吹暗长安百万家。",
            "温炉对酒慎勿出，且看酒面生浮花。",
            "我为吟诗说云梦，荆江洞庭方汹涌。",
            "吟成饮君三百杯，莫学雪中馿酸哀。"
        ],
        "tags": [
            "洞庭湖"
        ],
        "title": "大风与杨念三饮次作此",
        "id": "45cb091c-68b1-4d09-9995-dc06009cdd5f"
    },
    {
        "author": "张耒",
        "paragraphs": [
            "知公鼻祖冬之日，谪向江山冷无匹。",
            "粹然真气满轻躯，自言位次神仙秩。",
            "同辈几人始谢老，惟公跹跹居第一。",
            "鸾腰不舞自欲飞，神屦瞥波原不湿。",
            "永巷春深帘幕幽，西都有人名莫愁。",
            "我老摧颓乖旧约，空能时作梦中游。"
        ],
        "title": "寄道公",
        "id": "0db2398e-2844-42ca-9c60-2be16ba4bae8"
    },
    {
        "author": "张耒",
        "paragraphs": [
            "诗翁爱花复爱柳，长歌高吟半酣酒。",
            "自言二物天下奇，爱之不厌形于诗。",
            "嗟予所爱翁未见，我昔东游穷海甸。",
            "波涛四绝大岛中，上有太古不死之长松。",
            "千人袢延坐其下，仰见翠叶迷苍穹。",
            "巨鳌竭力负不起，鹏栖仅借卑枝容。",
            "人言海若此其圉，鳞甲百万屯蛟龙。",
            "又云海怪久不死，守护山麓蟠其躬。",
            "天空海阔风力壮，敲戛簸荡声无穷。",
            "轩辕张乐奏未已，笋𥲤百万喧笙镛。",
            "鬼神不欲人屡见，护以万叠青山峰。",
            "爱之未免困寂寞，坐见雨露沾蒿蓬。",
            "东皋吟翁天下才，海岳秀气天所钟。",
            "岂惟文章继骚雅，胸中术业窥夔龙。",
            "如何坎轲滞茅屋，失所因与兹松同。",
            "诗翁勿爱花与柳，软弱但解争纤秾。",
            "春英零落化为土，夏叶狼藉工巢虫。",
            "娇儿姹妇最入眼，丈夫所志当英雄。",
            "何当与君涉海去，结茅松下甘长终。"
        ],
        "title": "东海有大松土人相传三代时物其状伟异诗不能尽因读徐仲车五花柳枝之作作此诗以激之",
        "id": "95e62c0c-ca9a-42db-ab4b-22c0c21df87e"
    },
    {
        "author": "张耒",
        "paragraphs": [
            "我虽不见韩干马，一读公诗如见者。",
            "韩生画马常苦肥，肉中藏骨以为奇。",
            "开元有臣善司牧，四十万匹屯山谷。",
            "养之罕用食之丰，力不曾施空长肉。",
            "韩生图像无乃然，我谓韩生巧未全。",
            "君不见昔时骐骥人未得，饥守盐车惟有骨。",
            "昂藏不受尘土侵，伯乐未来空伫立。",
            "骐骥乏食肉常臞，韩生不写瘦马驹。",
            "谁能为骥传之图，不如凡马饱青刍。"
        ],
        "title": "读苏子瞻韩干马图诗",
        "id": "60eb3022-2a34-4749-aedb-62042fd9148d"
    },
    {
        "author": "张耒",
        "paragraphs": [
            "我年十五游关西，当时惟拣恶马骑。",
            "华州城西铁骢马，勇士十人不可羁。",
            "牵来当庭立不定，两足人立迎风嘶。",
            "我心壮此宁复畏，抚鞍蹑镫乘以驰。",
            "长衢大呼人四走，腰稳如植身如飞。",
            "桥边争道挽不止，侧身逼坠壕中泥。",
            "悬空十丈纔一掷，我手失辔犹攒蹄。",
            "回头一跃已在岸，但见满道人嗟咨。",
            "关中地平草木短，尽日散漫游忘归。",
            "驱驰宁复受鞭策，进止自与人心齐。",
            "尔来十年我南走，此马嗟嗟入谁手。",
            "楚乡水国地卑污，人尽乘船马如狗。",
            "我心未老身已衰，梦寐时时犹见之。",
            "想图思画忽有感，况复慷慨吟公诗。",
            "达人遇境贵不惑，世有尤物常难得。",
            "宁能使我即无情，搔首长歌还叹息。"
        ],
        "title": "再和马图",
        "id": "675fd4fb-ba93-46eb-8ae0-bdc4d8559368"
    },
    {
        "author": "张耒",
        "paragraphs": [
            "淮流赴海何时穷，我生飘泊西复东。",
            "山中老僧旧相识，惊我非复当时容。",
            "三年历遍百忧患，迁就汲汲如飞鸿。",
            "人生易老古所叹，如我安得颜长红。",
            "尘埃漫灭旧题壁，枝叶已拱当时松。",
            "我方奔走师已老，更念别此何时逢。",
            "眼看故旧怀抱好，宴坐不觉听山钟。",
            "长淮月高人语绝，惟有塔铃鸣夜风。"
        ],
        "title": "宿龟山寺下赠旻师",
        "id": "9fa5898a-f53f-430c-8961-e4835981b124"
    },
    {
        "author": "张耒",
        "paragraphs": [
            "先生四十犹不遇，独坐南都谁与语。",
            "青衫弟子天下穷，饥走京城困羁旅。",
            "高门得饭暂见肉，敝筐无实惟巢鼠。",
            "楼头酒贵不敢沽，三百青铜输杜甫。",
            "强颜讲学昧时宜，漫自吟诗愁肺腑。",
            "平生不解谒贵人，况乃令严门者拒。",
            "此生自料应常尔，但愿流年醉中度。",
            "又思人世乐乃已，此外纷纷何足数。",
            "豫期归日在凉秋，想见西风荡烦暑。",
            "区区怀抱冀披豁，一尊愿驻东归橹。"
        ],
        "title": "寄子由先生",
        "id": "9cbddbbc-a654-4959-9d26-0903e615e84d"
    },
    {
        "author": "张耒",
        "paragraphs": [
            "宛丘之别今五年，汴上留连纔一日。",
            "残生飘泊客东南，忧患侵陵心若失。",
            "先生神貌独宛然，但觉岩岩瘦而实。",
            "有如霜露入秋山，扫除繁蔚峰峦出。",
            "自言近读养生书，颇学仙人饵芝朮。",
            "披寻图诀得茯苓，云是松间千岁物。",
            "屑而为食可不饥，功成在久非仓卒。",
            "上侔金石免毒裂，下比草木为强崛。",
            "涓涓潄纳白玉津，炼以真元纳之骨。",
            "神仙自是人不知，岂为难求废其术。",
            "我闻公说心独嗟，欲问太虚穷恍惚。",
            "奈何不使被金朱，乃俾枯槁思岩窟。",
            "又观世事不可常，倚伏谁能定于一。",
            "终身轩冕亦何頼，况有朝升而暮黜。",
            "何如端坐养形骸，寿考康宁无夭屈。",
            "乃知岂即非良图，却笑儿曹嗜糠籺。",
            "青衫弟子昔受经，赋分羁穷少伦匹。",
            "自知无命作公卿，颇亦有心穷老佛。",
            "但思饱暖愿即已，妄意功名心实不。",
            "终期策杖从公游，更乞灵丸救衰疾。"
        ],
        "title": "再寄",
        "id": "34b13dc0-35bf-49ec-9e83-2ad98575c30b"
    },
    {
        "author": "张耒",
        "paragraphs": [
            "应之蹉跎三十九，犹着青衫困尘垢。",
            "高才逸气老益奇，我每事之安敢友。",
            "逢时则驾子何患，有才未用谁之丑。",
            "暴得从来失常速，徐驱未用鞭其後。",
            "扫除万事付之命，收拾至乐归之酒。",
            "闻公颇以饮自名，我亦抗衡能至斗。",
            "京师常恨酒不足，贫旅仅得餬其口。",
            "乃知一饮尚间关，功垂万古知难偶。",
            "百年痛饮乃良图，安用金朱裹枯朽。",
            "我生自断计已决，君亦我徒能尔否。",
            "扬眉鼠子事轻肥，眨眼小儿夸谨厚。",
            "须防仰吓忌鹓雏，更虑致魇逢刍狗。",
            "独醒不若餔其糟，羣犬犹须避而走。",
            "遭刑每笑嵇叔夜，得计须师彭泽叟。",
            "我官古邑洛之阳，间有山川亦奇秀。",
            "行当酿秫从子游，更以新诗相献侑。"
        ],
        "title": "寄杨应之",
        "id": "15cb218c-972d-4d20-ad91-ab0df091991f"
    },
    {
        "author": "张耒",
        "paragraphs": [
            "老人夜短睡不足，㪍公窗外强知时。",
            "五更未明语千万，更憎林间鹎鵊儿。",
            "吹红洗白雨三日，吾园花在已离披。",
            "一年春事坐如此，白首穷谪归无期。",
            "念此径须沽酒饮，买鱼烹肉勤妻儿。",
            "更呼东邻好酒伴，为我醉倒阶前泥。"
        ],
        "title": "招潘郎饮",
        "id": "af65a0d0-da1d-4c36-938e-4aa7c2c36465"
    },
    {
        "author": "张耒",
        "paragraphs": [
            "芜菁至南皆变菘，菘美在上根不食。",
            "瑶簪玉笋不可见，使我每食思故国。",
            "西邻老翁知我意，盈筐走送如雪白。",
            "蒸烹气味元不改，今晨一日如还北。",
            "孔明用蜀最艰窘，百计掇拾无遗策。",
            "当时此物助军行，渭上褒中有遗植。",
            "英雄临事究琐屑，终服奇才屈强敌。",
            "想见躬耕自灌畦，当时有意谁能测。"
        ],
        "title": "郭圃送芜菁感成长句",
        "id": "0a615c85-e6d0-4693-86b3-2dad838efd41"
    },
    {
        "author": "张耒",
        "paragraphs": [
            "仁宗之初公有声，一世懦者闻之惊。",
            "日行古义不顾俗，师事孙子传其经。",
            "扫堂捧杖供贱役，侍师之坐随师行。",
            "质疑问道无敢变，当世始知师与生。",
            "作为文章不徒发，讥切时事排公卿。",
            "俗儒毁誉无所出，乃取过行为讥评。",
            "过于仁义罪固小，矫弊自合违中行。",
            "人皆不及子独过，过者之罪谁为轻。",
            "开编偶诵子诗句，辞气磊落严以清。",
            "吟哦令我不能舍，想见眉宇寒峥嵘。",
            "高风一泯不可见，安得壮士能经营。",
            "惜哉朽骨不可作，徂徕废土知谁耕。"
        ],
        "title": "读守道诗",
        "id": "982a1245-41e6-4f99-9036-74931feffc73"
    },
    {
        "author": "张耒",
        "paragraphs": [
            "学堂岁暮无来客，残雪漫漫风猎猎。",
            "当庭古柳三四枝，老翁携帚收残叶。",
            "二年闲散百事慵，饥寒不自勤锄锸。",
            "囊空甑倒谁复救，典衣买酒将空箧。",
            "人间万事苦难齐，以醉驱愁最奇捷。",
            "丈夫未死谁能测，幽忧何自同儿妾。",
            "饮酣耳热诗兴豪，直上虚空恣凌蹑。",
            "饥喉冻噤谁与解，正藉醺酣得嚅嗫。",
            "少年举白未尝辞，渐老深杯见还怯。",
            "何当共有种秫田，免向官垆走书帖。"
        ],
        "title": "对雪呈仲车",
        "id": "be85608c-d446-40d0-b9cc-39e651037904"
    },
    {
        "author": "张耒",
        "paragraphs": [
            "昨者飞雹几破屋，颇说四郊妨麦熟。",
            "十日霖雨一日晴，泥潦漫漫不容足。",
            "凄风寒凉肃肌骨，五月更衣初秋服。",
            "草木伤摧亦可怜，造物凭陵竟何欲。",
            "阴阳错行成疫疠，君子慎疾防寒燠。",
            "荒凉穷巷幸无他，更劝高眠饱饘粥。"
        ],
        "title": "昨者",
        "id": "b65b8cba-40e4-46c0-a47d-85634eb5035e"
    },
    {
        "author": "张耒",
        "paragraphs": [
            "夜来飞雹惊我眠，大者磊落几如拳。",
            "起听但觉屋欲动，檐瓦破坠无复全。",
            "是日晚晴星斗出，镜静万里无云烟。",
            "干坤变化竟谁使，造作诡怪须臾间。",
            "邻家老翁发已白，云昔见此今十年。",
            "木衰火滥气浮泄，激此阴沴成冰坚。",
            "儒生臆度知是否，天事谁得穷其源。",
            "屋头雏鸦失其母，足伤翅折亦可怜。"
        ],
        "title": "己未四月二十二日大雨雹",
        "id": "16b57498-2a16-4f25-9265-1125a8ec091c"
    },
    {
        "author": "张耒",
        "paragraphs": [
            "颓垣苍苍锁乔木，草满荒庭不容足。",
            "坏檐破壁秋雨余，蛛网萧萧风满屋。",
            "黄衣道人出迎客，野态生疏脱拘束。",
            "围棋尽扫一堂空，烹茶旋煮新泉熟。",
            "弹琴对客客卧听，悦耳泠泠三四曲。",
            "离骚幽怨松风悲，流水潺湲履霜哭。",
            "日斜携手步空廊，鸣鸠相呼竹间宿。",
            "黄昏门闭人语绝，空殿幽幽掩微烛。",
            "我生资身最淡薄，每厌烦歊幸幽独。",
            "何当不踏朝市尘，长伴高人种松菊。"
        ],
        "title": "游楚州天庆观观高道士琴棋",
        "id": "c6088b23-8589-4235-9781-7fb344f80b70"
    },
    {
        "author": "张耒",
        "paragraphs": [
            "寒云崩腾不成雪，北风吹窗灯半灭。",
            "病来废饮卧无眠，一夜吟诗声不绝。",
            "南城三俊生契阔，想对寒炉掉吟舌。",
            "留行一日谁有情，慰我与君千里别。",
            "道长尘土疲马愁，岁晚风霜敝裘裂。",
            "人生何用读书史，文字未补囊中阙。",
            "驱驰所幸一饱耳，士而谋食愧前哲。",
            "何能天独啬吾曹，自应所学为之孽。",
            "虽然此事予不悔，昔学固知今日拙。",
            "欲持琬琰易羊皮，玩之已久安能辍。",
            "万端毕竟有天命，计较何须论琐屑。",
            "劳歌无和坐达明，晓鼓冬冬堕残月。"
        ],
        "title": "惜别赠子中昆仲二首  其一",
        "id": "b14bc7bf-ea82-4c22-828d-99609887155a"
    },
    {
        "author": "张耒",
        "paragraphs": [
            "我年十八从先生，今也相逢得三子。",
            "坐思前事且十年，嗟我不才老将俟。",
            "子中兄弟气清拔，粲若瑶环与琼珥。",
            "逸足骏马不受羁，凌跞奔驰动千里。",
            "先生声名二十载，乃得姻娅皆文士。",
            "我今贺子得所遭，非我先生谁办此。",
            "定交自恨相知晚，漫浪一官非我志。",
            "论文终日坐忘归，欲别出门还顿辔。",
            "我如辕驹幸刍豆，岂不自厌安敢避。",
            "人生谋食亦可悲，世上舍闲皆失计。",
            "西来有人话吾邑，颇说山川慰人意。",
            "寄诗莫惮凭驿传，对酒惜哉无子醉。",
            "到官便扫琴书室，有客过我行当至。",
            "疏泉养笋待子吟，更采山刍秣君骥。"
        ],
        "title": "惜别赠子中昆仲二首  其二",
        "id": "53dce9bf-236f-4b4f-b0b3-342532d1fc2a"
    },
    {
        "author": "张耒",
        "paragraphs": [
            "鸬鹚夜寒不得眠，永夜相语高树颠。",
            "鸦鸣最早尤喧阗，啼呼相应动百千。",
            "老鸡睡起足挛拳，侧头端如闻九天。",
            "引吭一唱鸣宫悬，时哉不後亦不先。",
            "朦胧初日见山川，吾庐晨起有炊烟。"
        ],
        "title": "早作",
        "id": "79941816-8eb8-4a6b-be71-a56b1ebfb8d0"
    },
    {
        "author": "张耒",
        "paragraphs": [
            "荒城人稀荆棘老，野兔惊跳出寒草。",
            "苍苍落日黄云西，驱马城边寻古道。",
            "入门四顾皆桑田，居民三五依道边。",
            "暮投佛寺下马立，冲眼满屋燃萁烟。",
            "老僧自言八十余，老矣不能营所居。",
            "村僮依灶展败席，上有空梁悬木鱼。",
            "旋汲新泉濯双手，青灯照客黄昏後。",
            "羣儿烂漫眠我前，新月欲倾光入牖。",
            "夜敲僧室借酒壶，不惜青钱取次沽。",
            "酒香入户推枕起，剔灯吹火燃铜盂。",
            "大杯一沃不留滴，满眼棼然睡来集。",
            "明朝上马倒残壶，不怕新霜败裘湿。"
        ],
        "title": "自南京之陈宿柘城",
        "id": "1c401889-c6e2-4fb4-ad8a-60865c226e52"
    },
    {
        "author": "张耒",
        "paragraphs": [
            "君家将军本缝掖，叱咤西摧贺兰石。",
            "一时成败何足论，要使英名垂竹帛。",
            "到君奇骨尚虎头，白须千骑守边州。",
            "插架万签供记览，探囊五字擅风流。",
            "大河之东士精勇，日饮不妨飞猎鞚。",
            "五更吹角建牙旗，万马合围行酒瓮。",
            "朝裘风劲黑貂暖，夜帷雪满青毡重。",
            "乐哉闭口莫言兵，虽有颇牧谁能用。"
        ],
        "title": "送刘季孙守隰州",
        "id": "229d7865-b8a8-4559-bcbd-20d1d34190de"
    },
    {
        "author": "张耒",
        "paragraphs": [
            "秋风日夜吹北原，秋芜经霜不复繁。",
            "萦纡一迳渐可蹑，步踏落叶披榛菅。",
            "萧萧九月草木变，独有修竹犹禁寒。",
            "青红野实不可辨，晚日照射霜榴殷。",
            "巉巉女几更清瘦，崖壁刻削无云烟。",
            "潦收石出洛水好，静夜侧耳声潺潺。",
            "原西古城有微路，禾黍离离荒野田。",
            "人家岁熟妇子乐，村巷日暖牛羊闲。",
            "登临嗟我幸无事，况有美酒供开颜。",
            "射麋猎兔可卒岁，弃掷万累休嗟叹。"
        ],
        "title": "北原",
        "id": "95376cb0-20dc-4bd1-8d28-53ddd7098f44"
    },
    {
        "author": "张耒",
        "paragraphs": [
            "若若堂北桃，昨日花犹小。",
            "暖风迟景一日功，万萼千葩烂相照。",
            "东风漾漾吹朝雨，朝日满檐春鸟语。",
            "樱桃得暖花意忙，接萼连枝间先吐。",
            "兰芽出地长可握，小笋如簪堪荐箸。",
            "欣欣万木谁使然，时来不肯居尘土。",
            "盛衰相感但如此，镜中安得朱颜驻。",
            "古来百计无可奈，惟有饮者谋犹庶。",
            "乃知甚急莫如酒，有衣可典犹为富。",
            "我今不乐欲何待，薄俸自给供朝暮。",
            "功名有命不可求，白发无私谁得拒。",
            "从今酩酊勿复辞，弃置人间千万虑。"
        ],
        "title": "感春",
        "id": "1837e722-7a5a-46e2-aed0-8795935266a8"
    },
    {
        "author": "张耒",
        "paragraphs": [
            "昨者见君纔顷刻，满马尘埃面黧黑。",
            "自言别家春欲阑，归意如飞留不得。",
            "玉鞭挥折手成胝，一日到家驰四驿。",
            "今朝得书一何喜，酌酒烹鸡税征轭。",
            "自言山城无与乐，坐看飞花良可惜。",
            "手携妇子口吟诗，文字挥毫便千百。",
            "醉歌昌谷和我吟，锦囊旧句无颜色。",
            "怜君潦倒谁复省，场屋十年名烜赫。",
            "嗟我春来亦何事，饱食高眠度朝夕。",
            "帘前相对但有山，坐上清谈更无客。",
            "逼眼花光罗绮眩，照人酒色琼瑶白。",
            "风光似此宁可忍，酩酊高歌卧花侧。",
            "平生结友事遨游，未省流年守山僻。",
            "强欢独饮岂所乐，舍此无谋慰愁寂。",
            "思君一笑何可得，王事有程身有役。",
            "堂南柳条争着叶，繁李夭桃落如积。",
            "请看春物能有畿，坐见清和变炎赫。",
            "须期载酒对东风，及此残花尚堪摘。"
        ],
        "title": "寄陈器之",
        "id": "32f8f634-49a0-4bed-8427-d9d1b11f50fd"
    },
    {
        "author": "张耒",
        "paragraphs": [
            "自唐中微北方沸，胡马长鸣饮清渭。",
            "李公守节陷贼庭，身死髑髅行万里。",
            "百年事往谁复省，一丘榛莽无人祭。",
            "荒碑半折就磨灭，後人空解传其字。",
            "杀身不畏真丈夫，自古时危知烈士。",
            "俗书小技何足道，嗟我但欲扬其事。",
            "寥寥获麟数千载，末学褒贬多非是。",
            "高文大笔谁复作，黜臣饿夫须有待。",
            "纷纷後世竞着述，纸墨徒为史官费。",
            "却嗟何独此事然，搔首碑前空叹慨。"
        ],
        "title": "读李憕碑",
        "id": "4153e97d-4468-4214-95da-03544e39971b"
    },
    {
        "author": "张耒",
        "paragraphs": [
            "唐衰五季更披猖，社稷反手看兴亡。",
            "山河分裂流战血，积骨被野号豺狼。",
            "中原正朔不出境，九州豪杰争侯王。",
            "生民祸难冤痛极，腥秽上达干穹苍。",
            "真人龙飞万物睹，天命自至谁能当。",
            "灵旗指挥四海一，氛祲殄灭和风翔。",
            "降王赐第奉朝谒，九服效职争梯航。",
            "百年积累到今日，运祚方与干坤长。",
            "佛宫原庙广孝敬，严致守卫勤烝尝。",
            "阴阴秘寝锁遗像，矗矗画戟罗萧墙。",
            "衣冠具列虚仗俨，龙驾不反遗弓藏。",
            "子孙亿载千万世，永与清洛流汤汤。"
        ],
        "title": "和陈器之诗四首 朝应天",
        "id": "a3424f90-eb12-402c-9d30-d293949bd4f9"
    },
    {
        "author": "张耒",
        "paragraphs": [
            "周京无人吊禾黍，七雄按剑分周土。",
            "秦人匹马出函关，六王割地愁为虏。",
            "宜阳古堞故韩都，地接强秦争战苦。",
            "谋穷运去竟亡国，从长苏秦亦何补。",
            "诸侯已尽秦巍巍，嬴氏已亡秦不知。",
            "始皇自是吕家子，宗庙荐享真何为。",
            "山河百战移陵谷，宫殿成尘埋宝玉。",
            "秋风坏冢长荆榛，落日空城散樵牧。",
            "今古悠悠共一丘，争强蜗角欲何求。",
            "谁似令威仙骨健，千年重向故乡游。"
        ],
        "title": "和陈器之诗四首 过韩城",
        "id": "51f387d3-740d-4f5b-8ac7-e744ca83b43c"
    },
    {
        "author": "张耒",
        "paragraphs": [
            "唐日西颓半明灭，长彗扫天流战血。",
            "六龙不复入东都，连昌已有狐狸穴。",
            "宫前茫茫洛阳路，汉甲胡兵几回度。",
            "火焚马蹴百战场，尽是旧时歌舞处。",
            "游魂不归宫树老，茂陵金玉人间宝。",
            "春耕迤逦上空山，夜磷青荧照秋草。",
            "女几巉巉青插天，东流洛水自潺湲。",
            "兴亡一觉繁华梦，只有山川似旧年。"
        ],
        "title": "和陈器之诗四首 吊连昌",
        "id": "6d8ca5e6-b3d0-4a60-abc5-42d4613a4558"
    },
    {
        "author": "张耒",
        "paragraphs": [
            "真人朝天去不还，千年鹿迹留空山。",
            "空山寂寞何所有，野殿荒凉松桧寒。",
            "桑田海水移今古，兴亡万变谁能数。",
            "五云深处驾飞龙，应笑人间换朝暮。",
            "神仙不与世人期，骑鹿安知不复归。",
            "朝岚夕霭山秀润，应有灵丹相护持。",
            "长生可求仙可致，浮世腥膻何足嗜。",
            "君不见汉时九江梅子真，一日辞家隠吴市。"
        ],
        "title": "和陈器之诗四首 鹿仙山",
        "id": "5072530c-cfb3-49b7-9713-4a062493e625"
    },
    {
        "author": "张耒",
        "paragraphs": [
            "长安仲春七日风，苍茫顿撼天地同。",
            "应门缥阙岌欲动，况我穷巷连蒿蓬。",
            "暮寒卷雪连芳草，平门万屋青城缟。",
            "无言桃李终默默，得势泥涂常浩浩。",
            "夕晖入屋人气活，劳苦羲和间何阔。",
            "斗杓东指令未行，要使烛龙聊泼剌。"
        ],
        "title": "长安仲春二首  其一",
        "id": "9e4bcf25-eff8-4c33-82de-92130f5f0a6a"
    },
    {
        "author": "张耒",
        "paragraphs": [
            "长安花繁仲春月，北风倒山雨成雪。",
            "穷巷下里袴襦尽，老翁稚儿骨欲折。",
            "吾人谙事不复惊，以手扣额愿天晴。",
            "夕阳纔升已复晦，积云如山那肯退。"
        ],
        "title": "长安仲春二首  其二",
        "id": "41ca19a7-a547-4d2b-b2af-9b2d08fddf0a"
    },
    {
        "author": "张耒",
        "paragraphs": [
            "我生仕宦求餬口，敢惮水浮兼陆走。",
            "朅来京口见花落，归去西风未吹柳。",
            "山寻北固初知路，水饮中泠未盈缶。",
            "徒劳结束解书剑，未觉尘埃生户牖。",
            "瓜洲澄江晓如镜，照水自觉秋容瘦。",
            "因公忽致旧酒壶，恍如梦觉南柯守。"
        ],
        "title": "赠吴孟求承议二首  其一",
        "id": "b431cf0b-37ab-467a-ba82-f3fa116b8d7b"
    },
    {
        "author": "张耒",
        "paragraphs": [
            "我非初平叱羊口，江中浪作羣羊走。",
            "金山五日厌僧粥，挥榜瓜洲缆古柳。",
            "晨兴但怪妻孥喜，故人致馈罗盘缶。",
            "起倾残榼得余沥，洗盏再酌开蓬牖。",
            "风云惨淡秋已严，桑榆摇落山初瘦。",
            "军厨醇味尚烦公，应记疏慵穷太守。"
        ],
        "title": "赠吴孟求承议二首  其二",
        "id": "120aa330-90ec-4c48-ba00-72cecc590cbd"
    },
    {
        "author": "张耒",
        "paragraphs": [
            "荒园秋露瘦韮叶，色茂春菘甘胜蕨。",
            "人言佛见为下箸，芼炙烹羹更滋滑。",
            "其余琐屑皆可口，芜菁脆肥薹葅辣。",
            "藏鞭雏笋纤玉露，映叶乳茄浓黛抹。",
            "已残枸杞只留枿，晚种莴苣初生甲。",
            "南来食鱼忘肉味，久思吾土牛羊茁。",
            "软炊一饱老有味，痛饮百壶今不说。",
            "蒲团斋罢欠伸时，自觉少年心解脱。"
        ],
        "title": "秋蔬",
        "id": "2e57db0d-21bd-436f-a425-92d02e32fabd"
    },
    {
        "author": "张耒",
        "paragraphs": [
            "瓜洲萧索秋江渚，西风江岸残红舞。",
            "津亭永夜守青灯，客睡朦胧听江雨。",
            "青罇晓酌遣怀抱，但恨鬰鬰将谁语。",
            "敲门忽得故人书，洗手开缄见眉宇。",
            "蜂儿肥腻愈风痹，木瓜甘酸轻病股。",
            "铦锋皓管见还愧，老去笔砚生尘土。",
            "北归飘泊亦何事，篙工已束横江橹。",
            "天寒应客太昊墟，当遣何人具鸡黍。"
        ],
        "title": "瓜洲谢李德载寄蜂儿木瓜笔",
        "id": "0b1779f4-6a01-4d27-b918-e4fd2deb4513"
    },
    {
        "author": "张耒",
        "paragraphs": [
            "昔者与兄城南邻，未省一日不相亲。",
            "谁令僦舍得契阔，此事我每怀古人。",
            "逾旬寒热不可说，遍体戢戢生赤鳞。",
            "是身非有病亦幻，调御未伏犹酸辛。",
            "布衾蒙头但欲睡，瞥见檐雪如飞尘。",
            "岂无杯杓与酬酢，口舌未肯亲芳醇。",
            "平生相逢百不问，斗酒倒尽纔逡巡。",
            "崎岖行世得皆妄，嵬峨就醉事最真。",
            "残年峥嵘欲无日，晴云浩荡已有春。",
            "柳黄梅破最佳绝，京兆羔酒仍殷懃。"
        ],
        "title": "赠晁二",
        "id": "e8bda187-e22e-47e5-a5c2-d376ea741763"
    },
    {
        "author": "张耒",
        "paragraphs": [
            "中山士马如云屯，号令惟觉将军尊。",
            "熊旗犀甲罗左右，金钲鸣鼓喧朝昏。",
            "少年畎亩老为将，谁能复记躬耕村。",
            "东坡先生事业异，道岐不得安修门。",
            "眼前富贵念不起，惟有山林劳梦魂。",
            "榛中奇石安至此，坐蒙湔洗见本根。",
            "奔流骤浪势万里，至画乃扫笔墨痕。",
            "黄牛三峡固细事，赤壁长江何足论。",
            "能令万古蛟蜃怪，么么入此玻璃盆。",
            "扁舟独往则不可，平生致君言具存。"
        ],
        "tags": [
            "长江"
        ],
        "title": "和定州端明雪浪斋",
        "id": "fb1d5dc0-a3ae-4a5f-999c-795ab7a52c1d"
    },
    {
        "author": "张耒",
        "paragraphs": [
            "山羊卷酥如切玉，翦毛胡羊花作肉。",
            "烛前醉客淋漓时，山泉更煮如珠粟。",
            "深泥三尺归不记，日到床前初睡足。",
            "尔来七日战寒热，朝饭斋糜不盈掬。",
            "客来但办君且去，卧听涓涓雪消屋。",
            "因山事严京兆出，十驿人人如在目。",
            "驼裘便面行野时，晴郊已动陈根绿。"
        ],
        "title": "某寒热伏枕已数日忽闻车骑明当接顿睡中得韵语数句上呈四丈龙图兼记至日之饮",
        "id": "388d4f79-90e3-422b-8acc-800febe7585a"
    },
    {
        "author": "张耒",
        "paragraphs": [
            "应之风骨世绝伦，濯濯芳柳当青春。",
            "琼瑶冰雪照一坐，我恐子是神仙人。",
            "十年声名望不见，一日邂逅情相亲。",
            "安仁白璧绝瑕玷，宗之玉树无埃尘。",
            "襟清胸明遇事敏，西河旧政传诸民。",
            "县门高开吏束手，讼至立决如有神。",
            "别君还家恍如失，咫尺莫见徒为邻。",
            "会期残春再携手，满引大釂无辞频。"
        ],
        "title": "赠晁十七",
        "id": "8dc95e62-078f-40ee-adc3-5d94bb3c5622"
    },
    {
        "author": "张耒",
        "paragraphs": [
            "忆昔胡来动河朔，渡河饮马吹胡角。",
            "澶渊城下冰载车，边风萧萧千里余。",
            "城上黄旗坐真主，夜遣六丁张猛弩。",
            "雷惊电发一矢飞，横射胡酋贯车柱。",
            "犬羊无踪大漠空，归来封禅告成功。",
            "自是干坤扶圣主，可能功业尽莱公。"
        ],
        "title": "听客话澶渊事",
        "id": "d90d362c-e398-4ba4-8d7f-f6b49029ae87"
    },
    {
        "author": "张耒",
        "paragraphs": [
            "南风吹麦麦穗好，饥儿道上扶其老。",
            "皇天雨露自有时，尔恨秋成常不早。",
            "南山壮儿市兵弩，百金装剑黄金缕。",
            "夜为盗贼朝受刑，甘心不悔知何数。",
            "为盗操戈足衣食，力田竟岁犹无获。",
            "饥寒刑戮死则同，攘夺犹能缓朝夕。",
            "老农悲嗟泪沾臆，几见良田有荆棘。",
            "壮夫为盗羸老耕，市人珠玉田家得。",
            "吏兵操戈恐不锐，由来杀人伤正气。",
            "人间万事莽悠悠，我歌此诗闻者愁。"
        ],
        "title": "和晁应之悯农",
        "id": "23a54698-aeef-488e-8fc4-3e2660325e5f"
    },
    {
        "author": "张耒",
        "paragraphs": [
            "止酒正似塞决河，厚积薪刍傅砂砾。",
            "坚牢不使见蚁漏，一线纔通便奔激。",
            "莫轻弱箭不穿缟，转眼已惊牛弩射。",
            "我今止酒用此法，目前逾月无涓滴。",
            "情钟我辈独痛制，慧通则流那可测。",
            "惩羹端是合吹虀，用玉无疑初谏漆。",
            "脾干胃燥生未省，黄姥无聊怨岑寂。",
            "不忧羣饮恼姬翁，但畏独醒嘲楚客。",
            "茫然自恻还自笑，一身心口相仇敌。",
            "何妨二竖即奔忙，不废三婴更滋泽。",
            "平生杯杓不挂眼，一饮便须论斗石。",
            "低心伏老慎勿痴，此身何啻千金值。"
        ],
        "title": "止酒赠郡守杨瓌宝",
        "id": "0cd46f36-08d9-4799-a607-b949ee935384"
    },
    {
        "author": "张耒",
        "paragraphs": [
            "毕子谈锋不可摧，捷若急电飞霆雷。",
            "老儒宿学不敢较，左右戈戟纵横排。",
            "文如翻河注浩渺，学有要会穷根荄。",
            "眼看青云不着脚，决去得邑穷山隈。",
            "汉家封疆际四海，琛赆万里连翩来。",
            "西河故地独何事，礼乐旧俗遭狼豺。",
            "包藏隠忍非一日，兽子未可仁心怀。",
            "英雄天子命世主，抚剑震怒风雷回。",
            "马如屯云士如虎，万车载甲如崔嵬。",
            "岂惟俘斩复境土，誓剖巢穴穷卵胎。",
            "除书命子参漕府，国有大事须羣才。",
            "男儿功业在勤苦，莫惜沙塞冲尘埃。",
            "御戎旧策子所习，胸臆请为将军开。",
            "封侯报国在今日，赠行满举黄金杯。"
        ],
        "title": "送毕公叔奉诏赴陕西",
        "id": "9aa5753c-32fa-4828-8560-15d57fd469a8"
    },
    {
        "author": "张耒",
        "paragraphs": [
            "石棱如刀不容步，上挽垂藤下无路。",
            "风寒雨滑徒旅愁，舍马杖藜泥没屦。",
            "跻攀颠坠不容发，目眩心寒惊反顾。",
            "亦知垂堂有遗戒，身仰微官欲谁愬。",
            "萧萧茅屋映绝壁，门外汩汩清泉注。",
            "解衣就火不能暖，旋拾山薪伐溪树。",
            "山翁生未食酰醢，脱粟寒蔬度朝暮。",
            "人间平地固不少，何用崎岖守磨兔。",
            "秋声四起山霭夕，坏屋疏篱睡无处。",
            "披裘结束相劝归，过尽重云下山去。"
        ],
        "title": "九月十二日入南山憩一民舍冒雨炙衣久之",
        "id": "5e175b5b-14d1-47d1-99e4-c641c8955380"
    },
    {
        "author": "张耒",
        "paragraphs": [
            "挟弓持矛八人者，暮出永宁循白马。",
            "袁村饮酒呼主翁，主翁仓皇问以弓。",
            "朝饭南山民献彘，主人赠刀其姓李。",
            "道逢两夫捕鹰隼，胁之以威使从己。",
            "晚投民居迫之馈，坐有三夫愿从事。",
            "其徒新故十有三，驱使两夫前探伺。",
            "谍知小水无徼巡，弯弓长呼苍市门。",
            "传声市人恣诱胁，扰扰坐致几千人。",
            "一盗登床坐而视，四盗执兵环以卫。",
            "八夫露刃入民居，敛聚金珠致之帅。",
            "搜罗抉剔凡八户，淫污妇女累其主。",
            "烹羊致酒来纷纷，钱币满前随赐与。",
            "一盗扬声集市人，我怜市人常苦贫。",
            "居民积财尚余羡，恣尔攫取舍无嗔。",
            "市人听令喜且舞，肩负囊担谁复数。",
            "须臾散去闾里空，犬逝鸡逃无敢语。",
            "八盗连谋诏其五，为我鸣金南取路。",
            "人闻金声谓盗南，八盗西驰下山去。",
            "长吏飞书呵有司，坐欲捕获如吾期。",
            "洛阳大牓如匹帛，一百万钱赏能获。",
            "一朝两卒扣吾门，自言有密人不闻。",
            "我知小鼠羣偷地，二盗今居洛之涘。",
            "立呼吏兵给戈弩，期以朝擒夜驰去。",
            "可怜鼠子不知逃，犹复持矛起相拒。",
            "一士挥刀身首离，复取傍盗如携儿。",
            "八夫获二亡其六，尽取党人付诸狱。"
        ],
        "title": "八盗",
        "id": "a79f94d7-557f-4821-a39c-70f31c3f91c7"
    },
    {
        "author": "张耒",
        "paragraphs": [
            "樯竿日日春风转，渺渺孤舟数家县。",
            "朝来雨暗隔淮村，白浪卷沙吹断岸。",
            "渡头杨柳湿青青，桥下涓涓野水生。",
            "满尺白鱼初受钓，断行归雁故能鸣。",
            "平生行止任迟速，篷底欠伸朝睡足。",
            "从来江海有前约，老去尘埃无可欲。",
            "晓天暖日生波光，桃杏家家半出墙。",
            "春日春波好相待，短帆轻橹可须忙。"
        ],
        "title": "淮阴阻雨",
        "id": "408c6060-fcea-49bf-95f4-3b06859214d4"
    },
    {
        "author": "张耒",
        "paragraphs": [
            "世人怪韩生，画马身苦肥。",
            "干宁忍不画骥骨，当时厩马君未知。",
            "开元太平国无事，战马卷甲饱不骑。",
            "玉关橐驼通万里，长安第宅连诸姨。",
            "笙歌锦绣遍一国，六龙长闲空食粟。",
            "霜甜秋草沙苑游，日暖春波渭川浴。",
            "脽圆腰稳目生光，细尾丰膺毛帖肉。",
            "珠鞍玉镫骄不行，岂有尘埃侵四足。",
            "韩生丹青写天厩，磊落万龙无一瘦。",
            "岂知车下骨如墙，饥食草根刺伤口。",
            "君家古图纔半身，千里腾骧已有神。",
            "回身侧顾不无意，剪鬃络头嗟失真。",
            "君不见太宗战马拳腹毛，身骑此马缚羣豪。",
            "龙虎精神金鼓气，岂有闲地供脂膏。",
            "至今画图快胸臆，想见虬须亲破贼。",
            "那知但爱厩中肥，渔阳筋脚蹄如石。",
            "神驹入水随烟云，蜀山石路无行人。",
            "六骥悲鸣足流血，骑骡遗事一酸辛。"
        ],
        "title": "萧朝散惠石本韩干马图马亡後足",
        "id": "2d007b99-6f5f-441e-8e58-04280f7d8c7f"
    },
    {
        "author": "张耒",
        "paragraphs": [
            "老知山林等朝市，扁舟谁能问行止。",
            "长淮十日浪吹沙，春风正搅骊龙睡。",
            "幽人软语破永日，冲泥携手林间寺。",
            "坐中知兄病当已，眉宇氤氲有佳气。",
            "华池神酒不用醒，人生和畅自忘形。",
            "扶持阴德鬼神在，洗除世缘烦恼轻。",
            "东来自惭双鬓改，相逢独觉两眼明。",
            "论诗尚爱淡生活，学道久叹闲名声。",
            "嗟我尘埃费昏旦，补刖自怜闻道晚。",
            "还丹欲问仆仆仙，一庵更伴腾腾睡。",
            "春阴夜薄月朦胧，剧谈烛尽樽亦空。",
            "他日重逢庞处士，可能犹与世人同。"
        ],
        "title": "次韵君复七兄见赠",
        "id": "e0488b75-3eb8-4d93-891e-4d3bd3c15a2e"
    },
    {
        "author": "张耒",
        "paragraphs": [
            "舸𦩆大艑来何州，翩翩五两在船头。",
            "淮边落帆汴口宿，桥下连樯南与北。",
            "南来北去何时停，春水春风相送迎。",
            "沙岸飞鸥旧相见，短亭杨柳不无情。",
            "清歌一曲主人酒，主人寿客客举手。",
            "明日酒醒船鼓鸣，沙边破堠不知名。",
            "行人十里一回首，云边犹有塔亭亭。"
        ],
        "title": "离泗州有作",
        "id": "3ce8e0d7-e728-4932-b9c0-813a6059e23e"
    },
    {
        "author": "张耒",
        "paragraphs": [
            "居人怜客千里来，扫堂为客致酒杯。",
            "夜阑再拜客辞去，尊前美人不成舞。",
            "阳关八叠倒玉船，销魂此地自年年。",
            "船头旗竿船尾柂，南游江海北长安。",
            "长亭出城十余里，柳边人家饭游子。",
            "少年此地几经过，白头相逢可奈何。"
        ],
        "title": "汴上观迎送有感",
        "id": "112e7053-e920-4ff2-a774-97106b4add4e"
    },
    {
        "author": "张耒",
        "paragraphs": [
            "荒凉城南奉先寺，後宫美人棺葬此。",
            "角楼相望高起坟，草间栢下多石人。",
            "秩卑焚骨不作冢，青石浮屠当丘垄。",
            "家家坟上作享亭，朱门相向无人声。",
            "树头土枭作人语，月黑风悲鬼摇树。",
            "宫中养女作子孙，年年犊车来作主。",
            "废后陵园官道侧，家破无人扫陵域。",
            "官家岁给半千钱，街头买餠作寒食。"
        ],
        "title": "奉先寺",
        "id": "0ed50c10-c9ba-4eca-af49-1b69450459fc"
    },
    {
        "author": "张耒",
        "paragraphs": [
            "程侯治楚我独知，去时民作婴儿啼。",
            "归来明光见天子，还把一节来江西。",
            "年来屡下宽大诏，赤子未免寒与饥。",
            "恩如忧病政如药，知病无药何由治。",
            "朝廷法度寄吏手，付授得所乃合宜。",
            "事如黑白初易睹，敢以容悦相蒙欺。",
            "此行委寄意不浅，列城数十受指挥。",
            "任官轻外最弊法，省阁无补真何为。",
            "遥知敏手多暇日，不废樽俎环蛾眉。",
            "从君多乞歙州纸，岁晏天禄供吟诗。"
        ],
        "title": "送程德孺赴江西",
        "id": "e447a45b-9a8d-407b-8a5d-ef3d01fef969"
    },
    {
        "author": "张耒",
        "paragraphs": [
            "平生杜公贤弟兄，北州人物家法称。",
            "儿童服膺今见面，温润圭璧清霜冰。",
            "胸中诗书不见试，鬓发欲白论邦刑。",
            "用违所长众不可，公犹谈笑气甚平。",
            "人才之难万冀一，一士其重九鼎轻。",
            "典签不废吟拥鼻，所叹虚席何人登。",
            "临蕃千骑亦不恶，聊以余力苏疲氓。",
            "霜清水落鱼泼剌，万瓮沸响新醪倾。",
            "东秦山河太守贵，长安歌舞新曲成。",
            "正须昼夜快作乐，舍人促公归治行。"
        ],
        "title": "送杜君章守齐州",
        "id": "52e5b380-517d-4fc3-bd5a-71dd769fd241"
    },
    {
        "author": "张耒",
        "paragraphs": [
            "将军好书如郄縠，文史随船三万轴。",
            "吟诗坐啸士贾勇，不学虎头飞食肉。",
            "念昔先君得佳句，归见儿童诧珠玉。",
            "乖离存没偶不死，十年遇公拜还哭。",
            "堂堂山西忠勇後，凛凛典刑在眉目。",
            "总戎南下聊复尔，健虏黠羌要颇牧。",
            "戈船水犀士扼虎，三江太湖浪翻屋。",
            "丈夫为将亦不恶，寂寞扬雄老天禄。"
        ],
        "tags": [
            "太湖"
        ],
        "title": "送刘季孙赴浙东",
        "id": "61a2ba61-4a9b-49d1-8449-47558c3cf77d"
    },
    {
        "author": "张耒",
        "paragraphs": [
            "长安暮冬雪如山，坚冰错落于其间。",
            "八荒一云同惨淡，北海怒回江海翻。",
            "老人此时不复出，闭户燃薪守蓬荜。",
            "忽忆去年淮上舟，有客致酒颇豪逸。",
            "三更堂下霜折木，坐上美人鸣宝瑟。",
            "人生有情亦可怜，明眸皓齿如眼前。",
            "主人金章作尘土，烟飞星散江南天。",
            "知非蘧公时一叹，读书梅叟并萧然。",
            "百年万事费排遣，软语须问东家禅。"
        ],
        "title": "寒夜拥炉有怀淮上",
        "id": "c154e68d-f77d-466a-83cb-0dc29fb30029"
    },
    {
        "author": "张耒",
        "paragraphs": [
            "西方金仙千岁身，天上伐木役天人。",
            "阎浮檀光照世界，作此无量胜妙因。",
            "九龙宝地赤精宅，涌出宫殿压风轮。",
            "化人南来为守护，震动六种走鬼神。",
            "锦幪老人常住世，燕坐说法无冬春。",
            "故人萧公作尘土，白莲花叶光如新。",
            "妙道无边世眼窄，真心遍通人智贫。",
            "可怜端居弊宇宙，几见疑惑谈伪真。",
            "檐牙森森铁凤啄，殿颜眈眈金兽蹲。",
            "官冷何妨近香火，时容绝胜洗埃尘。"
        ],
        "title": "同鲁直无咎游启圣",
        "id": "a64e8fea-18c3-44e7-90ee-9e721959c38e"
    },
    {
        "author": "张耒",
        "paragraphs": [
            "君不见汉家左辅百万户，里胥夜惊厌桴鼓。",
            "尔来荆棘露沾衣，只有山河阅今古。",
            "邵侯风流华省郎，三十凭熊两开府。",
            "不须闭阁决田讼，多屑石餠羞鱼俎。",
            "东南文章旧人物，莫愧莼羹便酪乳。",
            "仍烦细阅白沙龙，骕骦一骨今何所。"
        ],
        "title": "送邵郎中守同州",
        "id": "6b9256a7-4072-4b71-8aad-4428617d1715"
    },
    {
        "author": "张耒",
        "paragraphs": [
            "酸寒杜陵老，痛饮遗身世。",
            "云安小县曲米春，遥知美味无多子。",
            "犹令此老气如虎，傲兀几以醉为异。",
            "争知侯家美酒如江湖，金铛犀杓与之俱。",
            "玉壶晓倾春水决，银槽夜滴秋雨疏。",
            "主人文章足宾客，许致曲生来坐侧。",
            "三杯脱帽我家风，渴如旱田占雨虹。",
            "冷官如瓶君未见，腹惟贮水冰生面。",
            "鸣鞭走送烦驺辔，坐对朝寒北风起。",
            "未欲烦公大作燕，老夫自斟看深浅。"
        ],
        "title": "王都尉惠诗求和逾年不报王屡来索而王许酒未送因次其韵以督之",
        "id": "dd2ae9b3-45e3-46dc-8a88-fc76ec682638"
    },
    {
        "author": "张耒",
        "paragraphs": [
            "蒲萄盘屈如修蛇，春来蛰起纾横斜。",
            "延之升架鳞甲动，旧枿粲粲生光华。",
            "盘堆马乳未敢望，殷勤灌溉意非他。",
            "要听暑雨鸣大叶，窗间致榻围青纱。",
            "年来幽淡亦有趣，自值花草占萌芽。",
            "奔波玄德老不遂，正尔种菜岂不佳。",
            "犹嫌尚遣儿辈觉，方食失匕徒惊嗟。"
        ],
        "title": "架蒲萄",
        "id": "72abff30-15c7-4bd9-8946-945f5221e92d"
    },
    {
        "author": "张耒",
        "paragraphs": [
            "五更闻钟自惊起，坐守残灯具冠履。",
            "昏昏睡眼正团花，独爱当庭月如水。",
            "强驱睡味谁不仁，漠漠黑甜留两眦。",
            "忽惊左掖涨风埃，已起上阁锵环佩。",
            "平明原庙焕金碧，饥投散幕走寒饵。",
            "纷纷仆仆酸两胫，肉食当然贱何事。",
            "走马回家百不问，扫榻伸腰真有味。",
            "起来炊熟日亭午，槐叶新成庭覆翠。",
            "翻书弄翰老自笑，饱食安眠计难遂。",
            "古来高士不入城，肯听鸡鸣踏朝市。"
        ],
        "title": "叙十五日事",
        "id": "d0d9b763-7034-4647-8033-70ffc65ad343"
    },
    {
        "author": "张耒",
        "paragraphs": [
            "我来之初季春月，门外李花如积雪。",
            "杜门燕坐度长夏，庭树秋风忽骚屑。",
            "西驰大火不复燎，急雨凄风争应节。",
            "紫貂暴日知有待，画扇依墙将怨别。",
            "蒸云积潦渐收拾，恶木烦芜稍摧折。",
            "不知此事谁主张，跃马奔车忽回辙。",
            "嗟予行世蹈坎埳，仅免豺狼膏齿舌。",
            "三年闭户饿江岛，脱粟无余衣百结。",
            "近者皇天忽悔祸，雨施云行咸澡雪。",
            "复官还职遍海内，争脱囚冠鸣佩玦。",
            "老夫龙钟众人後，一舸循江信沿涉。",
            "风波历尽见故乡，亲友相逢惊白发。",
            "道人已老见我喜，静扫高堂容憩歇。",
            "佛龛日近得香火，僧饭时容供粗粝。",
            "读书小技漫勤苦，安禅大观无分别。",
            "久便闲放轻禄利，已脱忧危傲缧绁。",
            "天时进退古不忒，人事兴衰今屡阅。",
            "酒浓村店足斟酌，鱼美长淮恣哺啜。",
            "从今万事付天工，致安民庶看夔契。"
        ],
        "title": "淮阴太宁山主崇岳逮与予诸父游今年七十余耳目聪明筋力强壮奉戒精苦禅诵不辍闻予自黄归欣然空所居而相延日与之语或寂然相对终日使人之意消也因赋此诗",
        "id": "8a7f31b2-bba4-44f7-bc87-a0a20e610a6b"
    },
    {
        "author": "张耒",
        "paragraphs": [
            "今晨风日何佳哉，南极老人度岭来。",
            "此翁身如白玉树，已过千百大火聚。",
            "望天留之付真主，世间毒烈计已误。",
            "柯山潘子应鼓舞，与子异时从杖屦。"
        ],
        "title": "闻子瞻岭外归赠邠老",
        "id": "4ea751cb-e98f-420c-8ca0-8c07ba35d2f7"
    },
    {
        "author": "张耒",
        "paragraphs": [
            "灵均不醉楚人醅，秋兰蘼芜堂下栽。",
            "九江仙人弃家去，吴市不知身姓梅。",
            "东坡先生送二子，一丘便欲藏崔嵬。",
            "脱遗簪笏玩杖屦，招揖鱼鸟营池台。",
            "西山寂寥旧风月，百年石樽埋古埃。",
            "洗樽致酒招浪士，荒坟空余黄土堆。",
            "但传言语古味在，一勺玄酒藏山罍。",
            "邓公叹息为摩抚，重刻文字苍崖隈。",
            "五年见尽江上客，两屐踏遍空山苔。",
            "谢公富贵知不免，醉眼来为苍生开。",
            "长虹一吐谁得掩，六翮故在何人摧。",
            "横翔相与顾鸿雁，宝剑再合张与雷。",
            "山猿涧鸟汝勿怨，天遣两公聊一来。",
            "岂如屈贾终不遇，诗赋长遣後人哀。"
        ],
        "title": "次韵苏公武昌西山",
        "id": "cc61e670-6b97-4aa8-a64d-08a01c8237a5"
    },
    {
        "author": "张耒",
        "paragraphs": [
            "元和才子悲流落，一听琵琶谓天乐。",
            "青衫裛泪作长歌，谁取篇章和宫角。",
            "谯东夜久行人稀，卧闻此歌歌者谁。",
            "歌侣旧时人不见，举头欲听泪双垂。",
            "画堂青琐春无事，几听此歌还几醉。",
            "东风桃李作黄埃，宝箧尘昏谱闲字。",
            "一声一听一情伤，未老应知几断肠。",
            "展转曲终灯烬落，荒城寒月夜飞霜。"
        ],
        "title": "宿谯东逆旅夜闻歌白公琵琶行",
        "id": "334e15c9-c2ea-41fb-9333-3ad286e3cd6d"
    },
    {
        "author": "张耒",
        "paragraphs": [
            "王孙憔悴食无肉，天遣枯肠出双玉。",
            "荒园夜饮供一醉，仙物无乃遭轻辱。",
            "王孙高名满天下，剸脍龙蛟刀几熟。",
            "眼高不为小物变，采掇仅同葵薤属。",
            "怜君十年清颍客，年少未甘窥药录。",
            "再逢灵药慎勿轻，不死问君安可独。"
        ],
        "title": "赵德麟有诗言过万寿县得玉芝乃以供一醉之味按道书凡芝皆神仙上药无乃轻用之乎",
        "id": "887807ed-5764-4b46-8bd2-1ea0254381ed"
    },
    {
        "author": "张耒",
        "paragraphs": [
            "堂中宴坐不妄出，堂外青春去如失。",
            "小园十步绿如云，一时桃李事已毕。",
            "犹有荼蘼数朵在，未觉尘沙污玉质。",
            "金沙格俗终可怜，腻白娇红如欲滴。",
            "老夫睡起听山禽，竹间林外纷嘲啧。",
            "笋生渐惬子猷愿，梅熟未邀朱老吃。",
            "翻书只作随睡具，倾壶屡进忘忧物。",
            "今春风雨稍依节，上田麦穗过数尺。",
            "但知洗眼看世涂，莫厌终身守蓬荜。"
        ],
        "title": "东园",
        "id": "fc4bd2f3-dc8d-4989-a66c-d77790613161"
    },
    {
        "author": "张耒",
        "paragraphs": [
            "韩筋柳骨世不闻，翟公笔力回千钧。",
            "十年声名满四海，淮阳邂逅双朱轮。",
            "老翁空疏亦何有，察公于我意甚真。",
            "高谈亹亹云汉上，一扫阘茸如灰尘。",
            "夜光明月不计数，坐使衰弊生精神。",
            "恨无金玉相报答，还家三叹嗟我贫。",
            "青灯论文夜未分，晓闻门外送使君。",
            "问君舍此去安往，紫皇诏归侍玉宸。",
            "锋铓发硎断犀象，好为明主裁丝纶。",
            "论思献纳乃其职，况公之意常在民。",
            "追还三代旧风采，主以事实致此文。",
            "圣君贤相有美意，笔端与物为阳春。"
        ],
        "title": "送翟公巽赴中书舍人",
        "id": "fb5350e5-b119-4ccd-9009-321d75074def"
    },
    {
        "author": "张耒",
        "paragraphs": [
            "谁从西域移佳蔬，遍植中原葵苋俱。",
            "清霜严雪冻不死，寒气愈盛方芳敷。",
            "贯金锐箭脱秋竹，剪罗巧带飘华裾。",
            "中含金气抱劲利，穿涤炎热清烦纡。",
            "老人食贫贪易得，大釜日煮和甘腴。",
            "饭炊香白煮餠滑，一饱尽钵无赢余。",
            "空厨萧条烟火冷，可但食客歌无鱼。",
            "男儿五鼎食固美，当念就镬还愁吁。"
        ],
        "title": "波棱乃自波陵国来盖西域蔬也甚能解面毒予颇嗜之因考本草为作此篇",
        "id": "4d57bf81-fa54-44a3-870d-8cef82a51549"
    },
    {
        "author": "张耒",
        "paragraphs": [
            "城头月落霜如雪，楼头五更声欲绝。",
            "捧盘出户歌一声，市楼东西人未行。",
            "北风吹衣射我餠，不忧衣单忧餠冷。",
            "业无高卑志当坚，男儿有求安得闲。"
        ],
        "title": "北邻卖餠儿每五鼓未旦即遶街呼卖虽大寒烈风不废而时略不少差也因为作诗且有所警示秬秸",
        "id": "c1ca3fe9-0252-4990-b842-1805a668086e"
    },
    {
        "author": "张耒",
        "paragraphs": [
            "忆昨戊午寄东都，人事纷纷相见疏。",
            "补官洛阳我西走，君理舟楫归江湖。",
            "往来相失顷刻尔，坐使一别三年余。",
            "他乡满眼非故旧，南北耿耿无音书。",
            "福昌古邦废已久，莽莽榛棘藏麕鼯。",
            "空宫萧条唐旧路，古堞断续韩遗墟。",
            "商顽余民俗未泯，习尚凶犷羞为儒。",
            "高堂尘埃坐无客，虽复强接非欢愉。",
            "嗟君尚复记忆我，两得书札何勤劬。",
            "最後新诗意不浅，知君过我山阳居。",
            "人间翩翩轻薄子，交友暂尔久则渝。",
            "欢欣忧患心不易，我视一世无君如。",
            "念昔登科各年少，君中第一名传呼。",
            "春风朝游踏广陌，夜雨纵饮倾金壶。",
            "当时意气今在否，十年我困官庭趋。",
            "君宜腾达上寥廓，何乃失足遭崎岖。",
            "人生难必但如此，付委造物随所驱。",
            "得之几何失未损，七尺可贵惟吾躯。",
            "洛川春风来已久，桃李次第争芬敷。",
            "登临想君不可见，梦逐流水游东吴。",
            "东吴旧游我所乐，饮有美酒烹有鱼。",
            "何当相逢两披豁，摆落万累无嗟吁。"
        ],
        "title": "寄余五十五",
        "id": "a5498220-5ffa-4daa-a6d6-24a5d77b7378"
    },
    {
        "author": "张耒",
        "paragraphs": [
            "炎暑战已定，清秋当抗衡。",
            "碧云生雁思，幽草见蛩情。",
            "晒麦村墟静，观书枕簟清。",
            "谁能酌玄酒，来破屈原醒。"
        ],
        "title": "从黄仲闵求友于泉",
        "id": "35aa7c6b-9e7d-4783-94e0-f1f2f96f77d4"
    },
    {
        "author": "张耒",
        "paragraphs": [
            "清洛西风急，遥知故国秋。",
            "羁游成岁月，疏放合淹留。",
            "地迥惊身老，山高更旅愁。",
            "登临有词赋，不减在荆州。"
        ],
        "title": "清洛",
        "id": "fba91dc0-9788-428d-86b6-25e05d1d1d5e"
    },
    {
        "author": "张耒",
        "paragraphs": [
            "落日西风急，空山客独惊。",
            "夕云寒不动，秋水暮多声。",
            "粟厌周人饭，莼思故国羹。",
            "南飞有征雁，羡尔羽毛轻。"
        ],
        "title": "落日",
        "id": "1625194e-2887-42ac-8be2-68e834613f4e"
    },
    {
        "author": "张耒",
        "paragraphs": [
            "劳苦陈夫子，欣闻病肺苏。",
            "席门迁次数，僧米乞时无。",
            "旨蓄亲庖急，青钱药裹须。",
            "我场方不给，何以絷君驹。"
        ],
        "title": "赠陈履常",
        "id": "28181dda-fd4b-49e1-9d25-eb36315dadc8"
    },
    {
        "author": "张耒",
        "paragraphs": [
            "萧条安化驿，倦客思悠哉。",
            "积水连天阔，青山送客来。",
            "疏篱风卷叶，败屋雨生苔。",
            "寄语淮阳旧，人今放逐回。"
        ],
        "title": "至安化驿先寄淮阳故人",
        "id": "7b6132f1-3880-437e-b265-e8a2adddc23f"
    },
    {
        "author": "张耒",
        "paragraphs": [
            "绿衮溶溶日，红飞寂寂春。",
            "青山今古事，芳草去来人。",
            "歌吹酒家市，帆樯贾客津。",
            "谁云绝胜地，登眺更伤神。"
        ],
        "title": "发金陵折柳亭二首  其一",
        "id": "70526e8b-fa0b-4a0e-8257-965cad6ff757"
    },
    {
        "author": "张耒",
        "paragraphs": [
            "桃李蕃晴日，江山秀晚春。",
            "孤舟多病客，长道未归人。",
            "豪俗竞行乐，倦游慵问津。",
            "南山还暮雨，疑有楚台神。"
        ],
        "title": "发金陵折柳亭二首  其二",
        "id": "faca78f8-a0bb-46d0-9573-2b182db0c616"
    },
    {
        "author": "张耒",
        "paragraphs": [
            "陨叶鸟不顾，枯茎虫莫吟。",
            "野荒田已获，江暗夕多阴。",
            "夜语闻山雨，无眠听楚砧。",
            "敝裘还补绽，披拂动归心。"
        ],
        "title": "秋日",
        "id": "efde6b2e-dd04-4a75-8d69-0f3409b58c3e"
    },
    {
        "author": "张耒",
        "paragraphs": [
            "丛桂仙君子，小山幽处芳。",
            "□□□鄙素，汉殿略涂黄。",
            "有客怜衰病，新醅许撇尝。",
            "并将尘外物，助我北窗凉。"
        ],
        "title": "次韵斯举送岩桂新酿",
        "id": "282b080b-a6c7-42b5-806e-e30bae907d49"
    },
    {
        "author": "张耒",
        "paragraphs": [
            "积雨陂塘秀，南风蒿艾肥。",
            "乌犍立横陇，白鸟下深畦。",
            "云木叫杜宇，晓林啼竹鸡。",
            "平生倦游兴，頼有浊醪携。"
        ],
        "title": "发安州作",
        "id": "cb2d51fa-8a98-49e0-abf2-4a5200ac1254"
    },
    {
        "author": "张耒",
        "paragraphs": [
            "浩浩自太古，洋洋灌百川。",
            "深将一源润，首出万峰巅。",
            "晴浴岱宗日，香通华岳莲。",
            "应有真仙子，挥榜上青天。"
        ],
        "tags": [
            "泰山",
            "华山"
        ],
        "title": "赋得瀑布",
        "id": "b312999b-d52c-4f93-8afd-00dc001b8b3c"
    },
    {
        "author": "张耒",
        "paragraphs": [
            "江城寒食近，风雨作轻寒。",
            "花落已可惜，春衣犹怯单。",
            "畏人成不出，已老自无欢。",
            "沽酒金明道，回头十五年。"
        ],
        "title": "江城",
        "id": "7ad2bc28-1156-4848-a297-2cd87d90cb37"
    },
    {
        "author": "张耒",
        "paragraphs": [
            "金塔青冥上，孤城苍莽中。",
            "浅山寒带水，旱日白吹风。",
            "人事剧翻手，生涯真转蓬。",
            "高眠待春涨，鲑菜伴南公。"
        ],
        "title": "都梁亭下",
        "id": "9c1e551e-d9c6-47ea-b4ea-4fa0838a2ced"
    },
    {
        "author": "张耒",
        "paragraphs": [
            "有道隠屠钓，仁廉非偶然。",
            "倾筐出紫鳜，挥手谢青钱。",
            "昔有离骚客，名高楚国贤。",
            "独醒遭尔笑，吾幸醉终年。"
        ],
        "title": "过孝感县十里所望一土山下有渔舟呼之不来委舟负鱼径去不顾俄有一舟不待呼自拏舟直前取舟中美鱼致之求价甚贱予倍与之值卒辞倍值而去予语之曰尔不待招而赴人之求仁也售不求厚价廉也子岂有道者乎兹楚境也昔有劝屈大夫以餔糟啜醨者岂非子耶为作一篇",
        "id": "31476a40-aa61-4eb2-9623-1d44f7982d79"
    },
    {
        "author": "张耒",
        "paragraphs": [
            "自嗟为客久，羁旅过淮时。",
            "雪野挑蔬瘦，霜天暖酒迟。",
            "流年下坡毂，万事一枰棋。",
            "异日怀陈迹，孤舟近古祠。"
        ],
        "title": "二月三日舣舟徐城戏呈戚郎",
        "id": "a9f34526-5857-426d-97db-b46415d4c357"
    },
    {
        "author": "张耒",
        "paragraphs": [
            "陈迹不可访，旧游三十年。",
            "相逢非故物，大半已沈泉。",
            "世界扬尘海，浮生不系船。",
            "老人无固必，醉即掩篷眠。"
        ],
        "title": "重到临淮寿圣院",
        "id": "9439ddf3-7b8b-4a85-ab1b-b603f55a61e4"
    },
    {
        "author": "张耒",
        "paragraphs": [
            "树色未啼鸟，桨声初度航。",
            "客灯青映壁，城角冷吹霜。",
            "飘泊年来甚，羁游情易伤。",
            "年丰清颍尾，吾计亦差良。"
        ],
        "title": "舟中晓思",
        "id": "fbfcdf8d-f071-458a-81a6-f6db0222a4a0"
    },
    {
        "author": "张耒",
        "paragraphs": [
            "水翼飞栖定，连樯宿暝烟。",
            "苇风惊客梦，江月伴人眠。",
            "多病闲偏乐，苦吟愁易牵。",
            "渔郎尔何恨，终夕独鸣舷。"
        ],
        "title": "将至汉川夜泊",
        "id": "eeaf97f0-05a9-4286-a2bf-2142d4c6bae2"
    },
    {
        "author": "张耒",
        "paragraphs": [
            "少别老相见，无言空惘然。",
            "功名属多病，诗酒乐衰年。",
            "釜厌颜公粥，囊须赵壹钱。",
            "归装何日办，嵩少好林泉。"
        ],
        "title": "酬同年徐正夫司户时欲卜筑嵩洛间",
        "id": "d6699dfc-2a92-406e-99a1-e4e5493d7e32"
    },
    {
        "author": "张耒",
        "paragraphs": [
            "何处春深好，春深禅宿家。",
            "茶炉寒夙火，佛案晓添花。",
            "坏宅无妖火，通途有宝车。",
            "院深人不到，幡影逐风斜。"
        ],
        "title": "何处春深好二首  其一",
        "id": "e1039642-3b48-42af-a3d3-a8c506dfef79"
    },
    {
        "author": "张耒",
        "paragraphs": [
            "何处春深好，春深居士家。",
            "荒园几畦菜，环堵数株花。",
            "自蜡登山屐，仍驱下泽车。",
            "时时客问字，醉帽任倾斜。"
        ],
        "title": "何处春深好二首  其二",
        "id": "5f53b8e4-aa7d-44ad-8015-9a1e7fc7890e"
    },
    {
        "author": "张耒",
        "paragraphs": [
            "西湖望中潬，能有几多程。",
            "问讯懒不讲，篇章来愈清。",
            "为邦循旧政，把酒忆交情。",
            "祝子过新岁，春风入帝城。"
        ],
        "tags": [
            "西湖"
        ],
        "title": "次韵寄赵伯坚二首  其一",
        "id": "1096e29a-8412-4160-bd76-62574a8bfc79"
    },
    {
        "author": "张耒",
        "paragraphs": [
            "相思何处望，月阁对南堂。",
            "念子犹记我，怀君时举觞。",
            "可能思颍好，端是种花忙。",
            "闲说河阳政，佳哉副所望。"
        ],
        "title": "次韵寄赵伯坚二首  其二",
        "id": "94465b6a-41c4-46aa-b03f-db2ecf10dc5f"
    },
    {
        "author": "张耒",
        "paragraphs": [
            "陋屋秋霖後，荒城落叶中。",
            "坏墙朝插菌，幽草昼闻蛩。",
            "岂是不浪出，直缘无奈慵。",
            "何劳求季主，吾自了穷通。"
        ],
        "title": "陋屋",
        "id": "f03143b8-02b6-4ad1-8a38-ff8404d1dae3"
    },
    {
        "author": "张耒",
        "paragraphs": [
            "长夏百草秀，道旁多野花。",
            "无名自红紫，有意占年华。",
            "灼灼照流水，斑斑上古槎。",
            "中原何日扫，将尔付泥沙。"
        ],
        "title": "道旁花",
        "id": "b6915267-d86a-457a-aa8c-c8de871ec0bd"
    },
    {
        "author": "张耒",
        "paragraphs": [
            "闾里静无事，野塘春水生。",
            "好风时独立，芳草共闲行。",
            "闰月迟春候，轻阴弄晚晴。",
            "邻炊烟火动，下舍晚鸡鸣。"
        ],
        "title": "寺西闲步",
        "id": "b0a4699b-e6be-4a39-9e1f-086c3eec71c2"
    },
    {
        "author": "张耒",
        "paragraphs": [
            "已醒厌厌醉，将开灼灼红。",
            "年年到春日，忽忽遇东风。",
            "暇日如年永，闲愁似酒浓。",
            "时能将醉眼，天际送飞鸿。"
        ],
        "title": "已醒",
        "id": "fef9c05f-fc26-4125-8d82-ffa13328aa78"
    },
    {
        "author": "张耒",
        "paragraphs": [
            "平生山水兴，今夜宿东林。",
            "落日楼殿影，西风钟梵音。",
            "云横山阁迥，雨过虎溪深。",
            "脚力犹堪在，他年当重寻。"
        ],
        "title": "题庐阜官厅壁",
        "id": "3a5dba16-4ad1-4d54-91cb-8b6c9f1967a7"
    },
    {
        "author": "张耒",
        "paragraphs": [
            "萧条古兰若，春日等闲斜。",
            "唧唧初闻燕，怱怱又过花。",
            "旧游都似梦，到处即为家。",
            "把酒听莺处，羁怀感岁华。"
        ],
        "title": "今早将饮酒闻莺有感",
        "id": "0cc0f373-6a27-4528-825a-2963bfbdd162"
    },
    {
        "author": "张耒",
        "paragraphs": [
            "破幌一点白，卧知千里明。",
            "低窗通雪气，乔木尚风声。",
            "传警军城静，鸣钟梵剎清。",
            "高眠寻断梦，邻树已乌惊。"
        ],
        "title": "破幌",
        "id": "0f2ae90e-3f1c-4dc4-b45f-60ec02d6b035"
    },
    {
        "author": "张耒",
        "paragraphs": [
            "荒林春足雨，新笋迸龙雏。",
            "邻叟勤致馈，老人欣付厨。",
            "朝餐甘饱美，放浄为嗟吁。",
            "惜取葛陂杖，犹堪代我驹。"
        ],
        "title": "食笋",
        "id": "27a6e4df-1c88-45a3-903e-a17569907f47"
    },
    {
        "author": "张耒",
        "paragraphs": [
            "每见青桐落，常虞白发侵。",
            "伤心惟片月，不睡更清砧。",
            "蟋蟀秋声早，银河夜色深。",
            "崎岖无限意，萧索一长吟。"
        ],
        "title": "夜意",
        "id": "fe4cf954-4648-450a-a92f-d3075a247f6b"
    },
    {
        "author": "张耒",
        "paragraphs": [
            "阶下梧桐树，芳菲亦已休。",
            "岁时惊病客，风雨送清秋。",
            "栖鸟归何晚，鸣虫响渐收。",
            "萧萧寒色暮，吹作夜深愁。"
        ],
        "title": "秋雨",
        "id": "8835b752-3b91-4cf8-b8d7-32b3f0f84a6f"
    },
    {
        "author": "张耒",
        "paragraphs": [
            "丈人怜我厚，许与过常情。",
            "身世已迂阔，功名何敢争。",
            "笑谈忘晚辈，樽俎罄生平。",
            "欲斸临淮地，从公老此生。"
        ],
        "title": "秦兵部书堂",
        "id": "50c8b0d4-ff7c-44ed-b10b-2aca730c8a47"
    },
    {
        "author": "张耒",
        "paragraphs": [
            "日落长云暗，风悲古岸秋。",
            "渚鸥遥避客，野蝶戏随舟。",
            "疏拙资微禄，飘零厌远游。",
            "若无尊里酒，何物与消愁。"
        ],
        "title": "日落",
        "id": "cdf03666-7690-4ccd-b0d5-9721adb78919"
    },
    {
        "author": "张耒",
        "paragraphs": [
            "日落烦暑退，秋晴河汉明。",
            "微云映天白，纤月过林清。",
            "独卧谁晤语，幽怀殊未平。",
            "萧萧夜深冷，皓露满前楹。"
        ],
        "title": "晚卧",
        "id": "a3f1c6e5-53a7-4615-86a9-fe92c6ecc56d"
    },
    {
        "author": "张耒",
        "paragraphs": [
            "卷帘新月上，林影散微茫。",
            "庭草鸣虫近，风灯秋幌凉。",
            "长年惟有病，晚岁苦多伤。",
            "身世竟何就，吾将问蜀庄。"
        ],
        "title": "卷帘",
        "id": "f9f2095f-7114-4867-a9cf-17e4855dc2fb"
    },
    {
        "author": "张耒",
        "paragraphs": [
            "木落晚风急，宵凉侵暑衣。",
            "有期惟向老，无计未成归。",
            "只益颠毛脱，还从髀骨肥。",
            "感时仍吊古，回首意多违。"
        ],
        "title": "秋怀次韵晁应之三首  其一",
        "id": "096a92b5-3e80-411d-8eae-787054f70d78"
    },
    {
        "author": "张耒",
        "paragraphs": [
            "衰鬓不堪洗，病躯先觉阴。",
            "天寒白日短，岁暮乱山深。",
            "薄酒醒无力，危弦奏不禁。",
            "谋身老逾拙，三听洛阳砧。"
        ],
        "title": "秋怀次韵晁应之三首  其二",
        "id": "a41a3ccc-33e5-475d-9e0d-d58d2f24e0e4"
    },
    {
        "author": "张耒",
        "paragraphs": [
            "清秋万里兴，力疾上层台。",
            "岁熟雉兔饱，风高榆柳摧。",
            "晚篁元自绿，幽菊为谁开。",
            "寂寞无人问，乡书久不来。"
        ],
        "title": "秋怀次韵晁应之三首  其三",
        "id": "e56aa5b3-51c7-4d09-b200-e32ac2e6737b"
    },
    {
        "author": "张耒",
        "paragraphs": [
            "昨夜新霜落，淮南十月初。",
            "寒云风後白，高木雨来疏。",
            "功业嗟谋拙，星霜逼岁余。",
            "子云真拙者，寂寞为玄书。"
        ],
        "title": "冬至三首  其一",
        "id": "8d134e60-f687-4533-a865-73c34852f2aa"
    },
    {
        "author": "张耒",
        "paragraphs": [
            "汴水日夜浅，天寒霜野宽。",
            "拂衣秋叶乱，冲面北风寒。",
            "不作归山计，空悲走马鞍。",
            "济时吾力薄，俯仰一悲叹。"
        ],
        "title": "冬至三首  其二",
        "id": "74dfec56-2b1c-46e0-9130-56b6ecf3f891"
    },
    {
        "author": "张耒",
        "paragraphs": [
            "孤衾不成寐，起坐听鸡号。",
            "楼闭更筹静，天寒星斗高。",
            "萧条陶令酒，清怨楚臣骚。",
            "凛凛悲秋意，何须待二毛。"
        ],
        "title": "冬至三首  其三",
        "id": "3b3286b0-926f-44f1-8494-e0813c938f9e"
    },
    {
        "author": "张耒",
        "paragraphs": [
            "奔走倦尘埃，相逢颜暂开。",
            "语阑灯烬改，饮散月华来。",
            "行役风霜苦，流年岁月催。",
            "我愚甘自分，惆怅子多才。"
        ],
        "title": "青阳驿会刘伯声夜话",
        "id": "5766aae8-a6eb-429b-8b3d-ca9ed58c36d2"
    },
    {
        "author": "张耒",
        "paragraphs": [
            "睡余闻啄木，忽忆福昌春。",
            "官舍题诗壁，如今经几人。",
            "犹能老耽酒，依旧拙谋身。",
            "尚想兰宫路，东风清洛滨。"
        ],
        "title": "十二月二十六日旦闻东堂啄木声忽记作福昌尉时在山间环舍多老木腊後春初此鸟尤多声态不一今琵琶筝中所效既不类又百不得一二云",
        "id": "8386f66e-ee34-4aa9-8336-c43069321997"
    },
    {
        "author": "张耒",
        "paragraphs": [
            "故人怜寂寞，九日共登临。",
            "天地客行远，山河秋已深。",
            "狂来能醉舞，兴罢独悲吟。",
            "莫怪凄凉甚，多忧损壮心。"
        ],
        "title": "次韵和王彦昭九日湖园会饮",
        "id": "2cd12a29-01ea-4440-91b3-65e75652dfe7"
    },
    {
        "author": "张耒",
        "paragraphs": [
            "还将多病眼，冉冉对残春。",
            "啼鸟日求侣，晚花如向人。",
            "物情懒着意，杯酒最关身。",
            "亦有功名志，吾生付大钧。"
        ],
        "title": "暮春三首  其一",
        "id": "e3f0c66e-8a98-440b-98a5-e207195c7272"
    },
    {
        "author": "张耒",
        "paragraphs": [
            "应接非吾事，深幽兴有余。",
            "笋深鸣鸟下，花薄午风疏。",
            "草浅见飞雉，溪清生细鱼。",
            "端居亦多趣，不用席门车。"
        ],
        "title": "暮春三首  其二",
        "id": "f8d29670-8d52-4a5b-b207-4d75bb593330"
    },
    {
        "author": "张耒",
        "paragraphs": [
            "红点蔷薇架，绿深桃李蹊。",
            "语莺知果熟，忙燕聚新泥。",
            "节物有常态，羁游无定栖。",
            "宁须说鹏鷃，物理固应齐。"
        ],
        "title": "暮春三首  其三",
        "id": "a8ea41be-710d-41a1-af93-4d7e5eda526a"
    },
    {
        "author": "张耒",
        "paragraphs": [
            "萧条林下寺，客至解尘鞍。",
            "雨过月逾白，夜深秋向寒。",
            "老僧无俗累，爱客故盘桓。",
            "之子静相对，松风清石栏。"
        ],
        "title": "之天长会宿僧院",
        "id": "630f5fc8-9548-4203-8756-75a02e64f09a"
    },
    {
        "author": "张耒",
        "paragraphs": [
            "山色日已远，问人归路长。",
            "碧天凉夜阔，秋物雨余荒。",
            "人静路傍寺，鸟啼林下房。",
            "铜陵竟何就，空死汉吴王。"
        ],
        "title": "宿铜陵",
        "id": "01f2f204-5fea-47bf-8582-e5d357e4693d"
    },
    {
        "author": "张耒",
        "paragraphs": [
            "孤舟逆水上，野静闻水声。",
            "鸥飞不远水，寒浪溅霜翎。",
            "夜气岸兼木，夕光潭照星。",
            "长吟弄双桨，知有睡龙惊。"
        ],
        "title": "涟水",
        "id": "cb91db3b-fd20-46b0-9950-d91c8e8f1a0f"
    },
    {
        "author": "张耒",
        "paragraphs": [
            "一日复一日，炎凉行一周。",
            "异乡犹在望，白发久生头。",
            "且看寻橦技，休怀失马忧。",
            "天公有至信，万古一春秋。"
        ],
        "title": "一日复一日",
        "id": "3873f2f4-161d-4b5a-89ec-79f37cdce694"
    },
    {
        "author": "张耒",
        "paragraphs": [
            "索莫归未得，闲云还满空。",
            "愁吟对寒月，不睡到晨钟。",
            "衣喜初冬寄，书怜手自封。",
            "何当听夜雪，暖酒夜炉红。"
        ],
        "title": "索莫",
        "id": "62d18d03-fe93-4c90-95bf-bb9a15818543"
    },
    {
        "author": "张耒",
        "paragraphs": [
            "不下上方地，夜禅心虑冥。",
            "三更风雪暗，一点佛龛灯。",
            "持钵呪潭水，鬼神拳跪听。"
        ],
        "title": "上方僧",
        "id": "c80cab8f-bf58-4240-9f21-4348dc02d29f"
    },
    {
        "author": "张耒",
        "paragraphs": [
            "山静寒云薄，天空孤月明。",
            "霜桐占阶影，风叶绕廊声。",
            "经济心难就，蹉跎岁屡更。",
            "冥鸿本清远，何事亦宵征。"
        ],
        "title": "冬夜",
        "id": "05ef2cd2-c6c6-4c21-b37b-8035edbe9e2b"
    }
]