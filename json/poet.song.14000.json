[
    {
        "author": "梅堯臣",
        "paragraphs": [
            "郊外桃李花，赤赤復白白。",
            "爲君歌古曲，行子在南陌。",
            "衆人各已歸，春風送無跡。",
            "安知春風送，到處花當客。",
            "我病出獨難，併請春風讁。",
            "此情無遠近，千里不能隔。"
        ],
        "title": "奉和持國曼叔方叔送師直歸馬上同賦之什",
        "id": "7d3cf7a0-19f7-4054-9a9a-4eecb8b10a7d"
    },
    {
        "author": "梅堯臣",
        "paragraphs": [
            "客從都下來，遠遺東華鮓。",
            "荷香開新包，玉臠識舊把。",
            "色絜已可珍，味佳寧獨捨。",
            "莫問魚與龍，予非博物者。"
        ],
        "title": "和韓子華寄東華市玉版鮓",
        "id": "e4431754-b22a-49b6-8f7c-f5b5a06f6ff6"
    },
    {
        "author": "梅堯臣",
        "paragraphs": [
            "冬涉春無雨，侵晨忽沛然。",
            "燕曾知社後，雷未發聲前。",
            "細濕林花暗，輕霑土脈全。",
            "看看一百五，風勢莫狂顛。"
        ],
        "title": "喜雨",
        "id": "e6a0e0e3-54ce-4d73-b09c-4c822e3e4b25"
    },
    {
        "author": "梅堯臣",
        "paragraphs": [
            "往時初渡江，頗愛江南美。",
            "誰知坐卧間，思及煙波裏。",
            "絮逐𩶆魚繁，豉添蒓線紫。",
            "君行語風物，到日應相似。"
        ],
        "title": "送王判官之江陰軍幙",
        "id": "e4cee36a-94de-4ef5-84cd-8dc233072abd"
    },
    {
        "author": "梅堯臣",
        "paragraphs": [
            "忽驚車騎臨，乃是荆州長。",
            "登堂語出處，陳事猶夢想。",
            "別逾二十年，相遇今始兩。",
            "爵位異禮數，齒髮可下上。",
            "但問我何有，而獨不愛曩。",
            "敢告守拙愚，此道未嘗枉。",
            "行當至峴山，羊公存廟像。",
            "簫鼓有時奠，道德其可仰。"
        ],
        "title": "送王龍圖源叔之襄陽",
        "id": "bfdc3618-beb5-4ea3-a794-95c4e68daf5b"
    },
    {
        "author": "梅堯臣",
        "paragraphs": [
            "開地臨廣衢，崇崇十餘畝。",
            "新軒稍偏北，治圃亦西酉。",
            "盎中植菡萏，水不過升斗。",
            "小桂未得地，驗活徒掐朽。",
            "上乏幽禽啼，下多穴蟻走。",
            "藥苗雖無補，欲比山中有。",
            "澆灌同一時，萌芽或先後。",
            "松株不滿尺，廊廟色已厚。",
            "稟性久且堅，物理豈無偶。",
            "椶櫚仍未大，散葉纔八九。",
            "夏綠與冬青，各各自爲友。",
            "吾軒還處西，脩竹爾後取。",
            "兩莫論是非，但可吟對酒。"
        ],
        "title": "依韻和持國新植西軒",
        "id": "18ccd255-f727-40c8-aca6-9467325af595"
    },
    {
        "author": "梅堯臣",
        "paragraphs": [
            "天下風物佳，莫出吳與越。",
            "新罷吳官來，又隨越舸發。",
            "連宰吳越間，皆邇蛟鼉窟。",
            "伯氏復同郡，邑境接民垡。",
            "寧將內隔外，正似肉附骨。",
            "姚江遺魚蟹，稽山奉筍蕨。",
            "足得相交歡，高堂未華髮。",
            "送子意不盡，念逐有明月。"
        ],
        "title": "送師直之會稽宰",
        "id": "3e95e75c-df9e-4989-901a-9f06a46f8d99"
    },
    {
        "author": "梅堯臣",
        "paragraphs": [
            "春菢畏雷後，鷇開形已完。",
            "嫩毛輕染蘗，小掌未全丹。",
            "見物初能啑，浮波尚怕寒。",
            "山陰無道士，更長換應難。"
        ],
        "tags": [
            "西湖"
        ],
        "title": "西湖觀新出鵝兒道損持國曼叔請予賦之",
        "id": "380df18f-f536-4164-b59a-a9410729f899"
    },
    {
        "author": "梅堯臣",
        "paragraphs": [
            "倦輸關內粟，遂請潁川符。",
            "治績可稱最，士民將以蘇。",
            "譙都君命重，苦縣祖風殊。",
            "仙檜留陰在，甘棠即化敷。",
            "行舟通遠水，候騎溢長衢。",
            "他日人懷望，煙雲自滿湖。"
        ],
        "title": "送李密學赴亳州",
        "id": "302aff35-f1ea-43dd-a204-a2dcd7f7fd98"
    },
    {
        "author": "梅堯臣",
        "paragraphs": [
            "開元有謫仙，酒隠向安陸。",
            "子嘗慕其人，文字不拘束。",
            "月下每醉吟，落紙輒數幅。",
            "今當安陸歸，白酒村中熟。",
            "一名猶未成，雙親淚盈目。",
            "切莫苦銜杯，無心不擇祿。",
            "去去煙水間，野禽嘷古木。",
            "聞聲不得名，將投山舍宿。",
            "此趣自可嘉，非如走塵轂。"
        ],
        "title": "送樊秀才歸安州",
        "id": "ae6642d3-56fa-4c55-93b8-01209b9ebdb9"
    },
    {
        "author": "梅堯臣",
        "paragraphs": [
            "二水交流抱閭井，清潭幾曲自淵回。",
            "已浮畫舸遥遥去，更愛雙鷖泛泛來。"
        ],
        "title": "依韻李密學合流河口見懷",
        "id": "2c875f6a-fc5b-4a96-815e-a10d94e7c431"
    },
    {
        "author": "梅堯臣",
        "paragraphs": [
            "野薺不堪食，蕪菁今正肥。",
            "夏畦人所病，老圃方可窺。",
            "乳雀爭銜蝶，鳴鴉各護兒。",
            "於陵豈復有，空學桔槔爲。"
        ],
        "title": "觀理蔬",
        "id": "df797228-86e8-458a-aa48-81c37251abe1"
    },
    {
        "author": "梅堯臣",
        "paragraphs": [
            "謫死古來有，無如君甚冤。",
            "文章不世用，器業欲誰論。",
            "野鳥災王傅，招辭些屈原。",
            "平生洛陽友，零落幾人存。"
        ],
        "title": "哭尹師魯",
        "id": "35cba09c-c662-474b-88bd-39ae57d71c1b"
    },
    {
        "author": "梅堯臣",
        "paragraphs": [
            "綠源去未窮，夾岸樹濛濛。",
            "弱蔓低侵水，殘芳不隠叢。",
            "浣衣思越婦，折笋擬江童。",
            "薄暮迴船處，潭魚動鏡中。"
        ],
        "title": "泛舟和持國",
        "id": "54a359b1-8b41-4a58-8387-337664fce3f9"
    },
    {
        "author": "梅堯臣",
        "paragraphs": [
            "西雲沉日脚，命僕駕我車。",
            "我車已在庭，有客方詣廬。",
            "談笑不覺夕，雞黍且煩渠。",
            "重約勿以怪，但當摘園蔬。"
        ],
        "title": "欲晚訪韓持國忽道損見過不克往持國示詩因答",
        "id": "992b29f2-acea-43eb-ae6b-c9059c63ae80"
    },
    {
        "author": "梅堯臣",
        "paragraphs": [
            "列藩環王都，遂分東西道。",
            "統制連別京，守臣多碩老。",
            "外臺持權綱，才具必美好。",
            "公今且更踐，入用頗不早。",
            "乃令山東粟，餉饋歲可保。",
            "古路趨汶陽，長風吹綠草。"
        ],
        "title": "送京西轉運李刑部移京東轉運",
        "id": "a2dd1ce1-1f75-49bb-92de-df4e5275d81e"
    },
    {
        "author": "梅堯臣",
        "paragraphs": [
            "五月馳乘車，歸心豈畏暑。",
            "道上多清陰，日中不遑處。",
            "函谷自控带，大河無險阻。",
            "時平獨往還，拜壽觴屢舉。"
        ],
        "title": "送李庭老歸河陽",
        "id": "c673a6ef-732a-422a-8270-687f7cdfd382"
    },
    {
        "author": "梅堯臣",
        "paragraphs": [
            "子核成雙杏，將寄同心人。",
            "定棲鴛鴦魄，爲物豈無因。"
        ],
        "title": "詠雙杏子其核亦然",
        "id": "d1bbf2c5-d02f-435d-ba85-a1838b5cdf5d"
    },
    {
        "author": "梅堯臣",
        "paragraphs": [
            "春陽發草木，美好一同時。",
            "桃李雜山櫻，紅白開繁枝。",
            "楸英獨步媚，淡紫相參差。",
            "大葉與勁幹，簇萼密自宜。",
            "圖出帝宮樹，聳向白玉墀。",
            "高絕不近俗，直許天人窺。",
            "今植郡庭中，根遠未可移。",
            "但欣東風來，不恨和煦遲。",
            "山禽勿蹙踏，蜂蝶休掇之。",
            "昔聞韓吏部，爲爾作好詩。",
            "愛陰無纖穿，就陰東西隨。",
            "公今亦牽此，端坐曾莫疑。"
        ],
        "title": "和王仲儀楸花十二韻",
        "id": "36295b9a-6cff-424d-b988-04ecaeb0750a"
    },
    {
        "author": "梅堯臣",
        "paragraphs": [
            "我目忽病昏，白晝若逢霧。",
            "窺驚隻物雙，書輒下筆誤。",
            "來人髣髴是，飛鳥朦朧度。",
            "紜紜孰辨別，此已忘好惡。"
        ],
        "title": "目昏",
        "id": "f662ac75-d0b4-404f-a023-da1352e36ccc"
    },
    {
        "author": "梅堯臣",
        "paragraphs": [
            "少年絜而腴，茸茸頷有鬚。",
            "冒熱跨馬去，去去天王都。",
            "借問去何謂，就醫將疾驅。",
            "客曰實誑我，健壯其非夫。",
            "敢告固不紿，但怪所見愚。",
            "瘠者未必病，病者未必癯。",
            "天馬不著肉，日走萬里途。",
            "山熊豈無膏，養體唯恐痡。",
            "滯結在於內，安得形肌膚。",
            "厥貌雖美好，厥疢勿須臾。",
            "療之欲其漸，熾之非愛軀。",
            "此行不飲別，安得持酒壺。"
        ],
        "title": "送韓八太祝歸京師求醫",
        "id": "c0cb8bf1-885e-4287-9590-3dd08593c34f"
    },
    {
        "author": "梅堯臣",
        "paragraphs": [
            "赤羽異蒿鷃，來自東夷國。",
            "羣集成皋間，翩翩皆一色。",
            "舉臆發朱砂，爲瑞應火德。",
            "穿屋彼非類，啄粟慙與食。",
            "清聲殊啁啾，所蓄每陋逼。",
            "應當放之去，重展萬里翼。"
        ],
        "title": "記春水多紅雀傳云自新羅而至道損得之請余賦",
        "id": "6aa53110-485b-40b3-94fd-f7676da82519"
    },
    {
        "author": "梅堯臣",
        "paragraphs": [
            "乞食非爲貧，妻病妾且死。",
            "晨爨不暖釜，朝飯亦輟匕。",
            "遺我我所恤，食我我所恥。",
            "我恥曾我求，我恤寧我止。",
            "應乏豈在豐，赴義實未鄙。",
            "漂母殊下鄉，爲惠得終始。"
        ],
        "title": "持國遺食",
        "id": "a47e574a-8c91-4829-a224-164b15d7bf89"
    },
    {
        "author": "梅堯臣",
        "paragraphs": [
            "茲日頗所愜，捫蝨反得蚤。",
            "去惡雖未殊，快意乃爲好。",
            "物敗誰可必，鈍老而狡夭。",
            "穴蟻不囓人，其命常自保。"
        ],
        "title": "捫蝨得蚤",
        "id": "cdd8af16-34a9-4f47-bfa1-2d151518fb7d"
    },
    {
        "author": "梅堯臣",
        "paragraphs": [
            "塘蒲蔭綠水，菡萏豔修渚。",
            "想像華亭野，但欠鳴鶴侶。",
            "同來三四人，趣向頗相與。",
            "思見此清禽，無能覿翔羽。",
            "城隅有大第，世本官吳楚。",
            "嘗同太湖石，不惜持金取。",
            "欲作園林勝，園林寧暇覩。",
            "今當問其家，借賞無吾拒。",
            "果亦致之來，奮毛如喜舞。",
            "雖生滄海心，翅重不得舉。",
            "還爾稻粱貪，崇丘在何所。"
        ],
        "tags": [
            "西湖",
            "太湖"
        ],
        "title": "同道損世則元輔遊西湖於卞氏借雙鶴以觀",
        "id": "ad89ee41-53e0-4b9a-bce2-7b5d9cb3ceb8"
    },
    {
        "author": "梅堯臣",
        "paragraphs": [
            "稽山參雲深，剡水與天碧。",
            "行將啼鳥親，翫不游鱗隔。",
            "況世住新安，又嘗爲粵客。",
            "風物知所諳，窮幽梯翠壁。"
        ],
        "title": "送上虞孫主簿",
        "id": "59fd6cd4-0c5c-478d-96fe-f7b0b125ed40"
    },
    {
        "author": "梅堯臣",
        "paragraphs": [
            "有形則有影，畏影當念形。",
            "日月難久晦，處陰乃暫停。",
            "光照不復離，疾走何所寧。",
            "當是誚尼父，我輩烏忍聽。",
            "結廬雖可託，夜燭亦熒熒。",
            "直躬觀罔兩，將此同醉醒。"
        ],
        "title": "寄題金州孫御史處陰亭",
        "id": "049a95fc-bd96-455b-9852-6ad5f09dead1"
    },
    {
        "author": "梅堯臣",
        "paragraphs": [
            "榴枝苦多雨，過熟坼已半。",
            "秋雷石罌破，曉日丹砂爛。",
            "任從雕俎薦，豈待霜刀判。",
            "張騫西使時，蒟醤同歸漢。"
        ],
        "title": "石榴",
        "id": "07ecf3f7-7c00-4ca3-8be8-045fa7802885"
    },
    {
        "author": "梅堯臣",
        "paragraphs": [
            "古來傳織女，七夕渡明河。",
            "巧意世爭乞，神光誰見過。",
            "隔年期已拙，舊俗驗方訛。",
            "五色金盤果，蜘蛛浪作窠。"
        ],
        "title": "七夕",
        "id": "3365d496-eff4-4fd6-9d30-392e72203491"
    },
    {
        "author": "梅堯臣",
        "paragraphs": [
            "晚日城頭落，輕鞍果下凉。",
            "野蜂銜水沫，舟子剝菱黄。",
            "木老識秋氣，徑幽聞草香。",
            "幅巾聊去檢，不作楚人狂。"
        ],
        "tags": [
            "西湖"
        ],
        "title": "同諸韓及孫曼叔晚遊西湖三首  其一",
        "id": "2ca06432-f7d5-4614-8e56-1edd3ab3147c"
    },
    {
        "author": "梅堯臣",
        "paragraphs": [
            "爍電未成雨，凉風先入衣。",
            "青天忽開影，紅日尚餘暉。",
            "蛺蝶作團起，蜻蜓相戴飛。",
            "嘲謔不覺夕，跨馬月中歸。"
        ],
        "tags": [
            "西湖"
        ],
        "title": "同諸韓及孫曼叔晚遊西湖三首  其二",
        "id": "3eb5e9d8-e3b3-4955-8ecd-8bf6c85c3c6a"
    },
    {
        "author": "梅堯臣",
        "paragraphs": [
            "舟中演滿意不淺，却坐林塘景欲昏。",
            "翠色蜻蜓立菱蘂，青絲騕裊秣城根。"
        ],
        "tags": [
            "西湖"
        ],
        "title": "同諸韓及孫曼叔晚遊西湖三首  其三",
        "id": "4b3341a0-d96c-4d68-b558-03fbf7424e70"
    },
    {
        "author": "梅堯臣",
        "paragraphs": [
            "三得澄心紙，吾嘗再有詩。",
            "粗能條本末，不復語興衰。",
            "堪入右軍跡，慙無幼婦辭。",
            "君家兄弟意，將此比烏絲。"
        ],
        "title": "韓玉汝遺澄心紙二軸初得此物歐陽永叔又得於宋次道又得於君伯氏子華今則四矣",
        "id": "286cfeca-55cd-41a3-b7fb-d98b7608a252"
    },
    {
        "author": "梅堯臣",
        "paragraphs": [
            "游伏柏林下，食柏遂生香。",
            "空知噬臍患，豈有周身防。",
            "赤豹以尾死，猛虎以睛喪。",
            "儻或益於用，捐軀死其常。"
        ],
        "title": "和王仲儀二首 麝香",
        "id": "f0f3120d-841f-4336-9bc3-54ddb7f19fe1"
    },
    {
        "author": "梅堯臣",
        "paragraphs": [
            "草木不解行，隨生自有理。",
            "觀此引蔓柔，必憑高樹起。",
            "氣類固未合，縈纏豈由己。",
            "仰見蒼虬枝，上發彤霞蘂。",
            "層霄不易凌，樵斧誰家子。",
            "一日摧作薪，此物當共委。"
        ],
        "title": "和王仲儀二首 凌霄花",
        "id": "ba75235a-7572-474e-9a50-fd0064da3033"
    },
    {
        "author": "梅堯臣",
        "paragraphs": [
            "暗樹秋風擺葉鳴，桃枝竹簟冷逾清。",
            "孤燈淡淡短亭客，半夜蕭蕭聞雨聲。"
        ],
        "title": "七月二十一夜聞韓玉汝宿城北馬鋪",
        "id": "7f3f2d1f-a5e8-4e21-bb4e-572fb80f6d42"
    },
    {
        "author": "梅堯臣",
        "paragraphs": [
            "夢過漢陵間，秋風石馬閒。",
            "當年侍臣淚，泣盡向三山。"
        ],
        "title": "夢過三陵",
        "id": "a2dfac7c-63d4-48d0-aab7-3d936930c5dd"
    },
    {
        "author": "梅堯臣",
        "paragraphs": [
            "翦紈成薄質，誰將擬月輪。",
            "閔竭夏后德，同我天王仁。",
            "及至爲時用，豈必畫美人。",
            "何憂秋風來，退保藏其真。"
        ],
        "title": "詠扇",
        "id": "2975f772-b934-4bba-a3a4-c196015edc53"
    },
    {
        "author": "梅堯臣",
        "paragraphs": [
            "昔君乘紫騮，來獵荒城下。",
            "復乘紫騮去，不逢亭長駡。",
            "溪風欲涉時，山雪獨歸夜。",
            "此趣信所諳，羈官莫悲叱。"
        ],
        "title": "送曼叔襄城尉",
        "id": "34202205-332f-4d02-bc75-9eb44e50eee0"
    },
    {
        "author": "梅堯臣",
        "paragraphs": [
            "直道昔參輔，獨將天下憂。",
            "忠言悟明主，退請拜諸侯。",
            "坐閤政方舉，移藩心所求。",
            "蔡人迎且喜，許俗愛難留。",
            "夾路車徒盛，分疆禾黍秋。",
            "穆陵無夜閉，仁化自公修。"
        ],
        "title": "送吳給事自許昌移淮西",
        "id": "d38b9226-3d63-4b58-afea-5f9a4a637e17"
    },
    {
        "author": "梅堯臣",
        "paragraphs": [
            "沛譙有鉅棗，味甘蜜相差。",
            "其赤如君心，其大如王瓜。",
            "嘗貢趨國門，豈及貧儒家。",
            "今見待士意，下異盧仝茶。",
            "食之無厭飫，詠德曾未涯。"
        ],
        "title": "亳州李密學寄御棗一篋",
        "id": "ae9fdc00-5b03-4cd3-aa99-cb64f3894b39"
    },
    {
        "author": "梅堯臣",
        "paragraphs": [
            "朝鏡惡白髮，夕夢對故人。",
            "常恨道路隔，忽喜顔色親。",
            "相笑勿問年，青銅早傷神。",
            "雞嚎天欲白，向者猶疑真。"
        ],
        "title": "九月五日夢歐陽永叔",
        "id": "9f6f4e2b-7c81-481e-af2e-a77dcb2dfe69"
    },
    {
        "author": "梅堯臣",
        "paragraphs": [
            "陸行畏水深，舟行畏水淺。",
            "河流去時閤，涂潦歸時踐。",
            "事與時相違，我慙行處蹇。",
            "人生莫爲客，爲客此安免。"
        ],
        "title": "自尉氏南至京皆水及人脛",
        "id": "d7a62997-6c6e-4800-8f35-a26b9062da64"
    },
    {
        "author": "梅堯臣",
        "paragraphs": [
            "今日至國門，二子來迎我。",
            "適遇信陵冢，冢棘秋葉墮。",
            "翩翻隨人飛，拂馬右或左。",
            "謂此獨無情，亦與吾意可。"
        ],
        "title": "九月十六日自許昌迴至京師胥平叔宋中道迓于郊外",
        "id": "8000620c-5c57-45ae-9574-35c6160d9536"
    },
    {
        "author": "梅堯臣",
        "paragraphs": [
            "嚎風一夜動，作雪欲愁客。",
            "客莫苦嗟行，農望明年麥。",
            "方來笑語同，又是關河隔。",
            "主人賢且智，不待子所畫。"
        ],
        "title": "裴如晦赴河陽幕",
        "id": "c5474bc1-d827-4d8b-9f43-8a4b42d69e71"
    },
    {
        "author": "梅堯臣",
        "paragraphs": [
            "白露已變霜，孝心竟悲惻。",
            "薦衣如念存，拜壠不遑息。",
            "带劍蓬池外，兼程困馬力。",
            "禮畢便當還，於誠乃爲得。"
        ],
        "title": "送韓子華十月拜掃",
        "id": "d38c1050-9f04-4f22-ac39-d45daed11b53"
    },
    {
        "author": "梅堯臣",
        "paragraphs": [
            "頃尋高士廬，正值浸湖雪。",
            "雪中千萬峯，參差縣前列。",
            "僧居或隠見，岸樹隨曲折。",
            "驚鳬如避人，遠向寒煙滅。",
            "潛希爲子男，儻得遂疎拙。",
            "今逾二十年，志願徒切切。",
            "方聞落君手，與我曾未別。",
            "景多詩莫窮，歸載壓車轍。"
        ],
        "title": "送韓六玉汝宰錢塘",
        "id": "6b8277fd-3346-4b37-9bd0-9a2cf81a2b34"
    },
    {
        "author": "梅堯臣",
        "paragraphs": [
            "客從淮上來，往問故人信。",
            "袖銜藤紙書，題字遠已認。",
            "既喜開其封，固覺減吾吝。",
            "新詩不作寄，乃見子所慎。",
            "向來能如今，豈有得觀釁。",
            "南方歲苦熱，生蝗復饑饉。",
            "憂心日自勞，霜髮應滿鬢。",
            "知予欲東歸，曉夕目不瞬。",
            "貧難久待乏，薄祿藉霑潤。",
            "雖爲委吏冗，亦自甘以進。",
            "相望未得親，終朝如抱疹。"
        ],
        "title": "得曾鞏秀才所附滁州歐陽永叔書答意",
        "id": "ae1ea164-f8fe-49bf-a87e-d3fb2a967a25"
    },
    {
        "author": "梅堯臣",
        "paragraphs": [
            "前此訪君時，已觀堂宇邃。",
            "安知中屏開，自有幽林致。",
            "花搴巖桂紅，石擘雲根翠。",
            "正當秋風來，不見摇落意。",
            "日得吟其間，何須去爲吏。"
        ],
        "title": "追詠崔奉禮小園",
        "id": "779a633b-2a12-4bb5-a279-59beef0598ba"
    },
    {
        "author": "梅堯臣",
        "paragraphs": [
            "爾嘗喜詛予，生女竟勿怪。",
            "今遂如爾口，是宜爲爾快。",
            "亦既以言酬，固且殊眥睚。",
            "慰情何必男，茲語當自戒。"
        ],
        "title": "宋中道快我生女",
        "id": "5610e5aa-a0da-4b5e-91c4-ef261b0f7d05"
    },
    {
        "author": "梅堯臣",
        "paragraphs": [
            "青青椶櫚樹，散葉如車輪。",
            "擁蘀交紫髯，歲剝豈非仁。",
            "用以覆雕輿，何憚尅厥身。",
            "今植公侯第，愛惜知幾春。",
            "完之固不長，只與薺本均。",
            "幸當敕園吏，披割見日新。",
            "是能去窘束，始得物理親。"
        ],
        "title": "詠宋中道宅椶櫚",
        "id": "0a29e3d7-81a6-40cf-8e32-53fe26e6fc0d"
    },
    {
        "author": "梅堯臣",
        "paragraphs": [
            "聖人防爭心，權衡爲之設。",
            "後世失其平，有星徒爾列。",
            "物物尚可欺，銖銖不須別。",
            "將淳天下民，安得必毀折。"
        ],
        "title": "詠秤",
        "id": "3f976c52-6d83-4af9-9977-924e56856932"
    },
    {
        "author": "梅堯臣",
        "paragraphs": [
            "軀大力無用，遠物賞馴柔。",
            "食芻與飲水，百倍於馬牛。",
            "猶能絡金羈，不可伏車輈。",
            "蒼舒曾智秤，千鈞空壓舟。"
        ],
        "title": "詠象韓子華邀賦",
        "id": "f3dbc59e-1435-4674-8669-6c0c3de8c6c0"
    },
    {
        "author": "梅堯臣",
        "paragraphs": [
            "釋子本樂靜，宜不事物牽。",
            "我慙姑蘇守，復賞杼山然。",
            "三歲與之別，其學已增前。",
            "忽此有來贈，老拙謬躭研。"
        ],
        "title": "依韻答惠勤上人",
        "id": "ece3fa13-eade-4c7f-83fa-a7cdaea7595a"
    },
    {
        "author": "梅堯臣",
        "paragraphs": [
            "驅馬傍馳道，歸自許西偏。",
            "高車非舊貴，立避槐樹邊。",
            "心雖欲往謁，僕餒行不前。",
            "是甘處窮巷，晨笑微生煙。",
            "儻有好事者，扣門與留連。",
            "或有袖中詩，語熟氣頗全。",
            "曾不類緇褐，始可令勉旃。",
            "京師百許寺，知幾相差肩。"
        ],
        "title": "答顯忠上人",
        "id": "98b1cfec-9e83-4595-85d7-7a4109e54a7f"
    },
    {
        "author": "梅堯臣",
        "paragraphs": [
            "往使匈奴國，持節豈辭遥。",
            "朔北正苦寒，風汝與雪飄。",
            "燕山何處是，漢銘應已銷。",
            "前車渡冰河，後騎鳴金鑣。",
            "行行至穹廬，尊我不敢囂。",
            "玉爵親獻酬，名裘進狐貂。",
            "禮成復命日，菀抑舒楊條。"
        ],
        "title": "送韓仲文奉使",
        "id": "63aad9e4-813f-4d2d-bd65-51d182871e40"
    },
    {
        "author": "梅堯臣",
        "paragraphs": [
            "授命出絕域，北至單于庭。",
            "駞鳴沙磧遥，馬倦朔雪零。",
            "幽州古道上，胡笳應夜聽。",
            "嘗聞昔時語，南看北辰星。",
            "使回儻可記，乃得驗天形。"
        ],
        "title": "送劉司勳奉使",
        "id": "94009b31-643a-4698-9911-2cacf61a252e"
    },
    {
        "author": "梅堯臣",
        "paragraphs": [
            "我居西北地，秋無東南風。",
            "木脫不塞望，高臺空九重。",
            "音塵安可得，鴻鴈鳴霜中。",
            "日看紫苔生，乃見三經窮。",
            "一聞離騷篇，寫盡楚客胸。",
            "胸懷如寶匣，夜夜吼生銅。"
        ],
        "title": "依韻和歐陽永叔秋懷擬孟郊體見寄二首  其一",
        "id": "390d2be2-d0ba-49fe-8afd-f2367f986a45"
    },
    {
        "author": "梅堯臣",
        "paragraphs": [
            "秋思公何高，堆積自嵱嵷。",
            "出爲悲秋辭，萬仞見孤聳。",
            "念我老於詩，我髮實種種。",
            "而後傷故人，故人多作塚。",
            "陰風夜木嘷，窸窣聞鬼悚。",
            "獨我忘形骸，百事乃纖冗。",
            "不眠霜月上，霜月如可捧。"
        ],
        "title": "依韻和歐陽永叔秋懷擬孟郊體見寄二首  其二",
        "id": "5ca1fdf4-3fda-46f0-acf2-eb03f00ee6f6"
    },
    {
        "author": "梅堯臣",
        "paragraphs": [
            "朝聞單騎歸，徑走至其第。",
            "扣門童僕頑，拒我色甚戾。",
            "不顧遂登堂，有馬堂下繫。",
            "辨詐大呼卿，稍應西屋際。",
            "逡巡冠带出，青綬何曳曳。",
            "有似縮殻龜，藏頭非得計。",
            "況與二三子，交分久已締。",
            "恕爾避客尤，新婚復新婿。"
        ],
        "title": "裴如晦自河陽至同韓玉汝謁之",
        "id": "894751a4-8891-472c-a74a-4ce93d73996e"
    },
    {
        "author": "梅堯臣",
        "paragraphs": [
            "水中兼木末，相擬有嘉花。",
            "玉蘂圻蒸粟，金房落晚霞。",
            "涉江從楚女，采菊聽陶家。",
            "事與離騷異，吾將搴以誇。"
        ],
        "title": "詠王宗說園黄木芙蓉",
        "id": "329c8973-2ede-4f85-af98-36fb3feafaf6"
    },
    {
        "author": "梅堯臣",
        "paragraphs": [
            "舊馬十年跨，老劣多緩行。",
            "新駒三萬錢，頗愛舉蹄輕。",
            "不使異芻秣，均養存其情。",
            "君門趨早朝，風勁力已生。"
        ],
        "title": "二馬",
        "id": "58baf18d-e8a0-4d19-a852-1e0b47a8affe"
    },
    {
        "author": "梅堯臣",
        "paragraphs": [
            "答影陶潛興，長吟爲我聽。",
            "與之相遇日，曾不異於形。",
            "動靜隨生趣，存藏委曜靈。",
            "莊周疾走意，推本置諸銘。"
        ],
        "title": "依韻和發運許主客詠影",
        "id": "efc66514-7600-4b10-9166-b0201406ea06"
    },
    {
        "author": "梅堯臣",
        "paragraphs": [
            "昨朝江南客，語子川上亭。",
            "有時飛雨來，不見前山青。",
            "卉萼人未識，鳥響日可聽。",
            "既將遲賢者，無使童僕扃。"
        ],
        "title": "寄題周源員外衢州萃賢亭",
        "id": "17fc2c37-2874-42ff-9b55-3ea727c53b8b"
    },
    {
        "author": "梅堯臣",
        "paragraphs": [
            "我初見子時，子作楚人語。",
            "復與吳客來，音俱變齊魯。",
            "乃知久處益，薰蕕可同舉。",
            "更當富於學，茲言聊以補。"
        ],
        "title": "答楚僧智普始與吳僧顯忠來過今見二人詩進於舊矣",
        "id": "3986529d-28cf-46cd-8a72-eb8dd5233574"
    },
    {
        "author": "梅堯臣",
        "paragraphs": [
            "春鴨日浮波，羽冷難伏卵。",
            "嘗因雞抱時，託以雞窠暖。",
            "三旬殻既坼，乳毛寒脛短。",
            "雞寧辨其雛，翅擁情欵欵。",
            "一日向水涯，所稟殊未斷。",
            "泛然去中流，雞呼心悹悹。",
            "人之苟異懷，負義不足算。",
            "有志在養毓，勿論報德限。"
        ],
        "title": "鴨雛",
        "id": "767baa1f-30d3-454e-80be-0c655afee382"
    },
    {
        "author": "梅堯臣",
        "paragraphs": [
            "來恨我馬遲，去恨我馬疾。",
            "馬蹄塵作雲，已隔粲然質。",
            "時時顧且遥，亂緒如有失。"
        ],
        "title": "有覩十一月七日",
        "id": "1b127638-bb9d-4e30-a30b-105dc41d60fb"
    },
    {
        "author": "梅堯臣",
        "paragraphs": [
            "雪壓古寺深，中有卧病客。",
            "訪之語久清，饑馬齧庭柏。",
            "案頭蠻溪硯，其狀若圓璧。",
            "指此欲爲贈，而將助吟席。",
            "非意予敢貪，既拒頗不懌。",
            "大出楮中有，素許當自擇。",
            "强持慰勤心，歸以示朋戚。",
            "哂曰豈其然，爲汲寒泉滌。",
            "滌彼僞飾物，紙乾見頑石。",
            "清晨走髯奴，無厭願求易。",
            "拜賜遂如初，明月懷吞蝕。",
            "微分鸜目瑩，尚漬墨花碧。",
            "詞答謂我愚，悔復料已逆。",
            "明日未央朝，執手笑啞啞。"
        ],
        "title": "杜挺之贈端溪圓硯",
        "id": "9f901ec9-97f9-4c6e-a641-81189bcfde2a"
    },
    {
        "author": "梅堯臣",
        "paragraphs": [
            "葉公所好者，熟已識頭角。",
            "一日真物來，駭汗沛且渥。",
            "我初見韓子，蜿蜒噴雷雹。",
            "子復蛟龍文，氣象不可捉。",
            "畏懷但驚顧，得與前事較。"
        ],
        "title": "吳沖卿示和韓持國詩一卷輒以爲謝",
        "id": "216ad3e7-a781-4932-9dfe-063d540ab618"
    },
    {
        "author": "梅堯臣",
        "paragraphs": [
            "朱盤何纍纍，紫乳封霜厚。",
            "今爲馬谷繁，昔釀梁州酒。",
            "乃知西土珍，漢使傳應久。"
        ],
        "title": "范景仁席中賦莆萄",
        "id": "dd29e7b8-9341-4e7f-a1e0-1bbc3b4be5d0"
    },
    {
        "author": "梅堯臣",
        "paragraphs": [
            "夜中未成寐，鄰歌聞所稀。",
            "想像朱唇動，髣髴梁塵飛。",
            "誤節應偷笑，竊聽起披衣。",
            "披衣曲已終，窗月存餘暉。"
        ],
        "title": "夜聽鄰家唱",
        "id": "f3a36775-f139-4f62-b1a8-01ae4fe3ce30"
    },
    {
        "author": "梅堯臣",
        "paragraphs": [
            "越橘如金丸，爛然已盈篋。",
            "誰傳嶺外信，尚带霜前葉。",
            "莫嫌道路遠，得與樽俎接。",
            "主人無吝心，懷歸予敢輒。"
        ],
        "title": "宋次道得廣南金橘爲餉且有詩因和酬",
        "id": "1938feec-550e-4764-b032-9be33983e8a8"
    },
    {
        "author": "梅堯臣",
        "paragraphs": [
            "馬蹄踐霜華，遊國歸何早。",
            "重裘不畏寒，況復非遠道。",
            "誰言未顧期，登第鬢如葆。",
            "解裝喜可知，月下金壺倒。"
        ],
        "title": "李廷老席上送韓持國歸許昌得早字",
        "id": "f270275b-c1e2-491c-9b68-99d0edbf4dc8"
    },
    {
        "author": "梅堯臣",
        "paragraphs": [
            "曰予非才敏，乃與世寡游。",
            "三四洛陽友，過半已成丘。",
            "晚節五六人，文行皆潔修。",
            "韓氏棣萼盛，於我爲薰蕕。",
            "君比衆最篤，我唱君非酬。",
            "昔我竹軒下，破窗風颼飀。",
            "君時不厭過，逍遥談未休。",
            "頗爲俗士憎，恬不防吝尤。",
            "邇來我還都，君亦辭舊州。",
            "舊州君所隠，安得此久留。",
            "雪晴命駕歸，使我生悲愁。",
            "誰見潩水上，定更不驚鷗。"
        ],
        "title": "送韓持國",
        "id": "94ed59d3-55a1-46fb-8ba5-42cb1ee00a12"
    },
    {
        "author": "梅堯臣",
        "paragraphs": [
            "遲月月已上，清光在高木。",
            "未能照我庭，團團隔東屋。"
        ],
        "title": "遲月",
        "id": "5b576299-0ba7-43d8-9ee2-1fa4391bdd30"
    },
    {
        "author": "梅堯臣",
        "paragraphs": [
            "既殊出塞聲，還非江上聽。",
            "夜吹送悠揚，高樓月方迥。"
        ],
        "title": "風笛",
        "id": "48e6403c-38c6-430a-b824-c3f56ff1e7b4"
    },
    {
        "author": "梅堯臣",
        "paragraphs": [
            "昔向寒溪卧，遠寺撞白雲。",
            "今也趨早朝，殘月馬上聞。"
        ],
        "title": "霜鐘",
        "id": "0b4c7971-db16-4c50-9657-93914138c9ec"
    },
    {
        "author": "梅堯臣",
        "paragraphs": [
            "雖傳古人聲，不識古人意。",
            "古人今已遠，悲哉廣陵思。"
        ],
        "title": "鳴琴",
        "id": "ac7efd41-083b-41e4-bbfe-5e86485b524c"
    },
    {
        "author": "梅堯臣",
        "paragraphs": [
            "漢家爲瑞雙黄鵠，只道飛翻太液池。",
            "不似雲屏六畫鶴，帝宮深處有人知。"
        ],
        "title": "和曹光道詠直廬屏中六鶴",
        "id": "4e96fc6d-98e1-4ac1-848e-6c74219d28ab"
    },
    {
        "author": "梅堯臣",
        "paragraphs": [
            "門外多車騎，後迹亂前蹤。",
            "誰識此來過，塵蹄重復重。",
            "歸有野僕言，恨不故人逢。",
            "豈無肴酒設，所向乖所從。",
            "未能一往見，懶拙其必容。"
        ],
        "title": "晚歸聞韓子華見訪",
        "id": "29a78f60-6370-43e7-a9f9-fda125e2af4f"
    },
    {
        "author": "梅堯臣",
        "paragraphs": [
            "蔡水冬不枯，唯愁夜冰結。",
            "歸船及暖下，窮臘未飛雪。",
            "淮潁地漸偏，川上雲常泄。",
            "幾日接春波，南風楚江徹。",
            "拜親懷郡章，予慕嗟才劣。"
        ],
        "title": "送丹陽新守李國博歸洪州",
        "id": "4b4c97fb-8d8f-4626-9444-e06ff713333e"
    },
    {
        "author": "梅堯臣",
        "paragraphs": [
            "世羞食薺貧，食薺我所甘。",
            "適見採薺人，自出國門南。",
            "土蠹瘦鐵刀，霜亂青竹籃。",
            "携持入凍池，挑以根葉參。",
            "手龜不自飽，食此尚可慙。",
            "肥羔朱尾魚，腥羶徒爾貪。"
        ],
        "title": "食薺",
        "id": "67d741f7-cc57-462e-a1bb-ae4ee169129e"
    },
    {
        "author": "梅堯臣",
        "paragraphs": [
            "甘陵兵亂百物灰，火光屬天聲如雷。",
            "雷聲三日屋瓦摧，殺人不問嬰與孩。",
            "守官迸走藏浮埃，後日稍稍官軍來。",
            "圍城幾匝如重鋂，萬甲雪色停皚皚。",
            "孰敢專輒但取裁，黄土始堅難速頹。"
        ],
        "title": "甘陵亂",
        "id": "0a94f0f1-466c-4cb4-a0ad-acc708fcf944"
    },
    {
        "author": "梅堯臣",
        "paragraphs": [
            "風松有霜子，吹落幽人庭。",
            "幽人畏狼藉，日掃出巖扃。",
            "誰將稱遠物，乃信涉滄溟。"
        ],
        "title": "夜飲席上賦松子",
        "id": "9d14ca2b-bc91-4bb2-bd94-5869bce06589"
    },
    {
        "author": "梅堯臣",
        "paragraphs": [
            "大河冬合時，上可馳車馬。",
            "子歸從橋安，黄流在冰下。",
            "況命使於家，其美世爲寡。",
            "是宜飭以行，慰此懷慕者。"
        ],
        "title": "送李審言殿丞歸河陽",
        "id": "de6c329d-ad97-4575-a5f3-08efe2de0cac"
    },
    {
        "author": "梅堯臣",
        "paragraphs": [
            "晏歲欲飛雪，滿天含凍雲。",
            "犯寒單騎速，獵吹紫裘薰。",
            "庭鵲還先喜，池鴻去始聞。",
            "公應問貧賤，善說莫如君。"
        ],
        "title": "送王宗說寺丞歸南京",
        "id": "5554d617-f5e0-47d6-a830-52d165948018"
    },
    {
        "author": "梅堯臣",
        "paragraphs": [
            "朔吹卷天吼，遠郊無鳥飛。",
            "忽驚門戶白，昨夜打窗微。",
            "閭巷我方懶，關山君獨歸。",
            "翻能寄醇酎，爲此解寒威。"
        ],
        "title": "李審言將歸河陽值雪遺金波酒",
        "id": "4ff3da54-de22-49c7-ab26-6274d8f1eb3e"
    },
    {
        "author": "梅堯臣",
        "paragraphs": [
            "昔乘野艇向湖上，泊岸去尋高士初。",
            "折竹壓籬曾礙過，却尋松下到茅廬。"
        ],
        "tags": [
            "西湖"
        ],
        "title": "對雪憶往歲錢塘西湖訪林逋三首  其一",
        "id": "2fb82982-a6d3-4dfa-b87c-81a685c7f440"
    },
    {
        "author": "梅堯臣",
        "paragraphs": [
            "旋燒枯栗衣猶濕，去愛峯前有徑開。",
            "日暮更寒歸欲懶，無端撩亂入船來。"
        ],
        "tags": [
            "西湖"
        ],
        "title": "對雪憶往歲錢塘西湖訪林逋三首  其二",
        "id": "97ef2bc9-1c87-4e5e-92cb-9c111439a090"
    },
    {
        "author": "梅堯臣",
        "paragraphs": [
            "樵童野犬迎人後，山葛棠梨案酒時。",
            "不畏尖風吹入牖，更教牀畔覓鴟夷。"
        ],
        "tags": [
            "西湖"
        ],
        "title": "對雪憶往歲錢塘西湖訪林逋三首  其三",
        "id": "ece30215-2623-45de-bf89-b98d940803f2"
    },
    {
        "author": "梅堯臣",
        "paragraphs": [
            "君行問埼鮚，殊物可講解。",
            "一寸明月腹，中有小碧蟹。",
            "生意各臑臑，黔角容夬夬。",
            "願言寬賦刑，越俗久疲憊。"
        ],
        "title": "送鄞宰王殿丞",
        "id": "b0214fa1-b8da-4ca1-9b24-fc44a9cac766"
    },
    {
        "author": "梅堯臣",
        "paragraphs": [
            "萬國諸侯振玉珂，踏雲朝會雪初過。",
            "欲聞鳳管天邊度，數聽雞人樓上歌。",
            "放仗旌旗方偃亞，迴頭宮闕更嵯峨。",
            "謬陪王屬曾何補，泛泛慙同上下波。"
        ],
        "title": "元日朝",
        "id": "086213b9-4aaa-4ccb-8360-7c40063324c5"
    },
    {
        "author": "梅堯臣",
        "paragraphs": [
            "海上老松苑，霹靂燒瘦龍。",
            "胡人犀皮膠，團煤煙膏濃。",
            "色奪陽烏翅，來涉溟渤重。",
            "君獲乃爲贈，我謬蟲鳥蹤。",
            "且作異土玩，不愧西域筇。"
        ],
        "title": "答祖擇之遺新羅墨",
        "id": "fedb507a-75fc-4baa-a86e-a45c02cd748f"
    },
    {
        "author": "梅堯臣",
        "paragraphs": [
            "窮臘一尺雪，跨春氣逾嚴。",
            "童僕苦病瘃，庭戶無與杴。",
            "日消夜復凍，霰積泥相醃。",
            "懶出獨懷遠，何由寄江帆。"
        ],
        "title": "對殘雪懷歐陽永叔",
        "id": "dfabc410-6dbd-46e9-9040-be29f5b6ae7f"
    },
    {
        "author": "梅堯臣",
        "paragraphs": [
            "望望佳人來，未來雲已暮。",
            "當時千里恨，不獨看雲故。",
            "何此啟虛堂，定知吟秀句。",
            "還會古人心，古人非特賦。"
        ],
        "title": "寄題時上人碧雲堂",
        "id": "a6631b79-2d47-47a9-8727-57d17e845369"
    },
    {
        "author": "梅堯臣",
        "paragraphs": [
            "結山當衢面九門，華燈滿國月半昏。",
            "春泥踏盡遊人繁，鳴蹕下天歌吹喧。",
            "深坊靜曲走車轅，爭前鬭盛亡卑尊。",
            "靚妝麗服何柔溫，交觀互視各吐吞。",
            "磨肩一過難久存，眼尾獲笑迷精魂。",
            "貂裘比比王侯孫，夜闌鞍馬相馳奔。"
        ],
        "title": "和宋中道元夕二首  其一",
        "id": "dedf471a-55ea-489d-b6f3-29e1dd4f910e"
    },
    {
        "author": "梅堯臣",
        "paragraphs": [
            "春風來解吹殘雪，燈燭迎陽萬戶燃。",
            "竟看繁星在平地，不妨明月滿中天。",
            "赭袍已向端門御，仙曲初聞法部傳。",
            "車馬不閒通曙色，康莊時見拾珠鈿。"
        ],
        "title": "和宋中道元夕二首  其二",
        "id": "390ce7b3-9863-4ba9-a38d-a61aea4041bb"
    },
    {
        "author": "梅堯臣",
        "paragraphs": [
            "吳薑漬吳糟，越茗苞越籜。",
            "咀辛聊案杯，啜味可奴酪。",
            "但拜故人貺，何言爲物薄。",
            "我心易厭足，不比填溝壑。"
        ],
        "title": "李國博遺浙薑建茗",
        "id": "3612826d-f0fc-4d4a-861d-688c9a5ab9a6"
    },
    {
        "author": "梅堯臣",
        "paragraphs": [
            "初從桃源還，却向竟陵去。",
            "今作中州官，山水不曾飫。",
            "且當傳竹枝，莫學乘籃轝。",
            "雲木杜鵑時，千巖響行處。"
        ],
        "title": "送臨江胥令",
        "id": "fd05fabb-2f38-4929-bc74-3790cbebc138"
    },
    {
        "author": "梅堯臣",
        "paragraphs": [
            "瑯琊谷口泉，分流漾山翠。",
            "使君愛泉清，每來泉上醉。",
            "醉纓濯潺湲，醉吟異憔悴。",
            "日暮使君歸，野老紛紛至。",
            "但留山鳥啼，與伴松間吹。",
            "借問結廬何，使君游息地。",
            "借問醉者何，使君閒適意。",
            "借問鎸者何，使君自爲記。",
            "使君能若此，吾詩不言刺。"
        ],
        "title": "寄題滁州醉翁亭",
        "id": "5ea28985-f1d2-4e3b-b4de-b64e64823572"
    },
    {
        "author": "梅堯臣",
        "paragraphs": [
            "自我再婚來，二年不入夢。",
            "昨宵見顔色，中夕生悲痛。",
            "暗燈露微明，寂寂照梁棟。",
            "無端打窗雪，更被狂風送。"
        ],
        "title": "戊子正月二十六日夜夢",
        "id": "2a8046f2-ece2-45bb-9a7e-0155f89d1bdd"
    },
    {
        "author": "梅堯臣",
        "paragraphs": [
            "蹉跎四十七，腰間始懸魚。",
            "茜袍雖可貴，髮短齒已疎。",
            "兒女眼未識，競來牽人裾。",
            "不知外朝衆，君恩慙有餘。"
        ],
        "title": "賜緋魚",
        "id": "ae6ed542-0625-4dee-853a-63f48e1068da"
    },
    {
        "author": "梅堯臣",
        "paragraphs": [
            "南方海物難具名，子魚珍美無與并。",
            "完鱗全乙異臭腥，素鹽漬曝生花輕。",
            "其頭戢戢筠篋盈，出自通印時所評。",
            "遠涉川陸來都城，親賓交遺已見情。",
            "食指嘗動吾竊驚，果獲異味亦足明。"
        ],
        "title": "和答韓子華餉子魚",
        "id": "42ee8bf6-b467-4d88-affe-1edb6b5f474d"
    },
    {
        "author": "梅堯臣",
        "paragraphs": [
            "韓盛人所希，四海饋名物。",
            "韓復未疎予，分珍曾不一。",
            "莆陽荔子乾，皺殻紅釘密。",
            "存甘尚可嘉，本味固已失。",
            "遥思海樹繁，带露摘初日。",
            "安得穆王駿，能置萬里疾。"
        ],
        "title": "和答韓奉禮餉荔枝",
        "id": "747e7662-e9ab-4331-aca1-41cef0bc64c2"
    },
    {
        "author": "梅堯臣",
        "paragraphs": [
            "婚姻貴及時，周有摽梅詩。",
            "雪後花爭發，人歸室且宜。",
            "坐中傳漏鼓，戶外轉星旗。",
            "環佩遥聞出，當脩廟見儀。"
        ],
        "title": "閏正月二日夜張氏納婦",
        "id": "51dc1c55-0c9c-45c6-906a-ae37e7b0f62f"
    },
    {
        "author": "梅堯臣",
        "paragraphs": [
            "識君童稚時，而今君齒壯。",
            "不見二十年，顔貌已非向。",
            "親戚多零落，欲語還悲愴。",
            "更問平生交，久從滁水上。",
            "君又滁水歸，寄音傾桂釀。",
            "儻復二十年，吾焉保無恙。"
        ],
        "title": "酌別謝通微判官兼懷歐陽永叔",
        "id": "afda661f-fad2-4211-8906-395e72eb535d"
    },
    {
        "author": "梅堯臣",
        "paragraphs": [
            "響舌能令百鳥羞，聽時丹杏發山郵。",
            "春雲不定雨來急，濕翅蒼茫高樹頭。"
        ],
        "title": "和永叔郡齋聞百舌",
        "id": "05568dc9-0f80-4ec2-96e8-076c2a1e12c9"
    },
    {
        "author": "梅堯臣",
        "paragraphs": [
            "平時易水頭，不復起邊愁。",
            "壯士去來久，寒波空自流。",
            "臨塘移鷺羽，隔戍見氈裘。",
            "半似江南美，軍和勝宴游。"
        ],
        "title": "送陶太博通判廣信軍",
        "id": "1af644d6-c293-474b-bad6-bfbc0933e576"
    },
    {
        "author": "梅堯臣",
        "paragraphs": [
            "朝迴泥塗不可出，饑馬倦僕驅之頑。",
            "閉門獨與古人語，黄卷未終聞扣關。",
            "賢哉公族肯來顧，詩袖大篇令我刪。",
            "珠光玉瑩絕瑕纇，强欲指擿徒羞顔。",
            "自同培塿最淺狹，安得與子論丘山。"
        ],
        "title": "答王太祝卷",
        "id": "1b87e235-146c-4144-a150-6441d91f1135"
    },
    {
        "author": "梅堯臣",
        "paragraphs": [
            "君非身尤謫南州，南方尚鬼其俗媮。",
            "蛇爲鄰，虎爲陬，丹茅苦竹深幽幽。",
            "邑人祠鬼拜古樹，竹杯一仰來烹牛。",
            "牛死齧戄常不幸，誰得禁止專鋤鉤。",
            "借曰未信君且往，民將語怪君聽不。",
            "仰山頭，有行舟。"
        ],
        "title": "送張太博通判袁州",
        "id": "c0eeda0b-774f-48e9-9154-af3617160657"
    },
    {
        "author": "梅堯臣",
        "paragraphs": [
            "暗驚料峭寒，春雪兼春雨。",
            "知勝早朝人，閒眠不開戶。",
            "丘壑豈無容，泥塗還自取。",
            "誰吟何遜詩，不覺逢逢鼓。"
        ],
        "title": "依韻和宋中道雨夜",
        "id": "11700ce0-e1d0-4e08-9db2-acf49fec63d4"
    },
    {
        "author": "梅堯臣",
        "paragraphs": [
            "君自萬里迴，遂成萬里集。",
            "其詩二百篇，文字必已立。",
            "定應侔前人，未嘗有蹈襲。",
            "古溪蠻鐵刀，出塚土花澀。",
            "誰將飾以玉，鐔上光熠熠。",
            "宋子序其端，精悍孰鉗摯。",
            "搜新造空蒙，俗眼不得入。",
            "示予要賦之，短戈慙後執。"
        ],
        "title": "讀裴如晦萬里集書其後",
        "id": "49702d6e-75d2-429c-ab0b-1d7827c01b92"
    },
    {
        "author": "梅堯臣",
        "paragraphs": [
            "歷君門兮九重，雲黕黕兮欲雨。",
            "隠翠幕兮觀予，心眷眷兮不語。"
        ],
        "title": "見胥平叔",
        "id": "32a75fdc-51df-404c-bb99-ea43cfd47dec"
    },
    {
        "author": "梅堯臣",
        "paragraphs": [
            "彬美下一國，曾無相印酬。",
            "莫驚除拜峻，自是戰功優。",
            "壯士頗知勇，諸儒方貴謀。",
            "淮西封亦薄，裴度死生羞。"
        ],
        "title": "宣麻",
        "id": "5b313836-bb7b-4a85-aeec-5cb8fa232d50"
    },
    {
        "author": "梅堯臣",
        "paragraphs": [
            "夜晴初見月，雲薄未分明。",
            "高樹尚無影，遠鴻時有聲。",
            "下階嫌履濕，閉戶認苔生。",
            "寂寂牆陰暝，更長已漸傾。"
        ],
        "title": "朧月",
        "id": "9c5196e8-8719-49ec-a9a7-e7b1726cb20c"
    },
    {
        "author": "梅堯臣",
        "paragraphs": [
            "太平無戰陣，漢卒久生驕。",
            "金甲不曾擐，犀弓應自調。",
            "嗟爲燎原火，終作覆巢梟。",
            "若使威刑立，三軍豈敢囂。"
        ],
        "title": "兵",
        "id": "01466ef4-978f-41ac-a3fb-af0a80f0732b"
    },
    {
        "author": "梅堯臣",
        "paragraphs": [
            "一夜添春雨，中衢長舊泥。",
            "屐黏憂折齒，馬滑畏顛蹄。",
            "去啄從江鶴，相呼任竹雞。",
            "朝來放朝請，始與逸人齊。"
        ],
        "title": "泥",
        "id": "85306dfd-3882-4e77-8e06-e5f249637fc2"
    },
    {
        "author": "梅堯臣",
        "paragraphs": [
            "傳道使車迴，柳條黄未開。",
            "曉寒非絕漠，春色近章臺。",
            "名馬北方至，賓鴻南國來。",
            "明朝齋祓見，天子始稱才。"
        ],
        "title": "聞韓仲文使歸",
        "id": "151067b0-1555-4383-bb19-532e446a627e"
    },
    {
        "author": "梅堯臣",
        "paragraphs": [
            "未晴初止雨，蒸潤尚侵衣。",
            "缺月如羞出，荒雲不肯歸。",
            "杏花朱欲綻，梅萼雪將稀。",
            "遠鴈來何急，衝風濕翅飛。"
        ],
        "title": "未晴",
        "id": "32141526-86b1-428d-9984-a0d445e6358a"
    },
    {
        "author": "梅堯臣",
        "paragraphs": [
            "月色明還暗，雲寒散復濃。",
            "古堂移魍魎，積霧合蛟龍。",
            "濕菌飛螢出，蒼苔上朽重。",
            "獨吟嗟向老，氣澀覺偏慵。"
        ],
        "title": "夜陰",
        "id": "ce0519f0-1956-4d0c-97fc-1a585d7089de"
    },
    {
        "author": "梅堯臣",
        "paragraphs": [
            "新晴月正明，頻聽夜烏驚。",
            "未向高枝穩，時爲繞樹聲。",
            "羣飛自紛泊，衆鳥不屏營。",
            "躁靜於焉見，誰能度物情。"
        ],
        "title": "夜晴",
        "id": "526e1005-3f6f-435d-8b69-daa5ad5aadc5"
    },
    {
        "author": "梅堯臣",
        "paragraphs": [
            "古鑑得荒塚，土花全未磨。",
            "背菱尖尚在，鼻獸角微訛。",
            "月暗蝦𢋙蝕，塵昏魍魎過。",
            "但令光彩發，表裏是山河。"
        ],
        "title": "古鑑",
        "id": "081a184a-bd17-4788-a1d8-0fda9eac0ae4"
    },
    {
        "author": "梅堯臣",
        "paragraphs": [
            "鳴駞出西域，銜尾自連連。",
            "漢驛凌雲去，胡人踏雪牽。",
            "常時識風候，過磧辨沙泉。",
            "老覺肉封側，猶蒙錦帕鮮。"
        ],
        "title": "橐駞",
        "id": "80ce28e4-526d-48ff-89b2-d2173b977704"
    },
    {
        "author": "梅堯臣",
        "paragraphs": [
            "紉絲作長带，正勝茱萸紋。",
            "冉冉仍垂紼，𤎥𤎥自有薰。",
            "鮮華非稱我，脩飾未如君。",
            "曾不日來取，賢哉知禮云。"
        ],
        "title": "李庭老許遺結絲勒帛",
        "id": "54357e17-89ce-47cc-9be8-bb94dbe3793f"
    },
    {
        "author": "梅堯臣",
        "paragraphs": [
            "生甘類原憲，死不學陶朱。",
            "但樂詩書在，未憂鐘鼎無。",
            "恥隨波上下，難免鬼歔歈。",
            "陋巷曲肱者，終朝還似愚。"
        ],
        "title": "貧",
        "id": "e398a204-6bd4-4034-9911-f74f5604d7cc"
    },
    {
        "author": "梅堯臣",
        "paragraphs": [
            "風衣何揭揭，有若瓠葉翻。",
            "塵土不遠去，白雲藏石門。"
        ],
        "title": "行僧",
        "id": "066d8672-abb0-4078-be6c-94a1dbb347fc"
    },
    {
        "author": "梅堯臣",
        "paragraphs": [
            "蒼山過秦梁，山盡見川陸。",
            "下馬古成都，訪壟得喬木。",
            "掃籜開奠席，隕淚濕俎肉。",
            "當時相如歸，徒自盛車轂。",
            "不問有是爲，事乃今古獨。",
            "還因問耆舊，亦莫遺隠卜。",
            "荒祠古柏下，殘月杜鵑哭。",
            "憑君約史筆，書作西來目。"
        ],
        "title": "送范景仁學士歸蜀焚黄",
        "id": "c4d2652f-dba4-498c-9837-1f708c489eea"
    },
    {
        "author": "梅堯臣",
        "paragraphs": [
            "酣酣道旁杏，戢戢壠上柏。",
            "不知烟火禁，但感風露易。",
            "開關掃墓隧，向樹繫車軶。",
            "灑淚有餘悲，麒麟高幾尺。"
        ],
        "title": "送宋中道鄭州拜掃",
        "id": "0b759ec7-0c76-4b1e-bf12-6e99f26945d3"
    },
    {
        "author": "梅堯臣",
        "paragraphs": [
            "不值風雨暴，杏過梨已開。",
            "社後清明前，燕與人歸來。",
            "湖中水方漫，誰共泛其隈。",
            "儻有問顦顇，顦顇未忘杯。"
        ],
        "title": "送韓子華歸許昌",
        "id": "0fe49aba-ef33-4a6e-8f16-ab33d2ffd9d0"
    },
    {
        "author": "梅堯臣",
        "paragraphs": [
            "涎涎隻來燕，飛飛自舞空。",
            "輕如漢家后，斜避楚臺風。",
            "斗折撩沙觜，相高接草蟲。",
            "向人全不畏，切莫入吳宮。"
        ],
        "title": "燕",
        "id": "4b02c30f-0378-4d33-842f-21e2eeb00dbe"
    },
    {
        "author": "梅堯臣",
        "paragraphs": [
            "二月遼陽去，遼陽草未生。",
            "春風吹胡沙，捲起黄雲平。",
            "土人耕耨晚，種黍何時成。",
            "塞地寒且薄，百役子宜輕。"
        ],
        "title": "送周衍長官知遼州",
        "id": "22fd966d-1027-4c3f-9701-a6a5d4640364"
    },
    {
        "author": "梅堯臣",
        "paragraphs": [
            "墳塚徧青山，高低占原谷。",
            "向來路已荒，今迷問樵牧。",
            "涉水到雲林，隔崗聞近哭。",
            "沃酒白楊下，悲風何飋飋。",
            "雨止梨園殘，鳩聲在茅屋。"
        ],
        "title": "寒食",
        "id": "4fa20551-4105-4c93-b6b0-4a96fc6aa185"
    },
    {
        "author": "梅堯臣",
        "paragraphs": [
            "陽春何處來，客自商丘至。",
            "一唱新辭工，始見故人意。",
            "園林誰與遊，卉木欣已媚。",
            "花上有微陰，水邊無近思。",
            "遥憐數觴豆，何必親歌吹。",
            "牧馬憶當時，招延遺舊地。",
            "不逢浮沼雁，但見銜魚翠。",
            "日予謬詞律，答句嗟蕪累。",
            "安能接賢彥，樂事聯輕騎。",
            "獨不負春風，塵纓此懷愧。"
        ],
        "title": "依韻和太祝同諸君遊園湖見寄",
        "id": "5bd49ef2-1eac-4d11-afbc-a89abd1aa329"
    },
    {
        "author": "梅堯臣",
        "paragraphs": [
            "交交鳴谷鳥，粲粲熟荆桃。",
            "寢廟此先薦，離宮將以遨。",
            "既同羞俎實，且異獻溪毛。",
            "露顆明朝日，朱光逼赭袍。",
            "戴經傳自久，漢令著方高。",
            "天子從茲食，羣臣賜亦叨。"
        ],
        "title": "聞學士院試含桃薦寢廟詩擬作",
        "id": "60561598-56ab-4be2-a39c-d1327973d985"
    },
    {
        "author": "梅堯臣",
        "paragraphs": [
            "誰約玩春物，狂風雲驟開。",
            "擺叢多落蕊，蔽路足昏埃。",
            "逆水燕迎雨，將生鵝怕雷。",
            "嵇康今轉懶，騎馬半途迴。"
        ],
        "title": "韓子華約遊園上馬後雨作遂歸",
        "id": "f5f20ac3-4d1b-443d-9609-bf01cf6f72d1"
    },
    {
        "author": "梅堯臣",
        "paragraphs": [
            "夜風晝不止，天理何可常。",
            "正當春木榮，擺磨枝葉傷。",
            "東皇務長養，乃值此物狂。",
            "曷不訴於帝，斥之出遠方。",
            "風伯有罪五，孰肯進皂囊。",
            "往時歲苦旱，救熱雨欲滂。",
            "吹之不使下，雲雷遂深藏。",
            "復摇江海波，白日沈舟航。",
            "又卷關塞沙，千里填河隍。",
            "拔木與退鷁，書傳言已詳。",
            "今者天柔和，煦煦皆敷芳。",
            "獨爾何不仁，嚎怒事雄强。",
            "既其背天時，誅殛固所當。",
            "鳶鳴兼虎嘯，助惡黨亦昌。"
        ],
        "title": "大風",
        "id": "b3cbcea8-681f-41e8-b1bd-b97475d6ae8b"
    },
    {
        "author": "梅堯臣",
        "paragraphs": [
            "常愁春雲低，誰料春風惡。",
            "摇扇無定響，折幹時聞落。",
            "吹花擁細草，送雨來高閣。",
            "江燕倚身輕，逆飛前復却。"
        ],
        "title": "春風",
        "id": "6a4af6a6-1337-4b20-b423-81d6c716cd95"
    },
    {
        "author": "梅堯臣",
        "paragraphs": [
            "伊洛合河流，正臨歸鞏路。",
            "崖壁人畏崩，芹泥岸長固。",
            "山迴邑郭見，馬入雲煙暮。",
            "宰茲雖所淹，况與鄉黨附。"
        ],
        "title": "送侯寺丞知鞏縣",
        "id": "87e2186b-a4ea-441f-b5f6-ffe0b4df8f59"
    },
    {
        "author": "梅堯臣",
        "paragraphs": [
            "往歲見此花開遲，手擷羣芳因醉嗅。",
            "今來須約爛漫看，及過風雨又已後。",
            "主人爲我特殷勤，架底深深掇孤秀。",
            "密枝陰蔓不爭開，薄紅細葉尖相鬭。",
            "先時已落已掃除，最晚堪憐子所厚。",
            "呼童歸遺不可緩，金盤付與急奔驟。",
            "暮還已見映雪髻，初拈尚覺香在袖。",
            "官橋夜市正沽酒，沽酒共賞莫待晝。"
        ],
        "title": "宋次道家摘寶相花歸清平里",
        "id": "e18d75ca-af30-4cf9-b5bd-bfb37744f141"
    },
    {
        "author": "梅堯臣",
        "paragraphs": [
            "東風莫迎船，船下黄流急。",
            "送車猶未動，顧棹已不及。",
            "離宮佳氣盤，賓幙平時入。",
            "因君報親舊，將去江南邑。"
        ],
        "title": "送南京簽判寇中舍",
        "id": "471532be-8496-4777-9ad9-f2dd69372336"
    },
    {
        "author": "梅堯臣",
        "paragraphs": [
            "岸之側，多菖蒲。",
            "岸之下，多乳魚。",
            "乳魚可以饌，菖蒲可以葅。",
            "羨君調膳去且樂，因使無忘寄我書。"
        ],
        "title": "送韓奉禮隨侍之許昌",
        "id": "1ab1c1f2-0175-4208-8d1e-3da6c79e0bf1"
    },
    {
        "author": "梅堯臣",
        "paragraphs": [
            "三月天池上，都人袨服多。",
            "水明摇碧玉，岸響集靈鼉。",
            "畫舸龍延尾，長橋霓飲波。",
            "苑光花粲粲，女齒笑瑳瑳。",
            "行袂相朋接，遊肩與賤摩。",
            "津樓金間采，幄殿錦文窠。",
            "挈榼車傍綴，歸郎馬上歌。",
            "川魚應望幸，幾日翠華過。"
        ],
        "title": "金明池遊",
        "id": "773b278c-2f0d-464c-823b-318e4144a2a5"
    },
    {
        "author": "梅堯臣",
        "paragraphs": [
            "向老思舊交，欲見恨無翅。",
            "前時君來都，欣喜乃一至。",
            "亦既勤我懷，酌酒去拘忌。",
            "自從離洛陽，此會無三四。",
            "謝尹最賢豪，已嗟存沒異。",
            "因酬馬上篇，遂寫相逢意。"
        ],
        "title": "和應之還邑道中見寄",
        "id": "b3ed958d-b00e-4533-a407-d3df5a991189"
    },
    {
        "author": "梅堯臣",
        "paragraphs": [
            "孰不爲太守，所榮歸故鄉。",
            "僚官詫舊識，邸吏窺新章。",
            "前去別馬上，今仰立道傍。",
            "野老拜車塵，里人持壺漿。",
            "至家塤篪美，謁壠雲日光。",
            "盛事難盡書，且舉國門觴。"
        ],
        "title": "送韓仲文知許州",
        "id": "e3b05f5f-4cc3-45b0-8746-116879779ab7"
    },
    {
        "author": "梅堯臣",
        "paragraphs": [
            "遠郡古通川，雲煙秀重疊。",
            "江從巴蜀來，山與岷峨接。",
            "啼鳥異方音，青林四時葉。",
            "使君當問俗，市賈皆紅頰。"
        ],
        "title": "送薛殿丞知達州",
        "id": "907aa620-7ad8-46cd-a07a-34ad8fbd95c3"
    },
    {
        "author": "梅堯臣",
        "paragraphs": [
            "物景有先後，春工無舊新。",
            "追歡成杳靄，寄詠苦逡巡。",
            "湖水與濠接，岸亭將寺鄰。",
            "豔花簪舞髻，弱藻罥重緡。",
            "客奏桓伊笛，人歌柳惲蘋。",
            "何嘗煩几案，自得去埃塵。",
            "縱語曾忘倦，從游未覺頻。",
            "賦詩高壓古，下筆敏如神。",
            "每想魂俱往，終知夢是因。",
            "廣騷常慕屈，感遇亦希陳。",
            "借問摛詞者，當時別乘人。",
            "喜公移幕府，連賞二州春。"
        ],
        "tags": [
            "西湖"
        ],
        "title": "依韻朱學士廉叔憶穎川西湖春色寄獻尚書晏公且將有宛丘之命",
        "id": "36ca160f-5ebc-42fe-ad21-5857249b58b8"
    },
    {
        "author": "梅堯臣",
        "paragraphs": [
            "春來無點雨，三月始聞雷。",
            "曉殿鳴簷急，羣公罷食迴。",
            "燕迎風翅健，馬踏霧泥開。",
            "晚覺微陽透，飛光上綠槐。"
        ],
        "title": "集英殿賜百官宴以雨放",
        "id": "51096017-cbf4-42ee-a91a-556c7c9b8990"
    },
    {
        "author": "梅堯臣",
        "paragraphs": [
            "羸馬度關去，夜向河橋歸。",
            "水風來何急，吹裂游子衣。",
            "到家莫久留，速書赴禮闈。",
            "大對必有藴，時哉無闊稀。"
        ],
        "title": "送陳太祝歸河陽",
        "id": "2aaf53e5-b0ef-4778-bf77-611d50ff4150"
    },
    {
        "author": "梅堯臣",
        "paragraphs": [
            "驥有千里足，不使千里馳。",
            "人有抱長才，亦復不得施。",
            "去去作守長，政化尚可爲。",
            "勿云海濱陋，豈無彼黔黎。",
            "事舉訟必簡，安能忘酒巵。",
            "水物錯在俎，鹹腥應自宜。",
            "朐山日相對，亦莫厭其卑。",
            "蒼翠入畫戟，濃淡若秀眉。",
            "但向此中樂，用捨乃繫時。"
        ],
        "title": "送祖擇之秘丞知海州",
        "id": "cb0ae5e4-16dd-449b-aee8-39ffed66cd92"
    },
    {
        "author": "梅堯臣",
        "paragraphs": [
            "生汝父母喜，死汝父母傷。",
            "我行豈有虧，汝命何不長。",
            "鴉雛春滿窠，蜂子夏滿房。",
            "毒螫與惡噪，所生遂飛揚。",
            "理固不可詰，泣淚向蒼蒼。"
        ],
        "title": "戊子三月二十一日殤小女稱稱三首  其一",
        "id": "37d2ce31-f142-491a-964c-ce95f74b5534"
    },
    {
        "author": "梅堯臣",
        "paragraphs": [
            "蓓蕾樹上花，瑩絜昔嬰女。",
            "春風不長久，吹落便歸土。",
            "嬌愛命亦然，蒼天不知苦。",
            "慈母眼中血，未乾同兩乳。"
        ],
        "title": "戊子三月二十一日殤小女稱稱三首  其二",
        "id": "94801f32-ab33-475b-ae4c-2e71be66158e"
    },
    {
        "author": "梅堯臣",
        "paragraphs": [
            "高廣五寸棺，埋此千歲恨。",
            "至愛割難斷，剛性挫以鈍。",
            "淚傷染衣班，花惜落蔕嫩。",
            "天地既許生，生之何遽困。"
        ],
        "title": "戊子三月二十一日殤小女稱稱三首  其三",
        "id": "33647aab-b76e-4942-b329-7d179cb8e09e"
    },
    {
        "author": "梅堯臣",
        "paragraphs": [
            "師名學佛者，何乃愛吾詩。",
            "吾方嗟世人，各各事奔馳。",
            "蒼鷹絕海至，不異攫鼠鴟。",
            "所趨有遠近，所向皆餒饑。",
            "潄水對無語，風動庭樹枝。"
        ],
        "title": "與用文師",
        "id": "6fc2c5dd-3586-48c6-90e0-2013b2d46d25"
    },
    {
        "author": "梅堯臣",
        "paragraphs": [
            "孟夏日南歸，馬耳豎迎風。",
            "急雨不及避，斷霓明向東。",
            "古城汝水傍，化俗寄我公。",
            "君今去拜慶，酥酪美將同。"
        ],
        "title": "送吳沖卿學士歸蔡州",
        "id": "81cf8d12-34da-4e16-9f52-00f7d70eaaf1"
    },
    {
        "author": "梅堯臣",
        "paragraphs": [
            "昨日汴水頭，共餞東去人。",
            "暴風吹黄沙，對面不相親。",
            "歸來乘大馬，誤擲小方巾。",
            "平明馳奴還，偷樣古逼真。"
        ],
        "title": "下土橋送刁景純忽大風韓子華先歸遺其小方巾明日持還副以此詩",
        "id": "ecd73153-40ef-46fe-8263-c0b772d7443f"
    },
    {
        "author": "梅堯臣",
        "paragraphs": [
            "餞客客未至，明朝當更來。",
            "風雨尋船懶，車馬向城迴。",
            "烏帽吹覺重，清樽想誰開。",
            "終期江上見，俗禮聊損裁。"
        ],
        "title": "刁景純期水門再別以風雨不往",
        "id": "7d467835-8ffa-4c54-80fb-893d06cc32ea"
    },
    {
        "author": "梅堯臣",
        "paragraphs": [
            "嘗聞載酒者，去訪子雲居。",
            "乃值徒御出，遂令談笑虛。",
            "爲黍寧乏具，題鳳豈有諸。",
            "一聽負荆語，還想藺相如。"
        ],
        "title": "韓子華訪石昌言不遇石有詩韓邀和答",
        "id": "c207e65e-b7d3-467c-85b9-2b9d6262275c"
    },
    {
        "author": "梅堯臣",
        "paragraphs": [
            "夏雨漲黄流，夜鳴鄰船柁。",
            "乘危冒險人，不識西山餓。"
        ],
        "title": "舟中夜聽汴河水聲",
        "id": "d9a2824f-c2d7-4d5f-bcb1-e7d94eb8766e"
    },
    {
        "author": "梅堯臣",
        "paragraphs": [
            "駑馬不惜蹄，出門莫畏泥。",
            "泥中逢故友，十載相乖睽。",
            "但怪蒼鬢色，斑斑俯鐵驪。",
            "少立不及語，交策或東西。",
            "向晚我還舟，君來訪長堤。",
            "對論出處跡，存沒生悲啼。",
            "勿言少壯日，志意吐虹霓。",
            "而今七不堪，懶又甚於嵇。"
        ],
        "title": "逢王公慥太博",
        "id": "d71d964e-e419-4dbc-94a5-7dc29797ef9b"
    },
    {
        "author": "梅堯臣",
        "paragraphs": [
            "西軒無落暉，所頼西庭竹。",
            "竹間有古葉，竹上有繁綠。",
            "夜雨一洗梢，朝陽似晞沐。",
            "焚香愛此心，自不同諸俗。"
        ],
        "title": "寄題洪州慈濟師西軒",
        "id": "d50fdd21-c63e-4cd5-8851-4faa4f2df4d0"
    },
    {
        "author": "梅堯臣",
        "paragraphs": [
            "騏驥泥中行，偶蹶未千里。",
            "終當至高衢，尚苦泥行恥。",
            "今歸雨濛濛，嘶鳴欲何止。",
            "乃念彼名駒，近在清川涘。",
            "他日見騰驤，駑櫪此垂耳。"
        ],
        "title": "送謝著作歸陳州",
        "id": "92cc54e2-93c7-4f8c-962c-719a8e5bd459"
    },
    {
        "author": "梅堯臣",
        "paragraphs": [
            "水邊移得已傷根，枝葉如枯生意少。",
            "主人不使荒穢侵，遂長琅玕勝凡草。"
        ],
        "title": "和石昌言學士官舍十題 病竹",
        "id": "a7cdd227-8a09-442b-b29c-2a1518d1fd27"
    },
    {
        "author": "梅堯臣",
        "paragraphs": [
            "春花開盡見深紅，夏葉始繁明淺綠。",
            "祇知結子熟秋霖，不識來時有筇竹。"
        ],
        "title": "和石昌言學士官舍十題 石榴花",
        "id": "8a307b31-f162-4a81-b0e7-6da9eaf05646"
    },
    {
        "author": "梅堯臣",
        "paragraphs": [
            "葉如華黍實如珠，移種官庭特葱蒨。",
            "但蠲病渴付相如，勿恤謗言歸馬援。"
        ],
        "title": "和石昌言學士官舍十題 薏苡",
        "id": "aeb3bf2a-682c-48fd-80ad-ad2435d8a5b7"
    },
    {
        "author": "梅堯臣",
        "paragraphs": [
            "言石曾非石上生，名蘭乃是蘭之類。",
            "療痾炎帝與書功，紉佩楚臣空有意。"
        ],
        "title": "和石昌言學士官舍十題 石蘭",
        "id": "79cb8785-1c95-4d7e-a711-da23fcae1574"
    },
    {
        "author": "梅堯臣",
        "paragraphs": [
            "人心與草不相同，安有樹萱憂自釋。",
            "若言憂及此能忘，乃是人心爲物易。"
        ],
        "title": "和石昌言學士官舍十題 萱草",
        "id": "65376ccc-c1bb-48be-bc78-b0eb033a7a31"
    },
    {
        "author": "梅堯臣",
        "paragraphs": [
            "此心生不背朝日，肯信衆草能蘙之。",
            "真似節旄思屬國，向來零落誰能持。"
        ],
        "title": "和石昌言學士官舍十題 葵花",
        "id": "c5c517c6-8c3a-42ef-a204-0f1f67b8885d"
    },
    {
        "author": "梅堯臣",
        "paragraphs": [
            "手自除荒手自鋤，葱鍼已插壅薤本。",
            "朝芸夕灌豈不勤，比食翦苗閑且穩。"
        ],
        "title": "和石昌言學士官舍十題 蔬畦",
        "id": "24c782a6-a41d-4ec8-9b43-1ed2819f1fad"
    },
    {
        "author": "梅堯臣",
        "paragraphs": [
            "江天淡淡江水平，江岸有花紅作穗。",
            "今日特向都城開，晝時只合銜魚翠。"
        ],
        "title": "和石昌言學士官舍十題 水紅",
        "id": "05afefe3-2813-42b4-9208-b2aff2e31108"
    },
    {
        "author": "梅堯臣",
        "paragraphs": [
            "世言此解制頹齡，便當園蔬春競種。",
            "到秋猶得泛其英，爛醉莫辭官有俸。"
        ],
        "title": "和石昌言學士官舍十題 甘菊",
        "id": "e10667af-ff06-4aa5-a8b2-adb197834b5f"
    },
    {
        "author": "梅堯臣",
        "paragraphs": [
            "楚澤多蘭人未辯，盡以清香爲比擬。",
            "蕭茅杜若亦莫分，唯取芳聲襲衣美。"
        ],
        "title": "和石昌言學士官舍十題 蘭",
        "id": "2a51ea88-afc4-4165-89ee-7717704f7cc5"
    },
    {
        "author": "梅堯臣",
        "paragraphs": [
            "淵明歸柴桑，家貧食不足。",
            "當其勇去時，不待秫稻熟。",
            "借問何以然，實恥暫屈辱。",
            "公常爲近臣，曾不輒媚曲。",
            "一緣府舍災，遂使還秩祿。",
            "祿仕四十年，內乏釜鍾粟。",
            "歸來託四鄰，恓恓無片屋。",
            "去就異前人，其義已介獨。",
            "譬之食嗟來，應自甘退縮。",
            "當營負郭田，漸可事水竹。"
        ],
        "title": "勉致仕李秘監",
        "id": "b3d7e559-07f3-489a-871e-0fddeef35423"
    },
    {
        "author": "梅堯臣",
        "paragraphs": [
            "楚山豈無銅，楚匠豈不工。",
            "大鑪常乏鑄，碧丱那得充。",
            "積弊在鄉縣，孰肯以利籠。",
            "君今承詔行，諭民當得中。",
            "苟能使之發，亦莫取之窮。",
            "此乃事可久，山深山自通。"
        ],
        "title": "送施景仁太博提點江南坑冶",
        "id": "15fa255b-1535-447e-8676-c7d6590eb5dd"
    },
    {
        "author": "梅堯臣",
        "paragraphs": [
            "與君愛清風，移榻就明月。",
            "月落見星繁，星繁如晝熱。",
            "霑衣輕露墜，響岸崩湍齧。",
            "坐思都城時，誰許脚不韈。"
        ],
        "title": "夜泊虹縣同施景仁太博河上納凉書事",
        "id": "29ac4051-d5e1-4730-a5a1-5ec9d5f09a1f"
    },
    {
        "author": "梅堯臣",
        "paragraphs": [
            "來尋淮上寺，老檜莫知年。",
            "劫火已鎔像，樛枝寧改煙。",
            "根拏怪石入，節駮蒼苔堅。",
            "欲問浮波箭，空嗟此獨傳。"
        ],
        "title": "施景仁邀詠泗州普照王寺古檜",
        "id": "39792038-3a15-4292-bc43-d7482842166b"
    },
    {
        "author": "梅堯臣",
        "paragraphs": [
            "地雖不愛寶，利在與民共。",
            "務國不務民，儻有安得用。",
            "孟氏美王囿，其說久已誦。",
            "聊此陳薄言，忉怛不能重。"
        ],
        "title": "送王判官同提點坑冶",
        "id": "2a2e81ed-f8ca-4c10-b021-a1d446ddc681"
    },
    {
        "author": "梅堯臣",
        "paragraphs": [
            "雨脚射淮鳴萬鏃，跳點起漚魚亂目。",
            "濕帆遠遠來未收，雲漏斜陽生半幅。"
        ],
        "title": "淮雨",
        "id": "e02f3b19-94e8-4510-8699-bf7823eb1ddb"
    },
    {
        "author": "梅堯臣",
        "paragraphs": [
            "遠客雖有樂，莫如逢故人。",
            "夜懷夷門時，月照楚水濱。",
            "自居扁舟上，隨處與船鄰。",
            "宜將到此日，因使報朋親。"
        ],
        "title": "舟次山陽呈王宗說寺丞",
        "id": "dad2fe2f-fde0-48fc-977e-6ef3a0dd684a"
    },
    {
        "author": "梅堯臣",
        "paragraphs": [
            "補官桐廬時，已飽嚴陵釣。",
            "進吏六百石，又得臨海嶠。",
            "因之論出處，足以見風調。",
            "洪潮可登觀，萬里漲川竅。",
            "收縮向何歸，由來人莫料。",
            "憑君能賦才，庶或窮其妙。"
        ],
        "title": "送崔黄臣寺丞宰臨海",
        "id": "18e4c71c-ccff-4142-9982-072c293cf961"
    },
    {
        "author": "梅堯臣",
        "paragraphs": [
            "楚童能捕魚，乃在水邊居。",
            "手取眼不顧，情知獺未如。",
            "鬢上浮萍草，點點綠有餘。",
            "既挈不暇理，歸來莫取渠。"
        ],
        "title": "楚童",
        "id": "17678769-118e-475f-933f-d8ab7cbc6739"
    },
    {
        "author": "梅堯臣",
        "paragraphs": [
            "蛙行動萍葉，誤觀作游魚。",
            "稍稍引兩股，已變科斗書。"
        ],
        "title": "雜詩絕句十七首  其一",
        "id": "31547b46-9150-49bd-b7d7-8f63f4e3074e"
    },
    {
        "author": "梅堯臣",
        "paragraphs": [
            "青草生水中，日日隨水長。",
            "水落何所依，撩亂爲宿莽。"
        ],
        "title": "雜詩絕句十七首  其二",
        "id": "445737b8-bdff-4fff-b9a9-631d9cbd865e"
    },
    {
        "author": "梅堯臣",
        "paragraphs": [
            "有蟲託斷葑，斷葑日夕流。",
            "不知止息處，隨夫非自由。"
        ],
        "title": "雜詩絕句十七首  其三",
        "id": "06905b39-a884-42cb-98ec-1155d665cda4"
    },
    {
        "author": "梅堯臣",
        "paragraphs": [
            "荒水浸籬根，籬上蜻蜓立。",
            "魚網挂繞籬，野船籬外入。"
        ],
        "title": "雜詩絕句十七首  其四",
        "id": "70fd3e1f-4785-4b38-baf0-f22018cc9203"
    },
    {
        "author": "梅堯臣",
        "paragraphs": [
            "茸茸翦熟絲，雨染燕脂暈。",
            "滿樹斂黄昏，槿花無此分。"
        ],
        "title": "雜詩絕句十七首  其五",
        "id": "c220a206-62f1-48d5-9548-5ef971ca71c6"
    },
    {
        "author": "梅堯臣",
        "paragraphs": [
            "青青老鏡葉，下有繁實尖。",
            "浪頭撥船女，刺手終不嫌。"
        ],
        "title": "雜詩絕句十七首  其六",
        "id": "42fd3952-e424-4e19-ae5a-0b588dd5f263"
    },
    {
        "author": "梅堯臣",
        "paragraphs": [
            "岸傍草樹密，往往不知名。",
            "其間有啼鳥，似與船相迎。"
        ],
        "title": "雜詩絕句十七首  其七",
        "id": "64d5c909-8b42-443d-93ae-ef0545a48ab6"
    },
    {
        "author": "梅堯臣",
        "paragraphs": [
            "青蠅何處來，聚集滿盤間。",
            "誰知腹中物，變化如循環。"
        ],
        "title": "雜詩絕句十七首  其八",
        "id": "93898f1a-d05b-432d-a23d-2f08b6ce3896"
    },
    {
        "author": "梅堯臣",
        "paragraphs": [
            "水上賣瓜女，摘瓜陂上田。",
            "長麻已不識，滿把青銅錢。"
        ],
        "title": "雜詩絕句十七首  其九",
        "id": "d0a4d3f1-883b-48b3-8a8f-ab0817b93f1a"
    },
    {
        "author": "梅堯臣",
        "paragraphs": [
            "買魚問水客，始得鯽與魴。",
            "操刀欲割鱗，跳怒鬐鬛張。"
        ],
        "title": "雜詩絕句十七首  其一○",
        "id": "e0010555-db65-489e-a4c4-2f9cbfe0e4e9"
    },
    {
        "author": "梅堯臣",
        "paragraphs": [
            "沙頭風雨來，帖水野雲黑。",
            "如觀曹公營，萬弩射船側。"
        ],
        "title": "雜詩絕句十七首  其一一",
        "id": "d5e90048-eda6-4c8f-a74e-595318c67314"
    },
    {
        "author": "梅堯臣",
        "paragraphs": [
            "前時雙鴛鴦，失雌鳴不已。",
            "今更作雙來，還悲舊流水。"
        ],
        "title": "雜詩絕句十七首  其一二",
        "id": "e09c1177-3199-4413-8bb7-eafbe28e24fd"
    },
    {
        "author": "梅堯臣",
        "paragraphs": [
            "度水紅蜻蜓，傍人飛欵欵。",
            "但知隨船輕，不知船去遠。"
        ],
        "title": "雜詩絕句十七首  其一三",
        "id": "69daf260-f15f-4e5c-b0df-c9a3fc1d4d86"
    },
    {
        "author": "梅堯臣",
        "paragraphs": [
            "塘上挽船人，塘泥深及脛。",
            "落日望前村，心將道途競。"
        ],
        "title": "雜詩絕句十七首  其一四",
        "id": "98c43725-ebcd-4b43-8f91-3e18c6c6c433"
    },
    {
        "author": "梅堯臣",
        "paragraphs": [
            "燕立茅屋脊，燕銜芹岸泥。",
            "巢成同養子，薄暮亦同棲。"
        ],
        "title": "雜詩絕句十七首  其一五",
        "id": "8d611449-e911-4b5c-8ff9-4cd5fe591ec6"
    },
    {
        "author": "梅堯臣",
        "paragraphs": [
            "鵲銜高樹蟬，危脇繅車響。",
            "露腹不曾肥，殺之嗟已往。"
        ],
        "title": "雜詩絕句十七首  其一六",
        "id": "40ca0a88-0361-47b3-8743-41de053c23ee"
    },
    {
        "author": "梅堯臣",
        "paragraphs": [
            "河畔有釣翁，團泥爲甕缶。",
            "坐想秦人聲，思傾杜陵酒。"
        ],
        "title": "雜詩絕句十七首  其一七",
        "id": "9a6e839a-332c-48f3-a114-c25d879546d7"
    },
    {
        "author": "梅堯臣",
        "paragraphs": [
            "昨夕夢師魯，相對如平生。",
            "及覺語未終，恨恨傷我情。",
            "去年聞子喪，旅寄誰能迎。",
            "家貧兒女幼，迢遞洛陽城。",
            "何當置之歸，西望淚緣纓。"
        ],
        "title": "五月二十夜夢尹師魯",
        "id": "73c56451-222b-4ab1-bd97-7c6788ddcbd4"
    },
    {
        "author": "梅堯臣",
        "paragraphs": [
            "甲申七月七，未明至三溝。",
            "先妻南陽君，奄化向行舟。",
            "魂去寂無跡，追之固無由。",
            "此苦極天地，心瞀腸如抽。",
            "泣盡淚不續，岸草風颼颼。",
            "柎殭尚疑生，大呼聲裂喉。",
            "柁師爲我歎，挽卒爲我愁。",
            "戊子夏再過，感昔涕交流。",
            "恐傷新人心，强制揩雙眸。",
            "未及歸旅櫬，悲恨何時休。"
        ],
        "title": "五月二十四日過高郵三溝",
        "id": "582f1906-d924-4376-a28d-71dacf40e730"
    },
    {
        "author": "梅堯臣",
        "paragraphs": [
            "茱萸堰在吳牛死，茱萸堰廢吳牛閑。",
            "吳牛閑，東南百貨來如山。"
        ],
        "title": "過茱萸堰",
        "id": "67b642e8-b7dd-422b-b9cb-f706728ef7ac"
    },
    {
        "author": "梅堯臣",
        "paragraphs": [
            "虢州紫石如紫泥，中有瑩白象明月。",
            "黑文天畫不可窮，桂樹婆娑生意發。",
            "其形方廣盈尺間，造化施工常不沒。",
            "虢州得之自山窟，持作名卿硯傍物。"
        ],
        "title": "詠歐陽永叔文石硯屏二首  其一",
        "id": "195f352d-0ef0-4638-af6b-7dbe6ca09e63"
    },
    {
        "author": "梅堯臣",
        "paragraphs": [
            "鑿山侵古雲，破石見寒樹。",
            "分明秋月影，向此石上布。",
            "中又隠孤壁，紫錦藉圓素。",
            "山祇與地靈，暗巧不欲露。",
            "乃值人所獲，裁爲文室具。",
            "獨立筆硯間，莫使浮埃度。"
        ],
        "title": "詠歐陽永叔文石硯屏二首  其二",
        "id": "c1316174-646e-4f7d-8b53-15de097f212b"
    },
    {
        "author": "梅堯臣",
        "paragraphs": [
            "海風驅雲來，池雨打荷急。",
            "虛堂開西窗，晚坐凉氣入。",
            "與公語平生，事不一毫及。",
            "初探易之奧，大衍遺五十。",
            "乾坤露根源，君臣排角立。",
            "言史書星瑞，亂止由不戢。",
            "巨惡參大美，微顯豈相襲。",
            "陳疏見公忠，曾無與朋執。",
            "文章包元氣，天地得噓吸。",
            "明吞日月光，峭古崖壁澀。",
            "淵論發賢聖，暗溜聞鬼泣。",
            "夜闌索酒巵，快意頻舉挹。",
            "未竟天已白，左右如啟蟄。"
        ],
        "title": "永叔進道堂夜話",
        "id": "afe9cd3d-aff1-4cf6-b797-0398ef1092d3"
    },
    {
        "author": "梅堯臣",
        "paragraphs": [
            "聲名赫赫在窮塞，眉宇堂堂真丈夫。",
            "腰劍臂弓輕赴敵，無人不伏魏黄鬚。"
        ],
        "title": "贈劉謀閤副",
        "id": "1c640196-bbb7-40ed-9ac3-e538f9690775"
    },
    {
        "author": "梅堯臣",
        "paragraphs": [
            "風駕晚潮急，浪頭相趁過。",
            "水歸瓜步小，船下秣陵多。",
            "鷗舞不停翅，燕飛輕帖波。",
            "今來學楚客，薄暮愛漁歌。"
        ],
        "title": "長蘆江口",
        "id": "90758646-96f2-420b-9b06-24b49ff69bb8"
    },
    {
        "author": "梅堯臣",
        "paragraphs": [
            "秦莫恃棧閣，吳莫恃壍江。",
            "不能恃以德，二國竟亦降。",
            "邇來屢興廢，由險輕萬邦。",
            "誰知荒凉城，空存如刳腔。",
            "我今經其下，弔古語愧哤。",
            "嗟哉石頭潮，助怒常舂撞。"
        ],
        "title": "金陵懷古",
        "id": "ebf6f7d6-7067-4791-a481-376c0c907b67"
    },
    {
        "author": "梅堯臣",
        "paragraphs": [
            "江畔菱蒲碧無主，吳牛夜𩥇江干歸。",
            "舟人不悟月已上，花脚野蚊撩亂飛。"
        ],
        "title": "江畔",
        "id": "06d06b63-aa59-44ac-8aca-42e436d2fb96"
    },
    {
        "author": "梅堯臣",
        "paragraphs": [
            "江水浸石壁，峭直無鳥蹤。",
            "穴垂青竹根，瘦蛇愁作龍。",
            "霹靂雨脚入，濕點莓苔封。",
            "世人不得用，八馬今乖慵。"
        ],
        "title": "慈姥山石崖上竹鞭",
        "id": "eb5079ce-a931-4800-bece-3398d8078662"
    },
    {
        "author": "梅堯臣",
        "paragraphs": [
            "老漁吹浪不肯休，一夜南風打籬響。",
            "灘下輕舟未可行，山脚盤渦似車輞。"
        ],
        "title": "阻風",
        "id": "a802d7ea-4b95-4733-80d4-694e306c4d09"
    },
    {
        "author": "梅堯臣",
        "paragraphs": [
            "蘆汀泱漭外，露斂見孤嶂。",
            "行舟每出觀，漸近已殊狀。",
            "傍來認飲牛，正去忽側盎。",
            "水壑陰若舂，野鳥時與相。",
            "且待風色迴，出口始浩蕩。"
        ],
        "title": "慈姥磯下",
        "id": "8c87e722-e353-42cd-8af8-e296b5e434c1"
    },
    {
        "author": "梅堯臣",
        "paragraphs": [
            "吳雞鳴隔山，江月半在水。",
            "齧齧出岸潮，霅霅入蒲葦。",
            "解䋏泛明鏡，接天知幾里。",
            "我家今不遥，正住句溪尾。"
        ],
        "title": "早發",
        "id": "51622810-8a4a-4bf0-a919-d150e8a6390f"
    },
    {
        "author": "梅堯臣",
        "paragraphs": [
            "征骨化爲塵，柔肌化爲石。",
            "高山共蒼蒼，臨水望脈脈。",
            "青雲卷爲髮，缺月低照額。",
            "千古遺恨深，終不見車軏。"
        ],
        "title": "望夫石",
        "id": "d0660985-225b-486f-acc3-f304910ed7e0"
    },
    {
        "author": "梅堯臣",
        "paragraphs": [
            "山口風偏急，磯頭水似煎。",
            "喧聲殊倦聽，逆上正難牽。",
            "暗石誰愁礙，長途未擬前。",
            "江心看白浪，卷起大於船。"
        ],
        "title": "過褐山磯值風",
        "id": "c2e14adc-5813-408e-b392-4675f5e82168"
    },
    {
        "author": "梅堯臣",
        "paragraphs": [
            "風惡舟難進，聊依浦裏村。",
            "岸潮生蓼節，灘浪聚蘆根。",
            "日脚看看雨，江心漸漸昏。",
            "篙師知蟹窟，取以助清樽。"
        ],
        "title": "褐山磯上港中泊",
        "id": "2c4d6e6c-260d-48aa-b63d-43fc88b42499"
    },
    {
        "author": "梅堯臣",
        "paragraphs": [
            "夜深風浪息，月正在南斗。",
            "遠水生白煙，疏螢出荒莽。",
            "照蟹屢爇薪，張魚未發笱。",
            "獨能憐野客，游宦意何有。"
        ],
        "title": "宿磯上港",
        "id": "95a1fdde-75ac-423e-ae41-11b636a4decf"
    },
    {
        "author": "梅堯臣",
        "paragraphs": [
            "連峯到溪止，澄溜向潭瀉。",
            "廟道走山腰，雀雛鳴屋瓦。",
            "古壁畫雲雷，空庭儼輿馬。",
            "眷予來故鄉，絜齋陳奠斝。",
            "尚想昔丱童，維愚託民社。",
            "每從諸父賽，朅至此祠下。",
            "今齒踰不惑，雙親世似寡。",
            "過此無所禱，曷慕逢時者。"
        ],
        "title": "謁昭亭廟",
        "id": "b4158c99-9de8-41bc-a270-e61f8d258774"
    },
    {
        "author": "梅堯臣",
        "paragraphs": [
            "行舟晚解去，親戚各還家。",
            "淚落正濕衣，腸翻如轉車。",
            "借是昭亭水，相隨亦有涯。",
            "予今游宦意，曾不學匏瓜。"
        ],
        "title": "昭亭潭上別",
        "id": "cb4b8baa-4dc1-4655-9a1c-4c0be07403a2"
    },
    {
        "author": "梅堯臣",
        "paragraphs": [
            "冒暑駐輪轂，徘徊北壕上。",
            "棟宇起中央，芙蓉生四向。",
            "今吾太守樂，慰此郡人望。",
            "雨從昭亭來，水入句溪漲。",
            "蜻蜓立欄角，朱鯉吹荷浪。",
            "岸木影下布，水鳥時引吭。",
            "心閑不競物，興適每傾釀。",
            "薄暮詠醉歸，陪車知幾兩。"
        ],
        "title": "宣州環波亭",
        "id": "71235e76-63bb-4cc3-8e6a-fc7fbc052ab5"
    },
    {
        "author": "梅堯臣",
        "paragraphs": [
            "曰山何必高，要在出雲雨。",
            "昭亭非峻峯，雄雄若蹲虎。",
            "旱歲一來祠，霈然隨瀝酤。",
            "有草牧爾牛，有薪資爾斧。",
            "有溪出其陰，有潭在其塢。",
            "獸則貛與貉，魚則魴與鱮。",
            "山雛水羽聲，下上相雜伍。",
            "呼名如謙恭，號叫若怒侮。",
            "崖竹或節疎，嶺松或復腐。",
            "巨蜂結層房，養子窟深土。",
            "何事山中人，采以爲市賈。",
            "其容固已多，其忍吾未取。"
        ],
        "title": "昭亭山",
        "id": "4b6d7123-b6a4-407d-868f-d5474d127da1"
    },
    {
        "author": "梅堯臣",
        "paragraphs": [
            "尾生信女子，抱柱死不疑。",
            "吾與丞相約，安得不顧期。",
            "徘徊大江側，念此親相知。",
            "欲留時已晚，欲去情難持。",
            "引領望軒車，豈能慰我思。",
            "願聞下士禮，無曰屈非宜。"
        ],
        "title": "泊姑熟江口邀刁景純相見",
        "id": "dd904d0c-6288-46d4-b33a-c8549846c42c"
    },
    {
        "author": "梅堯臣",
        "paragraphs": [
            "朝與牛出牧，晝與牛在野。",
            "日暮穿林歸，長笛初在骻。",
            "面尾騎且吹，音響未成雅。",
            "隨風散遠近，舉調任高下。",
            "我方江上來，平溜若鏡瀉。",
            "悠悠經醉耳，亦足發瀟灑。",
            "苟能和人心，豈必奏韶夏。",
            "鄭聲實美好，蠹情如剔剮。",
            "况其荒敗跡，又亦甚裂瓦。",
            "南箕成簸揚，寺孟詠侈哆。",
            "我今留此詩，誰謂馬喻馬。"
        ],
        "title": "見牧牛人隔江吹笛",
        "id": "d468037c-1ff7-46ae-9286-a9278dcd5de5"
    },
    {
        "author": "梅堯臣",
        "paragraphs": [
            "看取主人無俗調，風前喜御夾衣凉。",
            "競邀三五最圓魄，知比尋常特地光。",
            "豔曲旋教皆可聽，秋花雖種未能香。",
            "曾非惡少休防準，衆寡而今不易當。"
        ],
        "title": "依韻和歐陽永叔中秋邀許發運",
        "id": "d2de1f0b-629c-4426-ab7a-9f92a9d0fc4b"
    },
    {
        "author": "梅堯臣",
        "paragraphs": [
            "秋葉已多蠹，古原看更荒。",
            "廢城無馬入，破冢有狐藏。",
            "寒日稍清迥，寒山分漭蒼。",
            "田衣指白水，此下是雷塘。"
        ],
        "title": "與夏侯繹張唐民游蜀岡大明寺",
        "id": "97c13288-63fc-4f1a-a418-202b610e0dc2"
    },
    {
        "author": "梅堯臣",
        "paragraphs": [
            "佳人種碧草，所愛凌風霜。",
            "佳人昔已歿，草色尚蒼蒼。",
            "陸行載以車，水行載以航。",
            "于今五六年，與我道路長。",
            "思人不忍棄，期植寒冢傍。",
            "我嗟復北去，安得畢此喪。",
            "留植精舍中，遠挈防根傷。",
            "他時京峴下，不比野蒿黄。"
        ],
        "title": "寄麥門冬於符公院",
        "id": "fcd983c3-f892-4b5e-85da-7d6e3a3bbe87"
    },
    {
        "author": "梅堯臣",
        "paragraphs": [
            "楚甸有行客，西風一孤舟。",
            "遠隨淮月上，若與星磋浮。",
            "野岸襲幽芳，氣清露已秋。",
            "得意美魚蟹，白酒問沙頭。"
        ],
        "title": "送張唐民",
        "id": "88dec81a-58aa-4f90-90a2-8db3d479f276"
    },
    {
        "author": "梅堯臣",
        "paragraphs": [
            "青天有右目，昏明不常開。",
            "常時翳雲氣，古鑑生莓苔。",
            "秋夜特清徹，乃顧漸西迴。",
            "靈兔不擣藥，是夜無纖埃。",
            "與君玩流景，置酒臨層臺。",
            "單衣濕白露，鳴鴈方南來。",
            "以言歡未終，鴈聲一何哀。"
        ],
        "title": "秋夜同永叔看月",
        "id": "18013e48-fa9f-4682-9b55-e709465723ab"
    },
    {
        "author": "梅堯臣",
        "paragraphs": [
            "天嫌物兼美，而使密雲藏。",
            "已向石屏見，何須照席光。"
        ],
        "title": "中秋不見月答永叔",
        "id": "edff5e50-3a15-4f17-9851-7c53f2f523a6"
    },
    {
        "author": "梅堯臣",
        "paragraphs": [
            "主人待月敞南樓，淮雨西來斗變秋。",
            "自有嬋娟侍賓榻，不須迢遞望刀頭。",
            "池魚暗聽歌聲躍，蓮的明傳酒令優。",
            "更愛西垣舊詞客，共將詩興壓曹劉。"
        ],
        "title": "和永叔中秋夜會不見月酬王舍人",
        "id": "3f4c3df1-fd89-4c6b-96c8-6ce0099a8a68"
    },
    {
        "author": "梅堯臣",
        "paragraphs": [
            "古碑手集一千卷，河北關西得最多。",
            "莫怕他時費人力，他時自有錦蒙駞。"
        ],
        "title": "觀永叔集古錄",
        "id": "6cea2af8-9373-4d11-a7b5-7bcca777e5d9"
    },
    {
        "author": "梅堯臣",
        "paragraphs": [
            "誰憐嬌小好腰支，老大而今莫那伊。",
            "太守風流未應淺，更教多唱楚人辭。"
        ],
        "title": "觀舞",
        "id": "1f6c0f88-4eaa-427f-bac0-17b8a148fe23"
    },
    {
        "author": "梅堯臣",
        "paragraphs": [
            "舊友競留連，我征時已晚。",
            "但言會合難，豈道行路遠。",
            "行路到有期，別離未即返。",
            "明當各相思，念此去且懶。"
        ],
        "title": "留別永叔",
        "id": "2db047cc-364b-4753-afbb-866fa854b8dd"
    },
    {
        "author": "梅堯臣",
        "paragraphs": [
            "良金美玉不可畫，可畫惟應色與形。",
            "除却堅明盡非寶，世人何得重丹青。"
        ],
        "title": "觀永叔畫真",
        "id": "7da4b571-115d-4f8b-b4c0-cb17af1b66b1"
    },
    {
        "author": "梅堯臣",
        "paragraphs": [
            "廣陵太守歐陽公，令爾畫我憔悴容。",
            "便傳髣髴在縑素，只欠勁直藏心胸。",
            "與我貨布不肯受，此之醫卜曾非庸。",
            "公今許爾此一節，爾只丹青其亦逢。"
        ],
        "title": "畫真來嵩",
        "id": "cf8ec705-2bba-40be-a7ef-9e3b3a75a4c6"
    },
    {
        "author": "梅堯臣",
        "paragraphs": [
            "前日辭親淚，又爲別友出。",
            "愁極反無言，欲言詞已窒。",
            "荷公知我詩，數數形美述。",
            "茲道日未堙，可與古爲匹。",
            "孟盧張賈流，其言不相昵。",
            "或多窮苦語，或特事豪逸。",
            "而於韓公門，取之不一律。",
            "乃欲存此心，欲使名譽溢。",
            "竊比於老郊，深愧言過實。",
            "然於世道中，固且異謗嫉。",
            "交情有若此，始可論膠漆。"
        ],
        "title": "別後寄永叔",
        "id": "39639a31-d23b-4836-bc8c-dd4a86912f6d"
    },
    {
        "author": "梅堯臣",
        "paragraphs": [
            "樓上山如淡墨畫，城中水似輕藍挼。",
            "楊州今似刀州景，似聽中和樂職歌。"
        ],
        "title": "登楊州北門",
        "id": "f36cde49-411c-4d81-8fde-1c7a1c14acfa"
    },
    {
        "author": "梅堯臣",
        "paragraphs": [
            "已爲貧孟郊，拚作瞎張籍。",
            "詩句但口吟，世事不眼歷。",
            "既能分好惡，難用變青白。",
            "讀書聽吾兒，且未廢朝夕。"
        ],
        "title": "因目痛有作",
        "id": "5033efc3-6009-462a-969a-a885e5633361"
    },
    {
        "author": "梅堯臣",
        "paragraphs": [
            "秋雨雁來急，夜舟人未眠。",
            "亂風燈不定，暝色樹相連。",
            "寒屋猛添響，濕窗愁打穿。",
            "明朝持藕使，書此寄公前。"
        ],
        "title": "宿邵埭聞雨因買藕芡人迴呈永叔",
        "id": "f21bf2e8-392b-4a23-8f18-f8c2174e0c90"
    },
    {
        "author": "梅堯臣",
        "paragraphs": [
            "昨日山光寺前雨，今朝邵伯堰頭風。",
            "野雲不散低侵水，魚艇無依尚蓋蓬。",
            "藕味初能消酒渴，蓼花猶愛照波紅。",
            "楊州有使急迴去，敢此寄聲非塞鴻。"
        ],
        "title": "寄許主客",
        "id": "fa336c38-b0c8-45ee-a6c1-fadb404c8fff"
    },
    {
        "author": "梅堯臣",
        "paragraphs": [
            "不見沙上雙飛鳥，莫取波中比目魚。",
            "重過三溝特惆悵，西風滿眼是秋蕖。"
        ],
        "title": "八月二十二日迴過三溝",
        "id": "3a69d36f-16e4-42b5-bff0-ca47d1372bbc"
    },
    {
        "author": "梅堯臣",
        "paragraphs": [
            "牛背雙鸜鵒，煙陂共入時。",
            "草枯行解美，日晚趁羣遲。",
            "閒載寧辭遠，相鳴不間雌。",
            "初驚牧人去，飛上野桑枝。"
        ],
        "title": "牛背雙鸜鵒",
        "id": "f3e45851-f506-4d35-b1bc-df6d743fea70"
    },
    {
        "author": "梅堯臣",
        "paragraphs": [
            "磷磷石岸上，濃淡樹林分。",
            "隔水見寒島，暗枝藏宿雲。",
            "賢哉吾益友，持以贈離羣。",
            "琥珀不須問，中心多化蚊。"
        ],
        "title": "廣陵歐陽永叔贈寒林石硯屏",
        "id": "fc303a1f-263a-492d-b4ce-a5cd845cdb4c"
    },
    {
        "author": "梅堯臣",
        "paragraphs": [
            "無能事耕穫，亦不有雞豚。",
            "燒蚌曬槎沫，織蓑依樹根。",
            "野蘆編作室，青蔓與爲門。",
            "稚子將荷葉，還充犢鼻裩。"
        ],
        "title": "岸貧",
        "id": "a40f76c4-6a4b-4d4e-8a79-a84723dd18b7"
    },
    {
        "author": "梅堯臣",
        "paragraphs": [
            "日擊收田鼓，時稱大有年。",
            "爛傾新釀酒，飽載下江船。",
            "女髻銀釵滿，童袍毳氎鮮。",
            "里胥休借問，不信有官權。"
        ],
        "title": "村豪",
        "id": "243320de-7872-462e-a110-44e17516e031"
    },
    {
        "author": "梅堯臣",
        "paragraphs": [
            "黕黕日脚雲，斷續如破灘。",
            "忽舒金翠尾，始識秦女鸞。",
            "又改爲連牛，綴燧懷齊單。",
            "伺黑密不囂，額額城未剜。",
            "風吹了無物，猶立船頭看。"
        ],
        "title": "晚雲",
        "id": "7dadc295-ba49-4b9e-8681-5378d78668c5"
    },
    {
        "author": "梅堯臣",
        "paragraphs": [
            "荇葉光於水，鉤牽入遠汀。",
            "淺黄雙蛺蝶，五色小蜻蜓。",
            "老死懷江女，飄浮笑楚萍。",
            "西風莫苦急，孤蕊有餘馨。"
        ],
        "title": "荇",
        "id": "1f141a46-295c-450e-b76e-247268296682"
    },
    {
        "author": "梅堯臣",
        "paragraphs": [
            "晚日晴還暖，人閒見物機。",
            "葉枯蟲自裹，窗響蜜尋歸。",
            "林下見收柿，水邊聞擣衣。",
            "吾嗟久爲客，却愧寄荆扉。"
        ],
        "title": "晚日",
        "id": "29a5317b-1a1e-4098-b2cb-46b31db64e1a"
    },
    {
        "author": "梅堯臣",
        "paragraphs": [
            "淮上秋來物意閑，又乘輕舸信帆還。",
            "一浮一沒水中鳥，更遠更昏天外山。",
            "斜幅纏踍兵吏至，濃金灑紙頷珠頒。",
            "欲酬已覺不能敵，盡日臨風思自慳。"
        ],
        "title": "寄酬發運許主客",
        "id": "51e05ae6-d2fa-44ad-b570-ea88bed443db"
    },
    {
        "author": "梅堯臣",
        "paragraphs": [
            "前日楊州去，酒熟美蟹蜊。",
            "秋風淮陰來，沙暖拾蚌螄。",
            "不言爾貧富，只繫其鄙夷。",
            "漢重二千石，後世何忽之。"
        ],
        "title": "前日",
        "id": "99073628-aabf-4223-997c-4c2f32e6b2c6"
    },
    {
        "author": "梅堯臣",
        "paragraphs": [
            "青環瘦鐵纜，繫在淮陰城。",
            "水脛多長短，林枝有直橫。",
            "山夔一足走，妖鳥九頭鳴。",
            "韓信祠堂古，誰將胯下平。"
        ],
        "title": "淮陰",
        "id": "20e274de-c407-49d2-b848-4ba87c8f9d05"
    },
    {
        "author": "梅堯臣",
        "paragraphs": [
            "泗水赤龍將欲飛，瘦蛟在泥雲未歸。",
            "冰繭煮灰寒水擊，長大王孫抱饑色。",
            "誰知適自下鄉來，日昃可哀猶未食。",
            "菰飯白漿持與君，王孫王孫何復云。"
        ],
        "title": "哀王孫",
        "id": "a06fac4c-5c39-4527-8598-920b69f539a5"
    },
    {
        "author": "梅堯臣",
        "paragraphs": [
            "赤帝醉提龍劍行，徑草沒人壯士驚。",
            "白蛇斷裂不可續，神嫗哀哀夜深哭。",
            "酒醒自負氣生虹，從者日畏天下雄。",
            "秦皇玉輿來向東，安知隠在芒碭中。",
            "婦人自識雲氣從，王命艱哉豐沛公。"
        ],
        "title": "沛公歌",
        "id": "2a17092e-ddca-4fc7-b7cc-3c5a23417d23"
    },
    {
        "author": "梅堯臣",
        "paragraphs": [
            "胯下橋南逆水風，十幅蒲帆彎若弓。",
            "淮波带日魚鱗紅，岌岌飛上北斗中。",
            "龜山始撞人定鐘，岸草澀澀鳴秋蟲。"
        ],
        "title": "使風",
        "id": "b79c4fc1-b3c5-4dab-8eca-c2a23e35a2e6"
    },
    {
        "author": "梅堯臣",
        "paragraphs": [
            "脩蔓屋頭綴，大壺簷外垂。",
            "霜乾葉猶苦，風斷根未移。",
            "收挂煙突近，開充酒具遲。",
            "賤生無所用，會有千金時。"
        ],
        "title": "田家屋上壺",
        "id": "a7ff04d5-3234-471f-9714-3403f022b8bf"
    },
    {
        "author": "梅堯臣",
        "paragraphs": [
            "裴生安健否，試問雁經過。",
            "處士賦鸚鵡，將軍養駱駝。",
            "食魚今飽未，索米奈貧何。",
            "昨夜分明夢，持書認篆窠。"
        ],
        "title": "九月二日夢後寄裴如晦",
        "id": "675a6139-caeb-492b-9848-c5903d5f2f85"
    },
    {
        "author": "梅堯臣",
        "paragraphs": [
            "清淮渺然去，白浪勢如奔。",
            "同發已先遠，獨行將向昏。",
            "洲長寧辨路，夜泊偶依村。",
            "燈火稍覺亂，應聞人語喧。"
        ],
        "title": "昭信淮上",
        "id": "405f05c2-9654-483f-a062-5703a0967c26"
    },
    {
        "author": "梅堯臣",
        "paragraphs": [
            "淮闊州多忽有村，棘籬疎敗謾爲門。",
            "寒雞得食自呼伴，老叟無衣猶抱孫。",
            "野艇鳥翹唯斷纜，枯桑水齧只危根。",
            "嗟哉生計一如此，謬入王民版籍論。"
        ],
        "title": "小村",
        "id": "927b33e3-9330-48bd-ba7e-41a112d85b85"
    },
    {
        "author": "梅堯臣",
        "paragraphs": [
            "自古難知不遇人，朝爲蛇鼠暮龍麟。",
            "魏齊客溺簀中死，亭長妻輕胯下貧。",
            "白石夜歌誰與進，黄金懷印自能伸。",
            "丈夫只患無才業，何恨區區逐路塵。"
        ],
        "title": "難知",
        "id": "82b83f17-485b-4f9b-b297-d3938944eccd"
    },
    {
        "author": "梅堯臣",
        "paragraphs": [
            "我經九山問野叟，崔嵬一無安曰九。",
            "且恐斷岸積瓊玖，復意陂原多産韭。",
            "又疑堆壟若柱灸。",
            "四者未悟叟不言，使我臨流獨搔首。"
        ],
        "title": "九山",
        "id": "38151c49-2346-4ccc-b028-f4ec62968010"
    },
    {
        "author": "梅堯臣",
        "paragraphs": [
            "秋水刷土骨，峭瘦如老石。",
            "虛沙歸島嶼，寒浪潄竅隙。",
            "下過白魚尾，上有蒼獺跡。",
            "平崗自相連，野籜鳴風櫟。"
        ],
        "title": "淮岸",
        "id": "7d99ad67-deda-4340-948d-ac0487fa6d91"
    },
    {
        "author": "梅堯臣",
        "paragraphs": [
            "小禽不盈握，羽翮自輕捷。",
            "裊裊上雲鳴，聲窮如隕葉。",
            "雀懷啄粟娛，鷃有棲蒿愜。",
            "嗟嗟力甚微，枉與鷹鸇接。"
        ],
        "title": "原有禽倏鳴升遽默下",
        "id": "cf87858b-3cf6-4c3f-aafc-c13142cb91a0"
    },
    {
        "author": "梅堯臣",
        "paragraphs": [
            "秦鬼驅卯沙，聚結無蒼翠。",
            "誰云海上移，能與潮浮至。",
            "洞噓蛟鼉腥，廟畫風雷異。",
            "雲母今有無，庶爲仙藥餌。"
        ],
        "title": "浮來山",
        "id": "4b8b47a5-7bee-4044-9ada-540cdd3a177c"
    },
    {
        "author": "梅堯臣",
        "paragraphs": [
            "黄溪晚來泊，得見田家微。",
            "刺艇斜陽下，耕洲載耒歸。",
            "牛鳴向窂犢，犬喜入人衣。",
            "復有返樵者，檐枯翹雉肥。"
        ],
        "title": "泊下黄溪",
        "id": "97c16d1a-85b2-4f9c-88e6-f6b7f7b55df2"
    },
    {
        "author": "梅堯臣",
        "paragraphs": [
            "天子昔封禪，吾叔從金輿。",
            "迴首泰山下，出建雙隼旟。",
            "來尋觀魚臺，遂遠承明廬。",
            "當時十五詠，螢照墨石書。"
        ],
        "tags": [
            "泰山"
        ],
        "title": "濠梁感懷",
        "id": "098597cb-7cb5-434f-ab71-aee9e581e25d"
    },
    {
        "author": "梅堯臣",
        "paragraphs": [
            "秋水見灘底，淺沙交浪痕。",
            "白魚跳處急，宿雁下時昏。",
            "带月入渦尾，落帆防石根。",
            "清淮行未盡，明日又前村。"
        ],
        "title": "渦口",
        "id": "8c6d580c-9715-4f01-8eb4-ef32f89924ad"
    },
    {
        "author": "梅堯臣",
        "paragraphs": [
            "已許郊間陳祖席，少停車馬莫催行。",
            "劉郎休恨三千里，樽酒十分聽我傾。"
        ],
        "title": "夢同諸公餞仲文夢中坐上作",
        "id": "5e0ff932-2720-41a4-a581-fa83afce620f"
    },
    {
        "author": "梅堯臣",
        "paragraphs": [
            "淮流兩山間，勢束秋漲急。",
            "聚石如伏兵，斂斂波下立。",
            "輕舟不可防，而况昧所習。",
            "暗值柂已毀，後者戒前及。",
            "同發去漸遥，更愁寒灘澀。"
        ],
        "title": "過塗荆二山遇暗石",
        "id": "97479b18-0cd6-4031-b25d-7a916ac14be4"
    },
    {
        "author": "梅堯臣",
        "paragraphs": [
            "泯泯平慢流，行當季秋月。",
            "演漾過汀洲，汀洲芳杜歇。",
            "白露夜正霏，黄菊寒更發。",
            "采以泛酒巵，不獨映華髮。"
        ],
        "title": "舟上采菊",
        "id": "5a0f4d81-7f19-4f63-a9a9-130931bb8bb0"
    },
    {
        "author": "梅堯臣",
        "paragraphs": [
            "氣候輒未定，寒暄朝暮間。",
            "挾纊水風生，衣綌川陽還。",
            "綠草藏邃岸，枯櫟植高山。",
            "且非天時異，順理心自閑。"
        ],
        "title": "朝暮",
        "id": "abc66733-d67e-4d6d-9576-183193e0d703"
    },
    {
        "author": "梅堯臣",
        "paragraphs": [
            "和楚人，茲楚地。",
            "泣玉山，無所記。",
            "但見楚人誇産玉，古廟幽幽無鬼哭。",
            "儻有鬼，定無足。"
        ],
        "title": "荆山",
        "id": "93adf807-902f-4d95-bae7-12444aa9ee84"
    },
    {
        "author": "梅堯臣",
        "paragraphs": [
            "古傳神禹迹，今向舊山阿。",
            "莫問辛壬娶，從來甲子多。",
            "夜淮低激射，朝江上嵯峨。",
            "荒廟立泥骨，巖頭風雨過。"
        ],
        "title": "塗山",
        "id": "11895415-b43d-4bdd-8368-7b584e4905e7"
    },
    {
        "author": "梅堯臣",
        "paragraphs": [
            "出舟曉日升曈矓，波上爛爛黄金鎔。",
            "羃歷紫煙生鏡中，釣船似畫分橫縱。",
            "風莫從虎雲從龍，變作霏霞重復重。"
        ],
        "title": "曉日",
        "id": "aa2ff2d0-d54a-4e0d-bb0d-e0ae43642687"
    },
    {
        "author": "梅堯臣",
        "paragraphs": [
            "雞聲踏曉呼，呼起扶桑烏。",
            "含光如車輪，碾雲蹤跡無。",
            "誰教夸父逐，遠向鄧林趨。",
            "復從海底轉，循環似轆轤。"
        ],
        "title": "雞聲",
        "id": "446ea070-cc4e-46f7-9181-212839dba5b5"
    },
    {
        "author": "梅堯臣",
        "paragraphs": [
            "誰謂岸無杞，條其長矣。",
            "誰謂杞無實，爛其皇矣。",
            "掇彼征矣，檐既盈矣。",
            "捨棘與蠹，造此宜酒。",
            "維此宜酒，我挹我注。",
            "我飲我助，以養我籲。"
        ],
        "title": "采杞",
        "id": "ab8eacf4-8784-4cd9-ab68-02ec616b5d22"
    },
    {
        "author": "梅堯臣",
        "paragraphs": [
            "隔岸呼舟檝，臨河立馬牛。",
            "解鞍沙上憩，沉網渚間收。",
            "殘日銜沙尾，孤帆落戍頭。",
            "莫愁暄作雨，晚水白煙浮。"
        ],
        "title": "泊橛澗觀渡",
        "id": "1f244dd2-9e5d-4b69-a27d-87092efd6566"
    },
    {
        "author": "梅堯臣",
        "paragraphs": [
            "前山不礙遠，斷處吐尖碧。",
            "研青點無光，淡墨近有跡。",
            "前林橫白雲，復與後嶺隔。",
            "孤舟川上人，引望不知夕。",
            "安得老畫師，寫寄幽懷客。"
        ],
        "title": "看山寄宋中道",
        "id": "a0d7c201-1ba9-43e1-8258-58ed255d03a0"
    },
    {
        "author": "梅堯臣",
        "paragraphs": [
            "水上魚，吹白露。",
            "山頭雲，與龍附。",
            "潭中水作潭中雨，朱鼈飛過吳洲去。",
            "鯉魚相隨不知數，老蛤銜泥在深處。"
        ],
        "title": "暮雨",
        "id": "6617de5b-60f6-4809-b231-f54585980c09"
    },
    {
        "author": "梅堯臣",
        "paragraphs": [
            "蛟人困卧寒潭底，怗波濛濛垂白綃。",
            "波上女兒飛輕橈，逆流自與郎去樵。",
            "風吹鬢髮不及撩，鴉翅卷起蠆尾翹。",
            "濃纈羅带長繞腰，日暮下來吹短簫。"
        ],
        "title": "細雨樵行",
        "id": "97d08bdd-4250-474a-82d9-f192041485fe"
    },
    {
        "author": "梅堯臣",
        "paragraphs": [
            "雲昏月黑鴉不知，皷聲鼕鼕雞報啼。",
            "睥睨未辨天東西，癡雛噪舞羣翅低。",
            "野桑葉卷風淒淒，濃霧不起寒雨迷，晨鴉却歸巢上棲。"
        ],
        "title": "晨鴉",
        "id": "57d03706-e8b4-405c-bdb4-09b7ed981f1f"
    },
    {
        "author": "梅堯臣",
        "paragraphs": [
            "食藕莫問濁水泥，嫁婿莫問寒家兒。",
            "寒兒黧黑面無脂，驥子縱瘦骨骼奇。",
            "買臣貧賤妻生離，行歌負薪何媿之。",
            "高車來駕建朱旗，銅牙文弩擐犀皮。",
            "官迎吏走馬萬蹄，江潮晝起橫白霓。",
            "舊妻呼載後乘歸，悔淚夜落無聲啼。",
            "吳酒雖美吳魚肥，儂今豢養慚豬雞。",
            "園中高樹多曲枝，一日挂與桑蟲齊。"
        ],
        "title": "會稽婦",
        "id": "6ff18841-75c1-41cd-9fa7-34ac6da2be83"
    },
    {
        "author": "梅堯臣",
        "paragraphs": [
            "昔人把菊望青榼，今我持酒無黄花。",
            "自催屋裏紅鱗膾，不彈牆頭白項鴉。",
            "壽春城高枕淮水，綠蒲疎疎暮帆起。",
            "登臨不學孟參軍，帽墜山風費嘲紙。"
        ],
        "title": "九日次壽州",
        "id": "779f38aa-2a51-4123-9a3a-74f82f6d264a"
    },
    {
        "author": "梅堯臣",
        "paragraphs": [
            "盲風吼空來，不識前山遮。",
            "迴激入灣口，暗浪騰水涯。",
            "喧聞破我船，沉沒驚一家。",
            "晦昧若塗漆，心緒如亂麻。",
            "燈光不出戶，鬼火空照沙。",
            "百物任漂蕩，薄命誰怨嗟。",
            "但存此空舟，坐類鳥寄槎。",
            "妻孥皆失色，一夕鬢欲華。",
            "詹惶俟天明，頃刻抵歲遐。",
            "雨寒雞唱遲，况乃城上鴉。"
        ],
        "title": "泊壽春龍潭上夜半黑風破一舟",
        "id": "39e7cc5a-c91f-48c4-a487-c71ffc381423"
    },
    {
        "author": "梅堯臣",
        "paragraphs": [
            "青蓑潭上老，赬尾網中魚。",
            "買作秋盤膾，還思遠客書。",
            "越齏橙熟久，楚飯稻舂初。",
            "雖去故鄉遠，不嫌爲饌疎。"
        ],
        "title": "潁上得鯉魚爲膾懷餘姚謝師厚",
        "id": "a6215b13-9583-410c-ac48-3dba33195881"
    },
    {
        "author": "梅堯臣",
        "paragraphs": [
            "曲潁若秋蛇，屈盤鱗甲活。",
            "問戍得耕人，拾魚逢祭獺。",
            "草窠殘野燒，樹挂經流沫。",
            "百里相對看，頻行媿迂闊。"
        ],
        "title": "丘家渡早發",
        "id": "0542fe42-21ac-4eab-9cc0-8038da51f042"
    },
    {
        "author": "梅堯臣",
        "paragraphs": [
            "秋雨日霏霏，碧花生疊疊。",
            "水邊有神女，粧去遺翠靨。",
            "岸側小家婦，不知所宜愜。",
            "未得未還人，自將渾面帖。"
        ],
        "title": "水次蘚花",
        "id": "1af4b999-d6a8-4dfa-a41b-e1873c188e5e"
    },
    {
        "author": "梅堯臣",
        "paragraphs": [
            "青熒鬼火動，不悟前山雨。",
            "昏徑梟鳥鳴，獨行毛髮聚。",
            "桷葉枯綴林，風動疑有虎。",
            "低迷薄雲開，心喜淡月吐。"
        ],
        "title": "夜行憶山中",
        "id": "ffb1518d-b539-4bc4-b3bb-065fcf63cbd6"
    },
    {
        "author": "梅堯臣",
        "paragraphs": [
            "雨濕破荆籬，風摇樹亞旗。",
            "小槽聲不急，挈榼問沽遲。",
            "摘果野棠熟，望人船火隨。",
            "燈前相對飲，還似昔過時。"
        ],
        "title": "村醪",
        "id": "1e707cee-0c3a-4c26-b8b1-a06724b594ea"
    },
    {
        "author": "梅堯臣",
        "paragraphs": [
            "斜光隔河明，入照桑柘下。",
            "臯壠生麥苗，青青尚堪把。",
            "遠見牛羊歸，相親童稚野。",
            "醉歌秋草間，頗與世家寡。"
        ],
        "title": "川上田家",
        "id": "b4de9747-fe41-4795-9f4d-bd4a96af296f"
    },
    {
        "author": "梅堯臣",
        "paragraphs": [
            "秋雨密無迹，濛濛在一川。",
            "孤村望漸遠，去鳥飛已先。",
            "向晚雲漏日，微光人倚船。",
            "安知偶自適，落岸逢沙泉。"
        ],
        "title": "發勻陵",
        "id": "26926288-a245-49c1-8586-5cf8bd6985ba"
    },
    {
        "author": "梅堯臣",
        "paragraphs": [
            "濕雲夜不散，薄處微有星。",
            "孤雁去何急，一聲愁更聽。",
            "心應失舊侶，翅已高青冥。",
            "幾日江海上，鳬鷗共滿汀。"
        ],
        "title": "聞雁",
        "id": "bfc528dd-8f62-44b5-8633-597ed859d87d"
    },
    {
        "author": "梅堯臣",
        "paragraphs": [
            "沙洲折脚雁，疑人鋪翅行。",
            "奈何暮雨來，復值寒風生。",
            "濕毛染泥滓，縮頸無鳴聲。",
            "爾輩正若此，猶勝被堅兵。"
        ],
        "title": "牽船人",
        "id": "ecc05101-3d42-4691-b050-a9b799054717"
    },
    {
        "author": "梅堯臣",
        "paragraphs": [
            "田收野更迥，墟里隔煙陂。",
            "荒徑已風急，獨行唯犬隨。",
            "荆扉候不掩，稚子望先知。",
            "自是一生樂，何須閭井爲。"
        ],
        "title": "田人夜歸",
        "id": "3f589c9f-884c-47d9-96fa-32493b77a331"
    },
    {
        "author": "梅堯臣",
        "paragraphs": [
            "風前汝陰道，雨冷江南書。",
            "始歎與意異，何慚定鑑疎。",
            "但能存楚玉，切莫道黔馿。",
            "不負當時約，馳迎一乘車。"
        ],
        "title": "行次潁州聞張甥宗亮不捷鄉薦以詩唁而迎之",
        "id": "c43a5fd6-75b5-49d2-8598-a6afb024eb63"
    },
    {
        "author": "梅堯臣",
        "paragraphs": [
            "靜夜有舟下，中流聞櫓聲。",
            "隔窗燈已暗，卷幔月微明。",
            "漸向寒灣遠，遥應宿枕驚。",
            "客心何苦急，曾是不緣名。"
        ],
        "title": "聞櫓",
        "id": "55d5cee6-ef75-48a7-8d3b-69a89e2e50d5"
    },
    {
        "author": "梅堯臣",
        "paragraphs": [
            "晴川带微陽，鷗鳥雙飛去。",
            "雙飛如有歸，並宿向何處。",
            "汀寒霧羃歷，永落沙沮洳。",
            "不避近行舟，應知心寡慮。"
        ],
        "title": "晚鷗",
        "id": "1dbc599f-e2ac-49bd-a159-f182316444fb"
    },
    {
        "author": "梅堯臣",
        "paragraphs": [
            "陰雲忽掃盡，朝日吐清光。",
            "萬里不礙日，衆鳥欣哢吭。",
            "草樹已摇落，山川尚鬰蒼。",
            "百事擇佳日，佳日唯晴陽。"
        ],
        "title": "新晴",
        "id": "27b1aed4-c61a-4b41-9aa4-694df153adee"
    },
    {
        "author": "梅堯臣",
        "paragraphs": [
            "逆水寒風急，輕舟晚不前。",
            "因來泊古渡，聊且上平田。",
            "草軟行方穩，鶉驚去瞥然。",
            "却尋孤岸遠，吹幘亂華顛。"
        ],
        "title": "將次項城阻風舟不能進",
        "id": "864451bf-6d76-4cf7-8ee6-d93973fd7c21"
    },
    {
        "author": "梅堯臣",
        "paragraphs": [
            "高河古穴深，下有蒼鱗鯽。",
            "出水獰將飛，落刀細可織。",
            "香粳炊正滑，白酒美少力。",
            "但欠平生歡，共此中路食。"
        ],
        "title": "斫膾懷永叔",
        "id": "8ca8473a-cde1-45a8-8ce2-594b69380d9c"
    },
    {
        "author": "梅堯臣",
        "paragraphs": [
            "夜漁歸自速，短艇若飛雲。",
            "水動月猶白，挐音人不聞。",
            "迴身明燭底，撫卷至宵分。",
            "我以此爲足，勞勞非爾羣。"
        ],
        "title": "夜漁",
        "id": "4050d0a7-0775-4105-8e1e-5ad45427d8ca"
    },
    {
        "author": "梅堯臣",
        "paragraphs": [
            "驚鳬雖避人，終戀舊所泊。",
            "盡背船頭去，却從船尾落。",
            "須知取勢高，不是初飛錯。"
        ],
        "title": "驚鳧",
        "id": "e74c901c-88aa-4cd5-91d7-19f653c4bfdb"
    },
    {
        "author": "梅堯臣",
        "paragraphs": [
            "木杪芙蓉花，開非紅豔早。",
            "常畏晚霜寒，朱華競衰草。"
        ],
        "title": "十月三日相公花下小飲賦四題 拒霜",
        "id": "b12c7f1d-5d37-4e4a-a2cb-9341a9199652"
    },
    {
        "author": "梅堯臣",
        "paragraphs": [
            "香包已向青春發，又見秋深特地開。",
            "應笑菊殘無意思，不能邀賦洛陽才。"
        ],
        "title": "十月三日相公花下小飲賦四題 九月二十八日牡丹",
        "id": "7449ad14-a393-48f7-bb60-86505a08f52f"
    },
    {
        "author": "梅堯臣",
        "paragraphs": [
            "零落黄金蕊，雖枯不改香。",
            "深叢隠孤秀，猶得奉清觴。"
        ],
        "title": "十月三日相公花下小飲賦四題 殘菊",
        "id": "0fa561a0-346e-4521-808c-171763f20b92"
    },
    {
        "author": "梅堯臣",
        "paragraphs": [
            "蕭然寒圃有殘芳，吟遍朱欄向夕陽。",
            "既許坐陪公衮貴，却慚蒿羽接鸞凰。"
        ],
        "title": "十月三日相公花下小飲賦四題 三日醼集",
        "id": "c863744e-1802-41d8-9d63-252af5224a51"
    },
    {
        "author": "梅堯臣",
        "paragraphs": [
            "一日能逢幾笑歡，高樓紅蠟滴金盤。",
            "吟餘隴首雲初散，唱盡陽關露已寒。",
            "不管星河漸西落，自將煙水去程寬。",
            "當時坐客各南北，誰憶重遊泛木蘭。"
        ],
        "title": "依韻許主客北樓夜會",
        "id": "830f4361-31c2-4858-b386-4146e2e0aeee"
    },
    {
        "author": "梅堯臣",
        "paragraphs": [
            "屋上有叢菊，結根深瓦縫。",
            "既無地勢美，又乏土力擁。",
            "乃因塗明生，不由人所種。",
            "亦能應節開，焉取入公用。",
            "公來步廣庭，聞雁目始縱。",
            "忽見粲然英，降植合常從。",
            "賓僚席其傍，詠玩意已重。",
            "物莫厭僻遠，會遇良可頌。"
        ],
        "title": "謹和相國屋上菊叢",
        "id": "56711ffa-74f3-4910-8a8a-83fb719865fc"
    },
    {
        "author": "梅堯臣",
        "paragraphs": [
            "畦蔬收莫晚，圃吏已能供。",
            "根脆土將凍，葉萎霜漸濃。",
            "不應虛匕筯，還得間庖饔。",
            "旨蓄詩人詠，從來用禦冬。"
        ],
        "title": "寒菜",
        "id": "047d0c22-435b-4a50-8019-c7174e7ffedf"
    },
    {
        "author": "梅堯臣",
        "paragraphs": [
            "遠水未生凍，輕舟歸大梁。",
            "岸迴初向月，篙滑始霑霜。",
            "清世豈淹俊，上公存薦章。",
            "行應重對策，莫愧漢賢良。"
        ],
        "title": "送裴節推歸京",
        "id": "5181f5db-f16b-424b-adeb-14c58e357a97"
    },
    {
        "author": "梅堯臣",
        "paragraphs": [
            "黄蜂得晴日，不道菊開稀。",
            "向蕊晚寒起，落叢無力飛。",
            "輕輕難自舉，怗怗一何微。",
            "莫問巢房處，斜陽奈欲歸。"
        ],
        "title": "十月菊上蜂",
        "id": "0ae2b9dc-3e9e-4af4-ae64-efbe03ab27ba"
    },
    {
        "author": "梅堯臣",
        "paragraphs": [
            "涉淮淮水淺，泝溪溪水遲。",
            "君到桐廬日，正值采茶時。",
            "試問嚴陵跡，今復有誰知。"
        ],
        "title": "送江學士睦州通判",
        "id": "255f1694-be27-449e-bed6-4854e0fcad22"
    },
    {
        "author": "梅堯臣",
        "paragraphs": [
            "歲晚場功畢，野老相經過。",
            "有酒自斟酌，適意同笑歌。",
            "大兒緝牛衣，小兒護雞窠。",
            "囷廩見餘積，息戍靡負戈。",
            "林間落熟果，屋裏鳴寒梭。",
            "會待朔雪時，狐兔生罝羅。",
            "飫鮮持作腊，贈乏不言他。",
            "是非了莫問，此理當何如。"
        ],
        "title": "和民樂",
        "id": "3cfb056c-93a3-4b12-b78a-e1333303b228"
    },
    {
        "author": "梅堯臣",
        "paragraphs": [
            "春花莫厭早，秋草莫厭遲。",
            "各不相羨慕，榮枯乃繫時。",
            "芙蓉東籬英，雖晚亦自宜。",
            "霜前給給開，霜後差差萎。",
            "深處有孤萼，寒月尚見披。",
            "野蜂徒愛香，凍翼不能支。",
            "抱枝無力去，憫然見恩私。"
        ],
        "title": "和晚花",
        "id": "889809c0-573d-423e-8114-fd7391272d88"
    },
    {
        "author": "梅堯臣",
        "paragraphs": [
            "窗前風動竹，聲碎影仍繁。",
            "衝扉忽自啟，出候初迎門。",
            "驚雀枝未定，乳蜂窠暫翻。",
            "飄飄一舉袂，聊更遲來轅。"
        ],
        "title": "擬李益竹窗聞風寄苗發司空曙",
        "id": "42077776-17d2-4d74-8970-54e4dea79815"
    },
    {
        "author": "梅堯臣",
        "paragraphs": [
            "上林花未有，中禁綵先成。",
            "葉逐翦刀出，蕊從粧粉生。",
            "紅繁內人手，香染侍臣纓。",
            "不是將春競，天心重發榮。"
        ],
        "title": "擬宋之問春日翦綵花應制",
        "id": "a9fb161a-c4bd-46c5-8255-3b719a3f2da2"
    },
    {
        "author": "梅堯臣",
        "paragraphs": [
            "較量人世無窮樂，羅列平生未見書。",
            "聊奉投壺祭征虜，休言繫劍馬相如。",
            "畫樓晚去聞寒角，縹帙看來落蠹魚。",
            "日獲誨言皆舊學，不慚貧賤带經鋤。"
        ],
        "title": "郡閣閱書投壺和呈相國晏公",
        "id": "198c2bf0-e533-4e3e-95d1-aa825a91bca7"
    },
    {
        "author": "梅堯臣",
        "paragraphs": [
            "江南臘月前溪上，照水野梅多少株。",
            "豔薄自將同鵠羽，粉寒曾不逐蜂鬚。",
            "桃根有妹猶含凍，杏樹爲鄰尚带枯。",
            "楚客且休吹玉笛，清香飄盡更應無。"
        ],
        "title": "梅花",
        "id": "9dd31301-0093-40c5-b1bc-b3002d294388"
    },
    {
        "author": "梅堯臣",
        "paragraphs": [
            "眇眇雙來燕，長年與社違。",
            "任從新曆改，只向舊巢歸。",
            "永日當人語，輕寒逆雨飛。",
            "自親梁棟慣，不識海鷗機。"
        ],
        "title": "擬張九齡詠燕",
        "id": "aeefadd3-7577-40ea-9336-ccb825f4681d"
    },
    {
        "author": "梅堯臣",
        "paragraphs": [
            "風嚎大澤晚，雲覆女牆低。",
            "驚霰夜將集，廣庭朝復迷。",
            "鶑鳴寒蔽日，鴈泊凍生谿。",
            "會待飄花密，開軒意外題。"
        ],
        "title": "遲雪",
        "id": "10bf8361-e1b3-431b-ad4c-c66656b2a54f"
    },
    {
        "author": "梅堯臣",
        "paragraphs": [
            "陰雲不成雪，碧瓦有繁霜。",
            "日氣生簾額，冰條結井牀。",
            "飛烏鳴自樂，古木晝仍殭。",
            "誰意斗晴後，苦寒勝北方。"
        ],
        "title": "欲雪復晴",
        "id": "abc5a08c-1747-472c-aab4-10b4adc802b1"
    },
    {
        "author": "梅堯臣",
        "paragraphs": [
            "郢國當時唱，猶傳白雪真。",
            "問今非昔日，和者幾何人。",
            "客自射飛雁，漁能供躍鱗。",
            "芳洲墮馬處，吾祖漢名臣。"
        ],
        "title": "送蒙寺丞赴郢州",
        "id": "fdd76a84-f2ab-4173-a33e-cc2899f1dcf2"
    },
    {
        "author": "梅堯臣",
        "paragraphs": [
            "一聲催客夢，星斗轉西簷。",
            "風卷梅花去，愁從柳塞添。",
            "馬鳴霜滿鬣，龍泣凍生髯。",
            "高樹朝光動，城頭落海蟾。"
        ],
        "title": "聞角",
        "id": "4310bdcc-cbda-45ee-b351-505b923e662e"
    },
    {
        "author": "梅堯臣",
        "paragraphs": [
            "凍雲低垂野，遠樹昏未分。",
            "朝來庭竹上，摵摵霰已聞。",
            "扣門有兵吏，嘉命傳相君。",
            "趨閤展熊席，卷幔飄爐熏。",
            "桂漿貯榼美，馬乳薦實蕡。",
            "賓屬兩三人，從容奉評文。",
            "遠稽先儒言，風賦可以羣。",
            "密置筆與硯，唯待雪雰雰。",
            "雪既不可待，日暮人半醺。",
            "明朝獲方楮，健思欲凌雲。"
        ],
        "title": "和人雪意",
        "id": "6da097e0-eebb-469c-a39d-5f0c76631d39"
    },
    {
        "author": "梅堯臣",
        "paragraphs": [
            "嘗聞養騏驥，辟惡繫獼猴。",
            "供奉新教藝，將軍舊病偷。",
            "聊看緣柱杪，尚想傍崖頭。",
            "更祝南州使，如拳試爲求。"
        ],
        "title": "和楊高品馬廄猢猻",
        "id": "e0756eb2-47c2-441e-9282-cd5a856303ac"
    },
    {
        "author": "梅堯臣",
        "paragraphs": [
            "貂裘著不暖，牙帳曉初開。",
            "朔氣還先及，流風亦屢催。",
            "擬聞人詠絮，將見使傳梅。",
            "公復憂民畝，龍沙幾日來。"
        ],
        "title": "和欲雪二首  其一",
        "id": "47b895d3-ae3d-41d6-bfd1-7a86d5178ab3"
    },
    {
        "author": "梅堯臣",
        "paragraphs": [
            "雪欲漫天落，雲初著地垂。",
            "臂鷹過野健，走馬上冰遲。",
            "公子多論酒，騷人自詠詩。",
            "都無少年意，只卧竹窗宜。"
        ],
        "title": "和欲雪二首  其二",
        "id": "2dfb6933-c859-46f6-9397-b36aa4b92d0e"
    },
    {
        "author": "梅堯臣",
        "paragraphs": [
            "已先羣木得春色，不與杏花爲比紅。",
            "薄薄遠香來澗谷，疎疎寒影近房櫳。",
            "全枝惡折憎鄰女，短笛橫吹怨楚童。",
            "墜萼誰將呵在鬢，蕊殘金粟上眉蟲。"
        ],
        "title": "梅花",
        "id": "a28ad3e8-c39e-49dd-a2a4-aeb70c90e705"
    },
    {
        "author": "梅堯臣",
        "paragraphs": [
            "當時開向杏花後，今日綻當梅萼前。",
            "不畏雪霜何太甚，繁英如火滿枝燃。"
        ],
        "title": "和十一月八日圃人獻小桃花二絕  其一",
        "id": "8da793a3-1151-4b1d-b7dd-e1bfbcc210b3"
    },
    {
        "author": "梅堯臣",
        "paragraphs": [
            "前占寒食一百六，算到其時未合開。",
            "丹豔已先灰管動，不由人力與栽培。"
        ],
        "title": "和十一月八日圃人獻小桃花二絕  其二",
        "id": "0030b17d-fa99-41dc-b8b9-ab6be4e85d3b"
    },
    {
        "author": "梅堯臣",
        "paragraphs": [
            "時時不甘春著力，年年能占臘前芳。",
            "水邊攀折此中女，馬上嗅尋何處郎。",
            "山舍更清栽作援，鳳樓偏巧學成粧。",
            "團枝密密都如雪，野雀飛來翅合香。"
        ],
        "title": "和梅花",
        "id": "badc1f37-6453-4e6f-81fc-1e5bfab4eeb9"
    },
    {
        "author": "梅堯臣",
        "paragraphs": [
            "彎弓落飛鳥，少也向幽州。",
            "來作漢官屬，恥爲戎國留。",
            "身輕拋馬轡，地暖厭狐裘。",
            "慣見顔如玉，江邊問莫愁。"
        ],
        "title": "再送蒙寺丞赴郢州",
        "id": "459f555d-8d6e-48a9-bbae-4ab7581fce1e"
    },
    {
        "author": "梅堯臣",
        "paragraphs": [
            "白草南山獵，調弓發指鳴。",
            "原邊黄犬去，雲外皁雕迎。",
            "近出長陵道，還看小苑城。",
            "聊從向來騎，回望夕陽平。"
        ],
        "title": "擬王維觀獵",
        "id": "b8221845-cbdf-45d2-8085-481268ab16a3"
    },
    {
        "author": "梅堯臣",
        "paragraphs": [
            "多病願止酒，不止病不已。",
            "止之懼無歡，雖病未宜止。",
            "且欲止人事，事止不經耳。",
            "次誦止足言，行當止田里。",
            "田里止誰親，止樂山水美。",
            "既止何所助，唯酒與止喜。",
            "以言止不止，未必止爲是。",
            "止酒儻不瘳，枉止徒可恥。",
            "止亦隨化遷，不止等亦死。",
            "慎勿道止酒，止酒乃君子。"
        ],
        "title": "擬陶潛止酒",
        "id": "e77875ff-e661-4b3c-9d00-579388b4bd16"
    },
    {
        "author": "梅堯臣",
        "paragraphs": [
            "松深溪色古，中有鼯鼠鳴。",
            "廢殿不知年，但與蒼崖平。",
            "鬼火出空屋，未繼華燭明。",
            "暗泉發虛竇，似作哀絃鳴。",
            "黄金不變土，玉質空令名。",
            "當時從輿輦，石馬埋棘荆。",
            "獨來感舊物，煎懷如沸羹。",
            "區區人世間，誰免此虧盈。"
        ],
        "title": "擬杜甫玉華宮",
        "id": "ee825747-222a-4e06-835f-9d47b6549b03"
    },
    {
        "author": "梅堯臣",
        "paragraphs": [
            "照此寒夜中，欲殘紅燼尾。",
            "空堂滅復明，獨宿擬山鬼。"
        ],
        "title": "擬韋應物殘燈",
        "id": "95fb56ea-27ef-4a3b-971d-46b029f67c83"
    },
    {
        "author": "梅堯臣",
        "paragraphs": [
            "冬日蕭條公府清，獨將諸吏上高城。",
            "而今何處異疇昔，鐵墓下聞狐夜鳴。"
        ],
        "title": "和十一月十二日與諸君登西園亭榭懷舊書事  其一",
        "id": "3ad37b29-4533-4c45-a774-63a4a8c0d17e"
    },
    {
        "author": "梅堯臣",
        "paragraphs": [
            "莎徑依然見莎葉，蓮塘無復有蓮花。",
            "更看白水滿城下，說著當時龍骨車。"
        ],
        "title": "和十一月十二日與諸君登西園亭榭懷舊書事  其二",
        "id": "84ebc47e-2264-4395-8d33-c7988a514e3e"
    },
    {
        "author": "梅堯臣",
        "paragraphs": [
            "蛟龍潠白霧，天外細濛濛。",
            "霑土曾無跡，昏林似有風。",
            "卷旗妨酒舍，濕翅下洲鴻。",
            "稍見斜陽透，西雲一半紅。"
        ],
        "title": "和小雨",
        "id": "e3d5f8ef-b25b-4e9e-950b-3851733eafce"
    },
    {
        "author": "梅堯臣",
        "paragraphs": [
            "黄昏月暗妖鳥鳴，尨然鈍質麤豪聲。",
            "憑凶自異立屋角，潛事觜吻欲我驚。",
            "豈知慣聞此醜狡，呼集鬼物夸陰獰。",
            "夕盜雞雛無畏避，曾遭彈射沉泥坑。",
            "汝今病翼未甚愈，還作舊態侵平明。",
            "陽烏曈曈出東海，照汝宜喪膽與精。",
            "何爲世人苦憎汝，汝常盜物資已榮。",
            "儻有弓矢勿污辱，殺此非得去惡名。",
            "養雛四三已相似，眼腦實異鸞皇生。",
            "一朝車輪翅墮地，狐鼠入穴梟黨烹。"
        ],
        "title": "擬韓吏部射訓狐",
        "id": "4b1a65f6-1091-4338-9ce4-b8618cea2964"
    },
    {
        "author": "梅堯臣",
        "paragraphs": [
            "聞君作茅廬，正在西軒西。",
            "定移舊蔬圃，稍改新藥畦。",
            "其高如伯鸞，况亦有隠妻。",
            "今方漢德盛，不必之會稽。"
        ],
        "title": "得韓持國書報新作茅廬",
        "id": "8021b0fb-43e6-4ac8-aba0-ca872d41c799"
    },
    {
        "author": "梅堯臣",
        "paragraphs": [
            "雲開日照戟衣寒，浄掃平沙路已乾。",
            "吏散庭除少公事，畦挑芽甲足春盤。",
            "要聽林上鳴鳩變，試步塘陰綠水寬。",
            "誰詠陳根有微綠，烏蟾易失似跳丸。"
        ],
        "title": "和新晴",
        "id": "18140b3f-966b-4432-a720-e7776729c768"
    },
    {
        "author": "梅堯臣",
        "paragraphs": [
            "所稟介且拙，嘗恥朋比爲。",
            "皎皎三十年，半語曾未欺。",
            "身微德不著，尚使人見疑。",
            "省己當自責，實負聖相知。",
            "聖相雖明察，不假束藴辭。",
            "扣言已可罪，引去豈非宜。"
        ],
        "title": "責躬詩",
        "id": "0458ebc5-717c-4010-bcbb-a85de2e96c38"
    },
    {
        "author": "梅堯臣",
        "paragraphs": [
            "吳楚千萬山，山泉莫知數。",
            "其以甘味傳，幾何若飴露。",
            "大禹書不載，陸生品嘗著。",
            "昔唯廬谷亞，久與茶經附。",
            "相襲好事人，砂缾和月注。",
            "持參萬錢鼎，豈足調羹助。",
            "彼哉一勺微，唐突爲霖澍。",
            "疏濃既不同，物用誠有處。",
            "空林癯面僧，安比侯王趣。"
        ],
        "title": "嘗惠山泉",
        "id": "d3722bad-28be-4f9b-a48a-bc29d0d54b2e"
    },
    {
        "author": "梅堯臣",
        "paragraphs": [
            "寒潭縮淺瀨，空潭多鮊魚。",
            "網登肥且美，糟漬奉庖厨。",
            "昔聞漁父賢，嘗勉楚人餔。",
            "楚人懷沙死，葬腹千歲餘。",
            "今茲有遺意，敢共盃盤疎。"
        ],
        "title": "糟淮鮊",
        "id": "2062c9d0-37de-4bad-94eb-b43803845338"
    },
    {
        "author": "梅堯臣",
        "paragraphs": [
            "漢家戍日看看近，雲景蒼茫已歲昏。",
            "欲驗方書治百藥，預調飛走獵平原。",
            "土人熏肉經春美，宮女藏鈎舊戲存。",
            "獨把凍醪驚節物，草芽微動見庭萱。"
        ],
        "title": "和臘前",
        "id": "27d0612a-fad0-4721-a5fd-46cf54860981"
    },
    {
        "author": "梅堯臣",
        "paragraphs": [
            "頹顔早覺衰，乃藉藥扶持。",
            "及此季冬日，預脩來歲宜。",
            "鼎成無犬見，蜜煉有蜂知。",
            "借問月中兔，長年何所爲。"
        ],
        "title": "題臘藥",
        "id": "64e480f1-e185-45be-b0f3-1a50aa2982db"
    },
    {
        "author": "梅堯臣",
        "paragraphs": [
            "汲井轆轤鳴，寒泉碧甕盛。",
            "欲爲三伏美，方俟十旬清。",
            "夢憶黄公舍，徒聞韋氏名。",
            "熟時梅杏小，獨飲效淵明。"
        ],
        "title": "臘酒",
        "id": "fc4d4b2a-6e26-444e-a329-2252783f4762"
    },
    {
        "author": "梅堯臣",
        "paragraphs": [
            "畋獵得封獸，割鮮爲腶脩。",
            "易甘非愛日，不敗任經秋。",
            "可用資賓豆，何妨鄙薦䐹。",
            "考之新月錄，美脆勝庖牛。"
        ],
        "title": "臘脯",
        "id": "79f331a7-3860-4285-a61d-61997841d34b"
    },
    {
        "author": "梅堯臣",
        "paragraphs": [
            "南岡深竹養，下有鷓鴣鳴。",
            "破臘初挑箘，誇新欲比瓊。",
            "薦盤香更美，案酒味偏清。",
            "馬援當時見，曾將禹貢評。"
        ],
        "title": "臘笋",
        "id": "76d791bc-a51d-4b77-b2e3-59a11ca867dd"
    },
    {
        "author": "梅堯臣",
        "paragraphs": [
            "中圃本膏壤，始覺氣候偏。",
            "出土蓼甲紅，近水芹芽鮮。",
            "挑以寶環刀，登之饌玉筵。",
            "僻遠尚含凍，安占春陽前。",
            "造物非有意，地勢使之然。"
        ],
        "title": "和挑菜",
        "id": "adb938e7-3f8f-46c6-95c3-d1ca1f2c0e4f"
    },
    {
        "author": "梅堯臣",
        "paragraphs": [
            "獵鼓逢逢奏，寒冰齾齾消。",
            "正憐風日暖，不似雪霜朝。",
            "敢問祠黄石，休從擊皁雕。",
            "楚郊梅萼未，壠麥已多苗。"
        ],
        "title": "和臘日",
        "id": "9c18f0f4-0ef8-40cd-87cf-3f7f2e353c65"
    },
    {
        "author": "梅堯臣",
        "paragraphs": [
            "城頭啄枯楊，城下啄枯桑。",
            "朝啄不停咮，暮啄不充腸。",
            "寒風正洌洌，蠹穴蟲且殭。",
            "况茲園林迥，剝剝響何長。"
        ],
        "title": "啄木二首  其一",
        "id": "90abd4af-9a5a-4819-aa1e-e594bf753eed"
    },
    {
        "author": "梅堯臣",
        "paragraphs": [
            "食蠹非嫌蠹，聲來古木高。",
            "誰將琵琶弄，寫入相思槽。"
        ],
        "title": "啄木二首  其二",
        "id": "4aa89be0-0f93-4a28-84aa-a2858e201e8c"
    },
    {
        "author": "梅堯臣",
        "paragraphs": [
            "客語南方鴆，啄蛇掀巨石。",
            "遂令山中人，多竊禹步跡。",
            "誰云不可轉，鳥啄猶能擲。"
        ],
        "title": "語鴆",
        "id": "f789ca82-e746-4f2a-83b7-65756daec14a"
    },
    {
        "author": "梅堯臣",
        "paragraphs": [
            "我官忝博士，曾昧通經術。",
            "前因辟書來，亦不習文律。",
            "循舊臨學宮，虎革被羊質。",
            "倚席未能講，占牘聊置日。",
            "朴鈍既若茲，愧彼噉棗栗。",
            "今者登俊賢，充詔冠庭實。",
            "邦伯乃宗公，惟帝舊良弼。",
            "置醴餞以行，行行季冬月。",
            "騏驥入羈駕，千里終不蹶。",
            "慚予延蔭人，安得結子韈。",
            "心雖羨名場，才命甘汨沒。",
            "祿仕二十年，屢遘龍牓揭。",
            "在昔見麻衣，于今盡超越。",
            "是以對杯觴，謹嚴微敢忽。",
            "寧唯畏後生，自恨疎節骨。",
            "肴羞羅食案，包核備時物。",
            "里婦或窺觀，戶下紅裙出。",
            "歸應願生男，生男付紙筆。",
            "乃信讀書榮，况即服縕韠。",
            "長歌食苹詩，聲淡異鳴瑟。"
        ],
        "title": "和淮陽燕秀才",
        "id": "91466e5d-856d-4098-8753-a1435cc96371"
    },
    {
        "author": "梅堯臣",
        "paragraphs": [
            "昔年藥欄下，已多香草名。",
            "更移花本去，聊助日邊榮。",
            "莫問西都品，存吾舊友評。",
            "會應包萼吐，可與魏姚並。",
            "带土歸金谷，封根近玉京。",
            "謫僊方醉詠，不倚錦官城。"
        ],
        "title": "和石昌言求牡丹栽",
        "id": "5dce118f-f95c-4fd5-8502-757e43ff076e"
    },
    {
        "author": "梅堯臣",
        "paragraphs": [
            "窮冬勁臘已過半，曉雪先春何處來。",
            "豈應全資南畝麥，多應不分北枝梅。",
            "庭中未許野童掃，林下唯愁狂吹摧。",
            "莫問兔園同賦客，相如居右最爲才。"
        ],
        "title": "和十二月十七日雪",
        "id": "16762e0c-56dc-4970-83a9-4d8dd8cc98ba"
    },
    {
        "author": "梅堯臣",
        "paragraphs": [
            "南國溪陰暖，先春發茗芽。",
            "采從青竹籠，蒸自白雲家。",
            "粟粒烹甌起，龍文御餠加。",
            "過茲安得比，顧渚不須誇。"
        ],
        "title": "建溪新茗",
        "id": "b5127e88-9789-472a-a35c-04ab9d7dcfd8"
    },
    {
        "author": "梅堯臣",
        "paragraphs": [
            "夙懷山水心，夢寐向東越。",
            "聞爲會稽行，獨此羨明發。",
            "渡江信春潮，泊館食野蕨。",
            "平時異梁鴻，但泛鏡湖月。"
        ],
        "title": "送詹彥迪秘校之越",
        "id": "2fb77f81-0c5e-469a-8804-2e657a9f4145"
    },
    {
        "author": "梅堯臣",
        "paragraphs": [
            "山色已驚溪上雷，火前那及兩旗開。",
            "采芽幾日始能就，碾月一罌初寄來。",
            "以酪爲奴名價重，將雲比脚味甘迴。",
            "更勞誰致中𤃩水，况復顔生不解杯。"
        ],
        "title": "謝人惠茶",
        "id": "6c35b017-5ef3-4a87-8be5-08724a7ca69c"
    },
    {
        "author": "梅堯臣",
        "paragraphs": [
            "茲日何所喜，所喜物向榮。",
            "㡜縷作翠柳，意先新陽生。",
            "塗金鏤爲勝，義不首時輕。",
            "增年已歎老，斗酒聊自傾。"
        ],
        "title": "和立春",
        "id": "05e100a3-2fe5-4284-a806-9b238b64347d"
    },
    {
        "author": "梅堯臣",
        "paragraphs": [
            "園吏乘冬和，荷鋤去宿莽。",
            "主人因其勤，築土截荒壤。",
            "移枯復窊缺，剗徑就平廣。",
            "東北倚高城，巇險不可上。",
            "愛彼林木深，便爲丘壑想。",
            "更待春風歸，日探花卉長。",
            "但願多置酒，應得時一往。"
        ],
        "title": "和謝仲弓廷評新理北園",
        "id": "9a6c7f6b-9fb7-4a52-9969-a661492ff54a"
    },
    {
        "author": "梅堯臣",
        "paragraphs": [
            "移得溪邊翠，來爲庭下陰。",
            "惜根存舊土，带筍助新林。",
            "暗換蕭蕭葉，知虛寸寸心。",
            "東風莫摇撼，培壅未應深。"
        ],
        "title": "和謝仲弓廷評栽竹",
        "id": "958d6d54-4e8c-4478-ab6a-e37314073fd9"
    },
    {
        "author": "梅堯臣",
        "paragraphs": [
            "一年三萬六千刻，玉漏唯餘十二時。",
            "去日苦多誰會惜，殘陰全少頗能知。",
            "已驚顔貌徐徐改，不奈烏蟾冉冉馳。",
            "萬國明朝賀新歲，東風依舊入春旗。"
        ],
        "title": "和歲除日",
        "id": "6af146df-1b87-45de-8bab-717bd4af8a87"
    },
    {
        "author": "梅堯臣",
        "paragraphs": [
            "顯晦有難必，孰云幽不明。",
            "深井發寒泉，光若月色盈。",
            "陰陽信奇變，曷用究厥情。",
            "譬彼出炎火，投薪丹焰成。",
            "吾人勿驚異，但自汲缾罌。"
        ],
        "title": "明井",
        "id": "c4f0f014-0b24-4e3c-bb03-00d6f713e7fd"
    },
    {
        "author": "梅堯臣",
        "paragraphs": [
            "頭尾接清淮，淮魚日登網。",
            "吳蒓芼羹美，楚糟增味爽。",
            "云誰得嘉貺，曾靡獨爲享。",
            "乃知不忘義，分遺及吾黨。"
        ],
        "title": "楊公懿得潁人惠糟鮊分餉并遺楊叔恬",
        "id": "991b22d3-6957-47bd-8674-284f0fb8ed51"
    },
    {
        "author": "梅堯臣",
        "paragraphs": [
            "食魚何必食河魴，自有詩人比興長。",
            "淮浦霜鱗更腴美，誰憐按酒敵庖羊。"
        ],
        "title": "和楊秘校得糟鮊",
        "id": "c7d4bca5-bd3a-4544-9b92-d86844851416"
    },
    {
        "author": "梅堯臣",
        "paragraphs": [
            "臘前望盈尺，姦縮不應乞。",
            "萬物及向榮，而反事凝凓。",
            "與雨暗爭能，不念傷彼茁。",
            "雖然便消釋，終是乖氣律。",
            "新陽豈憚沮，暴柳未爲屈。",
            "隨風勢更巧，著樹媚且密。",
            "誰將背時棄，乃欲逞果必。",
            "摧花自作花，旋積旋已失。",
            "上天施命令，冬春不相匹。",
            "生物與死物，其道安可壹。",
            "嗚呼此飛雪，何爲在今日。"
        ],
        "title": "春雪",
        "id": "a32bb959-3901-487d-b4f7-d12ff8d0e75d"
    },
    {
        "author": "梅堯臣",
        "paragraphs": [
            "本祈春雨成春雪，應誤小桃先次開。",
            "西漢枚生誰復召，南朝何遜自多才。",
            "潑除燈火上元去，挫却勾萌六出來。",
            "前此解衣爭貰酒，不知爲瑞與爲災。"
        ],
        "title": "和謝公儀學士正月十七日雨後復雪",
        "id": "159e9a37-2827-401b-903a-d63e88606f76"
    },
    {
        "author": "梅堯臣",
        "paragraphs": [
            "二月起蠶事，伐桑人阻饑。",
            "已傷持斧缺，不作負薪非。",
            "聊給終朝食，寧虞卒歲衣。",
            "月光無隔礙，直照破荆扉。"
        ],
        "title": "伐桑",
        "id": "1efba9b7-2a7d-4cf5-b9dc-860a6f74b0e2"
    },
    {
        "author": "梅堯臣",
        "paragraphs": [
            "夜夢登天壇，壇上兩仙人。",
            "來時乘白鳳，去時乘白麟。",
            "我問不我語，颯颯山中雨。"
        ],
        "title": "夢登天壇",
        "id": "1a44ccc8-0514-4c7b-9073-6ec620971e41"
    },
    {
        "author": "梅堯臣",
        "paragraphs": [
            "山郵雖禁火，嶺樹自生煙。",
            "嗚咽同歸櫓，悲哀欲問天。",
            "泣親非泣玉，流淚劇流泉。",
            "春鮆橫刀膾，何心更食鮮。"
        ],
        "title": "寒食日過荆山",
        "id": "4812ccaa-7d20-46c7-a70c-a898b6b1f338"
    },
    {
        "author": "梅堯臣",
        "paragraphs": [
            "春風午橋上，始迎歐陽公。",
            "我僕跪雙鱖，言得石瀨中。",
            "持歸奉慈媼，欣詠殊未工。",
            "是時四三友，推尚以爲雄。",
            "于茲十九載，存沒復西東。",
            "我今淮上去，沙嶼逢釣翁。",
            "因之獲二尾，其色與昔同。",
            "錢將青絲繩，羹芼春畦菘。",
            "公乎廣陵來，值我號蒼穹。",
            "何爲號蒼穹，失怙哀無窮。",
            "烹煎不暇餉，泣血語孤衷。",
            "生平四海內，有始鮮能終。",
            "唯公一榮悴，不媿古人風。"
        ],
        "title": "濄口得雙鱖魚懷永叔",
        "id": "264faef6-f625-4613-95b8-eeb35eff6d06"
    },
    {
        "author": "梅堯臣",
        "paragraphs": [
            "種花邀青春，種柏要晏歲。",
            "乃知風露前，已辨雪霜勢。",
            "時俗愛芳菲，不妨鳴鶗䳏。",
            "他年都門歸，寧昧始終計。"
        ],
        "title": "歲寒亭",
        "id": "a4212f9e-6250-43b2-9681-c6b4bbf90a8b"
    },
    {
        "author": "梅堯臣",
        "paragraphs": [
            "箘圃隔囂紛，閑來衣練裙。",
            "檻邊生靜意，水底見微雲。",
            "斜照迴晴景，幽芳襲薄薰。",
            "主人多賦詠，不減沈休文。"
        ],
        "title": "澄虛閣",
        "id": "1ecf65ae-3726-4ddc-871f-3f88030c9a5a"
    },
    {
        "author": "梅堯臣",
        "paragraphs": [
            "向曉入汴尾，隔河聞人聲。",
            "得聲不得貌，問識舊時名。",
            "泊舟忽來及，袖詩多賢英。",
            "言除丹徒宰，暫作七閩行。",
            "東南幾千里，日夕挂帆輕。",
            "渡江蒓已老，未足助杯羹。",
            "最知便道出，先見縣人迎。"
        ],
        "title": "舟次泗上逢黄令因以詩送",
        "id": "8d1a36f8-8f13-492b-8001-ae5f38d850ae"
    },
    {
        "author": "梅堯臣",
        "paragraphs": [
            "入寺豈緣齋，阮公方詠懷。",
            "心將超紫府，手欲拍洪崖。",
            "雲霧波初浄，塵埃鑑已揩。",
            "但能傾玉醑，不假列金釵。",
            "遠客歸空速，千檣密自挨。",
            "醒論時事正，醉戴野巾喎。",
            "風俗通吳楚，清渾見汴淮。",
            "遥知香剎外，獨與賞心諧。"
        ],
        "title": "依韻和許發運游泗州草堂寺之什",
        "id": "585d8704-5cca-4c01-8824-f72b49652b34"
    },
    {
        "author": "梅堯臣",
        "paragraphs": [
            "疏鑿近東城，蕭森萬物榮。",
            "美花移舊本，黄鳥發新聲。",
            "曲閣池傍起，長橋柳外橫。",
            "河渾遠波漲，雨急斷虹明。",
            "雲與危臺接，風當廣厦清。",
            "朱鬐看自躍，翠柏種初生。",
            "香草猶能識，山苗未得名。",
            "南峯及西嶺，常共酒杯平。"
        ],
        "title": "依韻和許發運真州東園新成",
        "id": "60d08da4-463b-42d3-b634-f3f33a565e08"
    },
    {
        "author": "梅堯臣",
        "paragraphs": [
            "途路無不通，行貧足如縛。",
            "輕裘誰家子，百金負六博。",
            "蜀道不爲難，太行不爲惡。",
            "平地乏一錢，寸步鄰溝壑。"
        ],
        "title": "行路難",
        "id": "d43a91bf-818c-49f5-8f23-3d93d001c547"
    },
    {
        "author": "梅堯臣",
        "paragraphs": [
            "青山崔巍藏古基，文豹不見空斷碑。",
            "華堂重構猶隠霧，地今易主還好奇。",
            "欲邀明月一去飲，常娥將悔出海遲。",
            "谿邊少年意氣在，來往只借白鹿騎。",
            "自稱山人具肴酒，酒酣請我留此辭。",
            "謫仙墳近何可問，當日無詠亦所疑。"
        ],
        "title": "題姑蘇豹隠堂",
        "id": "2c5d824e-2414-43c1-8c46-a9bbe9001b8a"
    },
    {
        "author": "梅堯臣",
        "paragraphs": [
            "雨濛濛兮欲暮，路險絕兮深泥。",
            "嗟予僕兮甚餒，畏予馬兮顛蹄。",
            "關已度兮心緩，家將至兮涉溪。",
            "喜膝前兮童稚，餉燈下兮女妻。"
        ],
        "title": "雨還",
        "id": "68bb1892-5829-43d0-96e0-641c7bf5080a"
    },
    {
        "author": "梅堯臣",
        "paragraphs": [
            "日月轉入地，星辰蔽重雲。",
            "夜色晦若漆，怪禽巢未焚。",
            "其音哭且笑，哀樂詎能分。",
            "方哭且笑時，曾莫有以羣。",
            "哭爲何所悲，笑爲何所聞。",
            "了不預人事，吉凶誰復云。"
        ],
        "title": "哭笑鳥",
        "id": "79602fbd-d22e-449b-95d1-e9d23363361b"
    },
    {
        "author": "梅堯臣",
        "paragraphs": [
            "雨急芹泥滑，禽鳴苦竹秋。",
            "野香生草木，雲潤上衣裘。",
            "入石纔通馬，穿林忽隠牛。",
            "山家多淺井，下照碧峯頭。"
        ],
        "title": "山行冒雨至村家",
        "id": "f7858902-4606-49e5-b061-344d0f1fe035"
    },
    {
        "author": "梅堯臣",
        "paragraphs": [
            "飛烏先日出，誰知彼雌雄。",
            "豈無腐鼠食，來啄穢厠蟲。",
            "飽腹上高樹，跋觜噪西風。",
            "吉凶非予聞，臭惡在爾躬。",
            "物靈必自絜，可以推始終。"
        ],
        "title": "八月九日晨興如厠有鴉啄蛆",
        "id": "11db0ea8-1e2c-49bc-af64-e22844f67a8b"
    },
    {
        "author": "梅堯臣",
        "paragraphs": [
            "夜久方慮寂，空堂燈燭明。",
            "落葉有暫響，暗蟲無停聲。",
            "力學不爲己，甘貧且徇名。",
            "聊爲詠懷篇，還想阮步兵。"
        ],
        "title": "夜坐",
        "id": "6ebe3230-7b66-4f09-a454-663b84ac6000"
    },
    {
        "author": "梅堯臣",
        "paragraphs": [
            "天爲水蒼玉，月拕潭面冰。",
            "萬里絕瑕玷，百文已澄凝。",
            "山河了然在，星斗光莫增。",
            "借問九州內，豈無陰雲興。",
            "緬懷去年秋，是夜客廣陵。",
            "太守歐陽公，預邀三四朋。",
            "乃值連連雨，共飲陳華燈。",
            "既醉公有詠，屬和予未能。",
            "强賦石屏物，固慙無所稱。",
            "今來宛溪上，聊以故歲徵。",
            "晶明正若此，霢霂且何曾。",
            "美景信難并，康樂語足憑。"
        ],
        "title": "八月十五夜有懷",
        "id": "094ba1ae-dcf9-42e2-8e2d-40d6413c0ad8"
    },
    {
        "author": "梅堯臣",
        "paragraphs": [
            "新堂生虛明，未悟追隠吏。",
            "無乃隠非時，唯應喧可避。",
            "移花莫傷根，種竹不改翠。",
            "牀中置素琴，亦見陶潛意。"
        ],
        "title": "題吏隠堂",
        "id": "5e06fbe0-4810-4807-bf00-3d1c835fbe30"
    },
    {
        "author": "梅堯臣",
        "paragraphs": [
            "不顧萬乘主，不屈千戶侯。",
            "手澄百金魚，身被一羊裘。",
            "借問此何耳，心遠忘九州。",
            "青山束寒灘，濺浪驚素鷗。",
            "以之爲朋親，安慕乘華輈。",
            "老氏輕璧馬，莊生惡犧牛。",
            "終爲藴石玉，夐古輝巖陬。"
        ],
        "title": "詠嚴子陵",
        "id": "cc7c79a4-56be-4a11-a46b-be7014844161"
    },
    {
        "author": "梅堯臣",
        "paragraphs": [
            "昭亭潭上水，下與九江通。",
            "去客解輕舸，落潮乘順風。",
            "迴頭迷遠樹，沒背見飛鴻。",
            "寂寞還蓬巷，桓彝宅近東。"
        ],
        "title": "與潯陽舍弟別",
        "id": "355cc287-af50-4ec8-bc66-0bf96ea351af"
    },
    {
        "author": "梅堯臣",
        "paragraphs": [
            "山中泉壑暖，幽木寒更華。",
            "春鳥各噤口，游子未還家。",
            "云誰未及還，對此重興嗟。",
            "何必因啼血，顔色勝曙霞。"
        ],
        "title": "九月十八日山中見杜鵑花復開",
        "id": "0ab2a968-c283-428c-82fb-4081913099cf"
    },
    {
        "author": "梅堯臣",
        "paragraphs": [
            "買臣四十八，猶苦行負薪。",
            "我免以樵給，貧居年與均。",
            "道上不謳歌，妻亦無恚嗔。",
            "三者固異彼，異同雙朱輪。"
        ],
        "title": "記歲",
        "id": "8aaca72c-b248-4c05-b441-0aa501702943"
    },
    {
        "author": "梅堯臣",
        "paragraphs": [
            "悲哀易衰老，鬢忽見二毛。",
            "苟生亦何樂，慈母年且高。",
            "勉力向藥物，曲畦聊自薅。",
            "胡麻養氣血，種以督兒曹。",
            "傍枝延扶疎，脩筴繁橐韜。",
            "霜前未堅好，霜後可炮熬。",
            "誠非騰雲術，顧此實以勞。"
        ],
        "title": "種胡麻",
        "id": "9d9f7172-9245-4f10-aaaf-d423ea1ae7ed"
    },
    {
        "author": "梅堯臣",
        "paragraphs": [
            "隠靜山中寺，獼猴往往過。",
            "導師歸以去，盧橘熟還多。",
            "禪地寧求悕，居人切莫訛。",
            "未嘗嫌此物，任挂古松柯。"
        ],
        "title": "達觀禪師曇穎住隠靜蘭若或言自此獼猴散走不來穎嘗哂曰吾知是山枇杷爲多始至也未實故其去將實也必羣集後果然穎惡乎俗之好異恐傳以爲人惑欲予詠而播之",
        "id": "9eff9d5a-bdec-4909-a9cc-ff46c4b5e8a8"
    },
    {
        "author": "梅堯臣",
        "paragraphs": [
            "到山春已晚，何更有新茶。",
            "峯頂應多雨，天寒始發芽。",
            "採時林狖靜，蒸處石泉嘉。",
            "持作衣囊秘，分來五柳家。"
        ],
        "title": "穎公遺碧霄峯茗",
        "id": "3cca521b-ec2e-472b-b881-7a5a61223fe8"
    },
    {
        "author": "梅堯臣",
        "paragraphs": [
            "初逢洛陽陌，再見南徐州。",
            "所歷幾何時，倏去二十秋。",
            "今復振霜屨，還山遠莫留。",
            "我詠阮公詩，物靡必沈浮。",
            "誰云西海魚，夜飛東海頭。",
            "世人嗟識昧，豈是滯林丘。"
        ],
        "title": "送達觀禪師歸隠靜寺古律二首  其一",
        "id": "3aad4d41-9ff3-4ade-ba6e-653b87bdf190"
    },
    {
        "author": "梅堯臣",
        "paragraphs": [
            "栗林霜下熟，歸摘禦窮冬。",
            "带月涉溪水，過山聞寺鐘。",
            "未嫌雲衲溼，已喜野人逢。",
            "且莫似杯渡，滄波無去蹤。"
        ],
        "title": "送達觀禪師歸隠靜寺古律二首  其二",
        "id": "725ae02f-f11e-46f4-b77d-95867e7e42eb"
    },
    {
        "author": "梅堯臣",
        "paragraphs": [
            "銜泣想慈顔，感物哀不平。",
            "自古九泉死，靡隨新陽生。",
            "稟命異草木，彼將羨勾萌。",
            "人實嗣其世，一衰復一榮。"
        ],
        "title": "冬至感懷",
        "id": "26d408f6-fcad-4c4d-befc-a50d379f6a90"
    },
    {
        "author": "梅堯臣",
        "paragraphs": [
            "水國欲爲雪，野冰將合河。",
            "人同一陽至，淚向八行多。",
            "朋意今猶在，年華悵似過。",
            "看看四十九，應笑此蹉跎。"
        ],
        "title": "冬至日得師厚宋次道中道書",
        "id": "77f4fa48-e7c9-41f9-a93f-961c26a1666c"
    },
    {
        "author": "梅堯臣",
        "paragraphs": [
            "澗深連石壁，石上生長藤。",
            "孤猿來自熟，緣飲下復登。",
            "頼無樵人跡，且免束薪蒸。"
        ],
        "title": "擬水西寺東峯亭九詠 垂澗藤",
        "id": "87c814a0-5064-4ad6-b170-d550af83256b"
    },
    {
        "author": "梅堯臣",
        "paragraphs": [
            "我來東峯下，遠見西嶺頭。",
            "白雲忽已合，向此偶遲留。",
            "人誰問何有，自可忘殷憂。"
        ],
        "title": "擬水西寺東峯亭九詠 嶺上雲",
        "id": "655145df-8641-4f29-a640-a3d058590371"
    },
    {
        "author": "梅堯臣",
        "paragraphs": [
            "萬木總柔翠，況復新晴時。",
            "日色照欲動，山氣斂還遲。",
            "望之如何攬，舉袂隨風吹。"
        ],
        "title": "擬水西寺東峯亭九詠 林中翠",
        "id": "b6636dc5-7858-415d-b270-3a1bb8e637d9"
    },
    {
        "author": "梅堯臣",
        "paragraphs": [
            "斑斑遠林鳥，極目波煙中。",
            "各識時早暮，不忘巢西東。",
            "推物得真意，吾將效陶公。"
        ],
        "title": "擬水西寺東峯亭九詠 棲煙鳥",
        "id": "184e4308-020a-44f7-bd37-afbb2e323838"
    },
    {
        "author": "梅堯臣",
        "paragraphs": [
            "陰壁流暗泉，古苔長自好。",
            "不改春與秋，何如路傍草。",
            "空山正幽藹，浄綠無人掃。"
        ],
        "title": "擬水西寺東峯亭九詠 古壁苔",
        "id": "6bb01dd2-6967-4016-9288-d275c1fac9b7"
    },
    {
        "author": "梅堯臣",
        "paragraphs": [
            "緣溪去欲遠，磊砢忽礙行。",
            "旁臨側身險，下忽寒流聲。",
            "幽客慣來往，同此猿鳥情。"
        ],
        "title": "擬水西寺東峯亭九詠 幽徑石",
        "id": "ea53f579-829f-44d0-a493-fed9fc2c51ad"
    },
    {
        "author": "梅堯臣",
        "paragraphs": [
            "青青色堪染，欲辨不知名。",
            "根陰託乳魚，水底抽新萌。",
            "康樂池上詠，獨與春夢成。"
        ],
        "title": "擬水西寺東峯亭九詠 寒溪草",
        "id": "9b9a1b7f-542f-4906-87a6-cef288e32f07"
    },
    {
        "author": "梅堯臣",
        "paragraphs": [
            "背嶺斷崖下，老竹生扶疎。",
            "孤根石上引，勁節松不如。",
            "莫言霜雪多，終見綠有餘。"
        ],
        "title": "擬水西寺東峯亭九詠 陰崖竹",
        "id": "e0070de4-a31a-47d5-a472-c1d28a42bca8"
    },
    {
        "author": "梅堯臣",
        "paragraphs": [
            "山楹無惡木，但有綠桂叢。",
            "幽芳尚未歇，飛鳥銜殘紅。",
            "不見離騷人，憔悴吟秋風。"
        ],
        "title": "擬水西寺東峯亭九詠 臨軒桂",
        "id": "2bd39d72-4ddb-41f7-8816-8b4a98167192"
    },
    {
        "author": "梅堯臣",
        "paragraphs": [
            "雲歸在高嶺，人見是無心。",
            "矯矯將棲鳥，遥遥傍故林。",
            "南方雖有暖，臘月易成陰。",
            "惟恐多風雪，幽期未可尋。"
        ],
        "title": "依韻和達觀禪師還山後見寄",
        "id": "8911e618-8a56-458f-90f0-6c857b7fc73a"
    },
    {
        "author": "梅堯臣",
        "paragraphs": [
            "春松抽瘦梗，削束費長毫。",
            "雞距初含潤，龍鱗不自韜。",
            "嘗爲大夫後，欲寫伯夷高。",
            "一獲山家贈，令吾媿汝曹。"
        ],
        "title": "九華隠士居陳生寄松管筆",
        "id": "c26007e5-2d4d-4cae-9e1e-c325f2ff64cd"
    },
    {
        "author": "梅堯臣",
        "paragraphs": [
            "岸側古大柳，誰種臨長江。",
            "中自出蠹蝎，百歲成枯腔。",
            "忽值漲流沒，槎牙綴旌幢。",
            "腹膚藏蛟龍，半夜雷砰韸。",
            "飛霆痕尚白，如斬馬陵龐。",
            "倏爾巨電至，萬弩聲裂缸。",
            "又爲狂風摧，所殘惟朽樁。",
            "卧幹越大鼎，絕臏不可扛。",
            "就爇以照漁，駭鱗一何厖。",
            "始知網罟細，未足禁突撞。",
            "隆準以脫去，城下徒焚降。",
            "我從洲上泊，昏曉睨船窗。",
            "始終覩變毀，欲賦挑殘釭。",
            "吾交評韓詩，險韻古莫雙。",
            "安得共詠此，但嗟各他邦。"
        ],
        "tags": [
            "长江"
        ],
        "title": "古柳",
        "id": "accbcd00-a1d1-4d07-9f01-84c9bc0c9713"
    },
    {
        "author": "梅堯臣",
        "paragraphs": [
            "鵲爲禽之靈智兮，胡蹈機而不知。",
            "爲庸皁以困束兮，固性命之將危。",
            "喜遠人之至止兮，始屢驗以如期。",
            "向何預覺兮，此何自昏。",
            "豈專心以謀食兮，昧目前之禍根。",
            "苟所履必慮患兮，莫若去人遠以圖存。",
            "屑餘秣以致死兮，誠咎爾而無恥。",
            "維羣鳴之苦傷兮，使吾心之測爾。",
            "予測孔孟兮爾自解則艱，皁聽予言兮釋爾而還。",
            "撫爾呪爾兮爾無甚頑，後誰恤爾兮拓彈方彎。"
        ],
        "title": "放鵲",
        "id": "df711f9c-7c4f-4ce1-853c-85be0aec63c8"
    },
    {
        "author": "梅堯臣",
        "paragraphs": [
            "猛虎畏白日，孤客莫夜行。",
            "彼以不暴衆，此何獨忘生。",
            "饑必見人食，不食且無名。",
            "麋鹿能遠遁，安得逢怒獰。",
            "由人不由常，役役官有程。"
        ],
        "title": "聞西山虎",
        "id": "2da9a6c5-1014-4f77-8208-1f0deb8d821e"
    },
    {
        "author": "梅堯臣",
        "paragraphs": [
            "高樹繞吾廬，薄暮煙氣重。",
            "將棲立傍巢，已振窺落氄。",
            "有來同枿枝，亦各不偎擁。",
            "颼颼陰風寒，夜雪豈無恐。"
        ],
        "title": "凍禽",
        "id": "e27992a6-bf32-41d7-8045-5e0d7ee12316"
    },
    {
        "author": "梅堯臣",
        "paragraphs": [
            "餘喘不苟盡，順俗來飯僧。",
            "東嶺有上方，脩竹蔽觚棱。",
            "下有蒼石案，旁挂孤蔓藤。",
            "繫累向塵世，更住殊未能。"
        ],
        "title": "登乾明院碧蘚亭",
        "id": "238182c3-2983-4b36-8663-869cddc1b050"
    },
    {
        "author": "梅堯臣",
        "paragraphs": [
            "五月枇杷實，青青味尚酸。",
            "獼猴定撩亂，欲待熱應難。"
        ],
        "title": "隠靜遺枇杷",
        "id": "3d2774df-7f9b-48f0-93d5-0fbae37c9ddf"
    },
    {
        "author": "梅堯臣",
        "paragraphs": [
            "今年花似去年新，去年人比今年老。",
            "我勸厚地一杯酒，收拾白日莫苦早。"
        ],
        "title": "正月十日五更夢中",
        "id": "210b2229-a162-4082-8cb6-7e29945369f7"
    },
    {
        "author": "梅堯臣",
        "paragraphs": [
            "家住寒溪曲，梅先雜暖春。",
            "學粧如小女，聚笑發丹唇。",
            "野杏堪同舍，山櫻莫與鄰。",
            "休吹江上笛，留伴庾園人。"
        ],
        "title": "紅梅",
        "id": "2df4beaf-3cfa-4c48-a54d-3f35382f6a12"
    },
    {
        "author": "梅堯臣",
        "paragraphs": [
            "讀書夜寂冷無火，捲卷遂成摇膝吟。",
            "始憶高僧將偈去，安知古寺託雲深。",
            "寒堂正睡遠鐘發，野鳥亂鳴殘月沉。",
            "明日呼兒整籃轝，欲煩重過小溪陰。"
        ],
        "title": "寄文鑒大士",
        "id": "bf3af0e8-4d20-4c57-8022-4beb20aba08f"
    },
    {
        "author": "梅堯臣",
        "paragraphs": [
            "江燕入朱閤，海棠繁錦條。",
            "醉生燕玉頰，瘦聚楚宮腰。",
            "曾未分香去，尤宜著意描。",
            "誰能共吹笛，樹下想前朝。"
        ],
        "title": "海棠",
        "id": "e1cbc39d-9502-425b-8b15-7759f0b38f6f"
    },
    {
        "author": "梅堯臣",
        "paragraphs": [
            "作尉古來清，況於干越城。",
            "舟中雨新足，溪上水初生。",
            "蒼獺出還沒，素鷗飛且鳴。",
            "休將五色棒，欲取洛陽名。"
        ],
        "title": "送餘干李少府",
        "id": "1739596f-3356-4e5d-854f-bd5b944802a6"
    },
    {
        "author": "梅堯臣",
        "paragraphs": [
            "溪水今尚淺，涉馬不及韉。",
            "岸口出近郭，野徑通平田。",
            "行行渡小橋，决决響細泉。",
            "萬木蔭古殿，一燈明象筵。",
            "長廊顔頵碑，字體家法傳。",
            "空堂裴相真，白髯垂過咽。",
            "名跡兩不滅，豈獨畫與鎸。",
            "高僧鑿崖腹，建閣將雲連。",
            "秘此龍鸞迹，足使臣僕虔。",
            "脩竹間長松，森衛若被堅。",
            "是必神物護，禹穴空歲年。",
            "飯訖過山後，井傍携茗煎。",
            "探幽偶轉谷，忽視昭亭巔。",
            "蔓草不識名，步側時得牽。",
            "幽禽聲各異，可辨唯杜鵑。",
            "似驚俗客來，聒聒兩耳邊。",
            "弊廬隔城堞，畏暮遽言還。",
            "道逢張羅歸，鳥媒兼死懸。",
            "遂同山梁雉，令我復喟然。",
            "聊追一日事，書以爲短篇。"
        ],
        "title": "與二弟過溪至廣教蘭若",
        "id": "7ca09703-ced6-4a93-80be-da2f5f8b7db4"
    },
    {
        "author": "梅堯臣",
        "paragraphs": [
            "少客兩京間，熟游嵩與華。",
            "歸來宛溪上，厭往昭亭下。",
            "何以厭昭亭，衰遲倦驅駕。",
            "況復慙詠歌，嘉辭前有謝。",
            "咀嚼在人口，甘美如食蔗。",
            "方同陶淵明，苦語近田舍。",
            "節行固不變，出處亦多怕。",
            "常防惡少年，豪橫使出胯。",
            "譬如故將軍，尚被亭長駡。",
            "不若守弊廬，讀書至中夜。"
        ],
        "title": "晚坐北軒望昭亭山",
        "id": "47b88cd7-1603-48be-8cbd-a3f40087a9ee"
    },
    {
        "author": "梅堯臣",
        "paragraphs": [
            "山僧邀我輩，置酒比陶潛。",
            "紫蕨老堪食，青梅酸不嫌。",
            "野蜂時入座，巖鳥或窺簷。",
            "薄暮未能去，前溪月似鎌。"
        ],
        "title": "與諸弟及李少府訪廣教文鑒師",
        "id": "acd4c033-3ab7-40fb-a646-877dd1ba3135"
    },
    {
        "author": "梅堯臣",
        "paragraphs": [
            "古寺近田家，山尋石盆差。",
            "化蟲懸縊女，啼鸌響繅車。",
            "僧坐樹間石，馬行溪畔沙。",
            "野香無處辨，歸路傍城斜。"
        ],
        "title": "至廣教因尋古石盆寺",
        "id": "8d80187c-7a7b-40ba-894b-310f63503833"
    },
    {
        "author": "梅堯臣",
        "paragraphs": [
            "高高空山木，枯死不中材。",
            "寧答厚地力，歲久爲朽灰。",
            "昂藏儒家子，五十殞蒿萊。",
            "空負執卷勤，明月不頷顋。",
            "一芥祿未及，九泉無復開。",
            "人世有若此，愚智曷論哉。"
        ],
        "title": "傷何皆秀才",
        "id": "7384d221-4f43-4125-8ea6-38770dc18bd4"
    },
    {
        "author": "梅堯臣",
        "paragraphs": [
            "吾年將五十，尚未暇讀易。",
            "一聞蒙亭說，乃見適所適。",
            "維時明進退，豈不在泉石。",
            "野服製升越，山庖盛雞蹠。",
            "床頭龍唇琴，案上科斗籍。",
            "風物稍佳時，把酒會三益。",
            "況以兄爲郎，仕也人豈迫。",
            "垂之愛之深，自匪逢時客。"
        ],
        "title": "觀王介夫蒙亭記因記題蒙亭",
        "id": "1a58da21-56df-4aaf-9a9c-65f5f89bad31"
    },
    {
        "author": "梅堯臣",
        "paragraphs": [
            "春秋書閔雨，乃見先王制。",
            "有意在黎民，山川無不祭。",
            "今者望雲霓，青天絕纖翳。",
            "爲壇割舒鴈，盤血陳水汭。",
            "于時頗精虔，奠爵必親涚。",
            "向夕有微陰，掃然還復霽。",
            "吾聞先儒言，陽驕不能閉。",
            "此時繫穹旻，己力安所詣。",
            "宣王雲漢詩，曾不鑒上帝。",
            "恨無奡盪舟，空自思躍蜧。"
        ],
        "title": "亢陽和欲行舟者",
        "id": "40081f86-532a-4fdb-a2fd-b20595209f1d"
    },
    {
        "author": "梅堯臣",
        "paragraphs": [
            "內家初上翠微宮，樹裏窺人在半空。",
            "笑語漸高無約束，侍臣偷望向雲中。"
        ],
        "title": "黄鶑  其一",
        "id": "922f9f7b-4e8b-446f-abaf-c4b96ca0b9e7"
    },
    {
        "author": "梅堯臣",
        "paragraphs": [
            "西鄰少年今出遊，東家女兒未識羞。",
            "門前烏臼葉已暗，日暮問誰牆上頭。"
        ],
        "title": "黄鶑  其二",
        "id": "9361e1f5-7e00-451c-8114-be116bde1a13"
    },
    {
        "author": "梅堯臣",
        "paragraphs": [
            "適從山中來，復向山中去。",
            "爲報山中人，莫厭山中住。",
            "近城塵土多，亂爾煙霞趣。",
            "野蜂銜漆汁，尚欲爲蔕固。",
            "息此可以安，其能忘我諭。"
        ],
        "title": "送懷賢上人歸隠靜兼寄達觀禪師",
        "id": "2f026825-d6ef-45b0-96b3-8cbb96337130"
    },
    {
        "author": "梅堯臣",
        "paragraphs": [
            "謝傅青山路，春來蔓草生。",
            "樵蘇猶不入，瓶錫莫能行。",
            "朝上野船去，宿逢溪雨鳴。",
            "多應見康樂，曾重遠公名。"
        ],
        "title": "送瑞竹長老歸當塗因寄徐著作",
        "id": "bc015321-c2ea-447d-99ce-d63dfdcdcdf2"
    },
    {
        "author": "梅堯臣",
        "paragraphs": [
            "桑間小婦好聲音，映葉穿枝意已深。",
            "盡日呼郎郎不應，蕭蕭風雨到前林。"
        ],
        "title": "鶑",
        "id": "f173ba5c-9f9b-48c7-8e95-008547a925f9"
    },
    {
        "author": "梅堯臣",
        "paragraphs": [
            "嘗聞漢武帝，偶問東方朔。",
            "臣擬作龍呼，慙無頭上角。"
        ],
        "title": "守宮",
        "id": "a9b72a0b-1173-42a4-bf27-00d264e61c69"
    },
    {
        "author": "梅堯臣",
        "paragraphs": [
            "夏園甘果熟，日覺樹林稀。",
            "休笑道傍李，無人摘自肥。"
        ],
        "title": "夏園",
        "id": "1bbe3c1b-b52e-4323-8e19-df43cf7c5122"
    },
    {
        "author": "梅堯臣",
        "paragraphs": [
            "霹靂下虛殿，破楹非夢凶。",
            "昔嘗瞻畫袞，今實見升龍。",
            "隠隠雷聲散，疎疎霧氣從。",
            "予知仲尼廟，不是蓄乖慵。"
        ],
        "title": "孔子廟震",
        "id": "8d4eb172-c43c-4833-957b-7ae39004e096"
    },
    {
        "author": "梅堯臣",
        "paragraphs": [
            "清潭吐明月，杳杳及吾廬。",
            "流彩滿懷袖，託情非鳥魚。",
            "朝因南澗雨，暮入北畦鋤。",
            "豈不藉餘潤，況茲方飯蔬。"
        ],
        "title": "寄酬睦州晏殿丞",
        "id": "789ab154-b1b1-4ca6-b0c9-a033210c2e82"
    },
    {
        "author": "梅堯臣",
        "paragraphs": [
            "忽有西山使，始遺七品茶。",
            "末品無水暈，六品無沉柤。",
            "五品散雲脚，四品浮粟花。",
            "三品若瓊乳，二品罕所加。",
            "絕品不可議，甘香焉等差。",
            "一日嘗一甌，六腑無昏邪。",
            "夜枕不得寐，月樹聞啼鴉。",
            "憂來唯覺衰，可驗唯齒牙。",
            "動摇有三四，妨咀連左車。",
            "髮亦足驚疎，疎疎點霜華。",
            "乃思平生游，但恨江路賒。",
            "安得一見之，煑泉相與誇。"
        ],
        "title": "李仲求寄建溪洪井茶七品云愈少愈佳未知嘗何如耳因條而答之",
        "id": "87889c1e-54e9-4279-83ca-30d85cef4546"
    },
    {
        "author": "梅堯臣",
        "paragraphs": [
            "秋風逆水急，挂席飛鳥輕。",
            "三江去雖遠，一日行幾程。",
            "朝辭洞庭岸，暮抵巴陵城。",
            "長沙古建國，地狹賦薄征。",
            "邑宰愛民者，選薦豈非精。",
            "既曰處民上，固當知民情。",
            "民居篁竹間，山獠相雜并。",
            "教道苟未至，毫髮心起爭。",
            "太剛易斷折，太柔難搘撐。",
            "貴在得中道，於焉無近名。",
            "聞多不祥鳥，似鴞何足驚。",
            "遠方此爲常，慎勿心屏營。",
            "賈誼度湘水，爲文弔屈平。",
            "因君寄杯酒，爲我酹賈生。"
        ],
        "tags": [
            "洞庭湖"
        ],
        "title": "送闞令之潭州寧鄉",
        "id": "dcfdee66-8b0b-48bd-92e7-f188082e4753"
    },
    {
        "author": "梅堯臣",
        "paragraphs": [
            "壞衣削髮遠塵垢，蛇祖龍孫生屋後。",
            "不等渭川千戶侯，尺椽片瓦何嘗有。",
            "方丈東頭一畝餘，中軒四面無窗牖。",
            "青瓊作枝鈿爲葉，丹鳳未食蒼鼠走。",
            "細藤織榻白晝眠，寢濃鼻息如雷吼。",
            "世間百事不歷心，門外寒流徹溪口。"
        ],
        "title": "乾明院碧鮮亭",
        "id": "027148c0-8d64-40f4-84e6-2fe93450b0a5"
    },
    {
        "author": "梅堯臣",
        "paragraphs": [
            "餘水之于越之鄙，築基相對琵琶尾。",
            "琵琶日日有秋聲，雁過洞庭風入葦。",
            "南斗戛湖波不起，長刀剡鋒碧耳耳。",
            "姱娥夜出在寒溪，青銅瑩磨光幾里。",
            "朝因吳客幅蒲輕，滿紙如蠶書可喜。"
        ],
        "tags": [
            "洞庭湖"
        ],
        "title": "得餘干李尉書錄示唐人于越亭詩因以寄題",
        "id": "323498e7-92f9-4e01-87ba-a049832d756c"
    },
    {
        "author": "梅堯臣",
        "paragraphs": [
            "彤雲赤霧生紺房，朝霞變蕊朱粉光。",
            "白玉入泥不滿盎，羽蓋裛露明月璫。",
            "濁水一石亂蛙黽，鑿池五丈如斗方。",
            "萍根科斗得自在，荷芰明年出水央。"
        ],
        "title": "南軒盆植重臺蓮移種池",
        "id": "1008b438-56a4-42d6-8a1e-5c5d838e8fab"
    },
    {
        "author": "梅堯臣",
        "paragraphs": [
            "大車高蓋徐方來，天子雙日延英開。",
            "犀靴踏玉陞東陛，從臣賜對論宮市。",
            "諫官御史如指排，捧土未能障濁水。",
            "大夫言斡天關迴，黄門白望顔色死。",
            "始時暴奪何縱橫，有貨晝日不敢行。",
            "他時五方蛇當酒，誰道張郎臨井口。"
        ],
        "title": "朝天行",
        "id": "e5e53a92-c02c-4b70-a509-bd37e074f7d5"
    },
    {
        "author": "梅堯臣",
        "paragraphs": [
            "前溪夾洲後溪闊，風吹細浪龍鱗活。",
            "孤亭一入野氣深，松上藤蘿籬上葛。",
            "葛花葛蔓無斷時，女蘿莫翦連古枝。",
            "當年吾叔讀書處，夜夜濕螢來復去。"
        ],
        "title": "會勝院沃洲亭",
        "id": "1713d636-f78f-420a-a88a-14880868a685"
    },
    {
        "author": "梅堯臣",
        "paragraphs": [
            "樹頭巧婦棲，樹下秋蟲織。",
            "壞衣游子心，千里嘗相憶。",
            "蕩子脚出門，便作浮萍根。",
            "憂來憑五兆，拜樹賽黄豚。"
        ],
        "title": "江南雜感",
        "id": "bf72224b-42d8-4aaa-bc9a-492632b7f87c"
    },
    {
        "author": "梅堯臣",
        "paragraphs": [
            "豶豕在塗龍在澤，豺狼食肉麝食柏。",
            "蹄毛與角不對齒，啄觜兩足副以翮。",
            "既能閑閑住深谷，豈使于于佩鳴玉。",
            "水邊看虹山雨霽，夜與明月歸獨宿。",
            "門前重嶺後羣峯，石樓朱殿藏林中。",
            "銅絲緊轉轆轤響，絡緯秋老嚎西風。",
            "榮利淡薄無易此，彼飲甘醲茲飲水。",
            "暫將分別向喉舌，何異聲色亂眼耳。",
            "孔孟久歿言可師，千古布散葉與枝。",
            "今來閉戶自有趣，世上沄沄非我爲。"
        ],
        "title": "依韻和達觀禪師山中見寄",
        "id": "1f413916-d64a-49b7-a809-a5ff286bd9b3"
    },
    {
        "author": "梅堯臣",
        "paragraphs": [
            "志士不戀家，安能坐㕮咀。",
            "儒冠難徒行，馬骨瘦可數。",
            "後僕隔山陂，前林遇風雨。",
            "寒村夜宿時，寂默誰對語。"
        ],
        "title": "送萬諤昌秀才",
        "id": "9f0b1633-749c-4c74-84ff-cc18807ba0d5"
    },
    {
        "author": "梅堯臣",
        "paragraphs": [
            "前日秋水漲，昨日秋水落。",
            "偶來尋隠居，曾未乖宿諾。",
            "竹底除舊徑，藤蔓繫新彴。",
            "馬留岸傍樹，風掃林下籜。",
            "既能置魯酒，又復餉楚飵。",
            "誰知北南澗，照影似清洛。",
            "平生愛幽曠，斂迹誠非錯。"
        ],
        "title": "訪石子澗外兄林亭",
        "id": "888399c9-c690-41d2-a7ea-f6d53f7ce1fc"
    },
    {
        "author": "梅堯臣",
        "paragraphs": [
            "遨遊非昔時，輕舸偶同泛。",
            "山水心有慕，屢往如有欠。",
            "平生共好尚，飲食未嘗厭。",
            "茲日不言多，醉如春酒釅。"
        ],
        "title": "八月二十七日夢與宋侍讀同賦泛伊水詩覺而錄之",
        "id": "b6f2373a-d9f6-4d5e-aff7-e3201feda7a5"
    },
    {
        "author": "梅堯臣",
        "paragraphs": [
            "幽谷有飛泉，入溪知幾里。",
            "跳珠濺木葉，激雨霏巖趾。",
            "但無箕潁人，曾不吝洗耳。"
        ],
        "title": "和端式上人十詠 幽谷泉",
        "id": "24889085-52a2-4162-8ddd-947aae49351a"
    },
    {
        "author": "梅堯臣",
        "paragraphs": [
            "古木少直枝，其下多曲影。",
            "豈不愛高陰，奈此性所秉。",
            "千重葉薈翳，誰願憩日永。"
        ],
        "title": "和端式上人十詠 古木陰",
        "id": "8b6bc295-0515-449a-be26-d52d05411d41"
    },
    {
        "author": "梅堯臣",
        "paragraphs": [
            "翠聳寒溪上，半隠寒松下。",
            "水鳥立稜角，淵魚游穴罅。",
            "尋常置庭檻，瑣細不知價。"
        ],
        "title": "和端式上人十詠 寒溪石",
        "id": "1644fa7e-ca96-4778-a2e0-794e6195ff3b"
    },
    {
        "author": "梅堯臣",
        "paragraphs": [
            "瀟湘歸去人，正值江南春。",
            "始願逢拾羽，今乃見採蘋。",
            "寄語柳使君，莫恨日已曛。"
        ],
        "title": "和端式上人十詠 孤汀蘋",
        "id": "525b0b27-b3e2-48b3-a942-6b2b8c16f33f"
    },
    {
        "author": "梅堯臣",
        "paragraphs": [
            "煙昏青櫟道，風急隔溪鍾。",
            "征馬未及息，猛虎前有蹤。",
            "尋聲欲投宿，僮僕畏所逢。"
        ],
        "title": "和端式上人十詠 雲際鍾",
        "id": "10659d45-247a-474e-a831-9a8e49897b43"
    },
    {
        "author": "梅堯臣",
        "paragraphs": [
            "崖竹出石壁，根瘦懸青蛇。",
            "磔髯露老節，斫骨點寒花。",
            "少年莫翦去，騎殺白鼻騧。"
        ],
        "title": "和端式上人十詠 垂崖鞭",
        "id": "10c0b0d7-0bdb-443d-98ed-bb71fbad13b0"
    },
    {
        "author": "梅堯臣",
        "paragraphs": [
            "天外一尺峯，國中千仞岳。",
            "重雲不掩蔽，萬里見頭角。",
            "世人看遠碧，誰識産美璞。"
        ],
        "title": "和端式上人十詠 天外峯",
        "id": "d6e54759-8a58-464e-bd6e-d988b5fd0964"
    },
    {
        "author": "梅堯臣",
        "paragraphs": [
            "不爲潭上英，不助籬邊醉。",
            "獨占蘭杞鄰，原頭自榮悴。",
            "陶令與太鑿，逢人豈無意。"
        ],
        "title": "和端式上人十詠 秋原菊",
        "id": "07e07686-6e29-4cda-a453-15392a65d05a"
    },
    {
        "author": "梅堯臣",
        "paragraphs": [
            "蘆洲一點明，知有漁人泊。",
            "江溟杳不分，誰方在高閣。",
            "是時孤雁去，應認光中落。"
        ],
        "title": "和端式上人十詠 漁舟火",
        "id": "c8f24b1c-cd81-4c7d-a18a-b0c47d46afcc"
    },
    {
        "author": "梅堯臣",
        "paragraphs": [
            "春水冰欲開，傍岸已微釋。",
            "魚寒未動鱗，獸渡時有跡。",
            "篙師畏割舟，敲拉碎圭璧。"
        ],
        "title": "和端式上人十詠 春溪水",
        "id": "50082abf-124c-4e04-bebb-1b38c0a31149"
    },
    {
        "author": "梅堯臣",
        "paragraphs": [
            "哀憂向二年，朋戚誰與書。",
            "敢意大丞相，尺題傳義廬。",
            "從來鳳凰鳴，不厭寒竹疎。",
            "茂林多翔鳥，要路盛高車。",
            "窮巷一如此，江深無鯉魚。"
        ],
        "title": "十月二十一日得許昌晏相公書",
        "id": "1a9a59b5-8380-40f9-af58-630b8118092d"
    },
    {
        "author": "梅堯臣",
        "paragraphs": [
            "施兄今七十，近郭隠茅廬。",
            "懶問齊民術，喜看莊叟書。",
            "竹間鳴澗水，原際見村墟。",
            "識盡窮通理，超然樂有餘。"
        ],
        "title": "訪施八評事",
        "id": "e856afb8-fb69-4939-aab5-adca4f780df1"
    },
    {
        "author": "梅堯臣",
        "paragraphs": [
            "良犬不取鼠，其人苦尤之。",
            "近識固未辨，善相又能知。",
            "在鹿忘守穴，挃足乃焉而。",
            "士有志功名，局縮秉書詩。",
            "憔悴未得展，磬折忽言卑。",
            "舉酒一以贈，願無羞爾爲。"
        ],
        "title": "贈陳無逸秀才",
        "id": "6168a715-58ab-4e02-a2c8-61da2a84c67b"
    },
    {
        "author": "梅堯臣",
        "paragraphs": [
            "蹊。",
            "既見游子發，登舟傍寒溪。",
            "沿江抵海澨，行陸至膠西。",
            "入門喜在顔，上堂拜阿㜷。",
            "四鄰持壺酒，雞蹠間豚蹄。",
            "親戚慶問畢，詩書速整齊。",
            "即有求賢詔，與子不久睽。"
        ],
        "title": "送田遵古秀才",
        "id": "6109a3c7-aa6c-4ad6-8c99-e1f7a2469c9e"
    },
    {
        "author": "梅堯臣",
        "paragraphs": [
            "古臺數畝平崗連，莽蒼瘦竹生寒煙。",
            "蝦蟆不食海月在，夜久帖角迴嬋娟。",
            "今人莫論曾費築，昔人已往誰知年。",
            "三茅京峴必可望，終欲相與吟雲泉。"
        ],
        "title": "寄題刁景純環翠亭",
        "id": "e8b63387-10b2-4c75-bd02-ae2cac2a35f3"
    },
    {
        "author": "梅堯臣",
        "paragraphs": [
            "仕宦固已美，及親此其難。",
            "況慕五綵戲，而奉興居安。",
            "翁喜君亦喜，翁餐君亦餐。",
            "嗷嗷園中禽，口哺心違丸。",
            "邑大歲幸稔，衆頼仁政寬。",
            "還思彼赤子，如恐君不歡。"
        ],
        "title": "題陳宰戲綵亭",
        "id": "d6161a22-b14c-4a24-a6cd-099525725714"
    },
    {
        "author": "梅堯臣",
        "paragraphs": [
            "誰按黄金徽，滿指清風度。",
            "但聽松上聲，不知松間趣。",
            "野僧何所樂，樂此數株樹。",
            "寧邀俗客來，草綠澗西路。"
        ],
        "title": "永慶僧舍松風亭",
        "id": "ab344c51-0246-4ce8-9ba9-7a63b06a6e4b"
    },
    {
        "author": "梅堯臣",
        "paragraphs": [
            "大松五丈百歲餘，小松五尺前時種。",
            "俱有堅完不朽心，莫以今輕古爲重。",
            "東溪一片寒玉光，夜挂高枝何所用。"
        ],
        "title": "寄松林長老",
        "id": "baf2be64-8241-4132-8f19-cbd25cfb4a32"
    },
    {
        "author": "梅堯臣",
        "paragraphs": [
            "靜邃無塵地，青熒續焰燈。",
            "木魚傳飯鼓，山衲見歸僧。",
            "野色寒多霧，溪痕夜閣冰。",
            "吾非謝康樂，獨往亦何能。"
        ],
        "title": "題松林院",
        "id": "b8b4c003-fb99-4a18-bec8-5a1e8b6709f2"
    },
    {
        "author": "梅堯臣",
        "paragraphs": [
            "天地磨今古，賢愚爲埃塵。",
            "草樹易變改，山川無故新。",
            "眷言零陵守，白髮駕朱輪。",
            "間來問遺老，俯跡哀昔人。",
            "昔人者誰歟，元和前放臣。",
            "下上窮幽荒，憔悴楚水濱。",
            "試觀當時記，圖寫未必真。",
            "最苦來黄溪，坐石數游鱗。",
            "有鳥大如鵠，東向立不踆。",
            "始買钴鉧潭，鄠杜難計緡。",
            "冉溪袁家洞，亂石多磷磷。",
            "深里與沸白，若盡無窮津。",
            "石渠連巖泓，菖蒲被其垠。",
            "窮勝得其詭，衆美誰齊均。",
            "西澗石爲底，豈無芹與蘋。",
            "澗崖如堂席，澗響如龍唇。",
            "折竹掃陳葉，羅榻同衆賓。",
            "其言粲星斗，百歲猶比晨。",
            "萬石乃淺近，尚可資覆巾。",
            "而況前所說，但恐煩鎸珉。"
        ],
        "title": "永州守王公慥寄九巖亭記云此地疑是柳子厚所說萬石亭也因爲二百言以答願當留詠",
        "id": "b027f714-eda5-4e93-b43d-8a039ad5404a"
    },
    {
        "author": "梅堯臣",
        "paragraphs": [
            "老包曰岳岳生鼎，二人畫虎通神明。",
            "凡爲一虎不知價，鉅公貴士珍其名。",
            "死來年深搜索盡，何意好事識尤精。",
            "丹楓映坡茅葉白，雌者將乳雄坡行。",
            "細毛出肉不見跡，相顧猛氣都如生。",
            "忽聞持遺非素望，窮民展玩忘愁嬰。",
            "奇哉真是老包筆，世間空有黄金籯。",
            "因思前歲韓公子，亦贈尺紙圖生獰。",
            "傍題小子乃包鼎，此時偶得已可驚。",
            "借問吾鄉與天下，二包之美誰能并。"
        ],
        "title": "答王君石遺包虎二軸",
        "id": "29918585-d177-480c-8f56-11c00fce5dc7"
    },
    {
        "author": "梅堯臣",
        "paragraphs": [
            "南方今見雪，北客定思家。",
            "任凍不欺酒，競春先著花。",
            "樓高休厭上，山近未應遮。",
            "誰問窮居日，西窗壓竹斜。"
        ],
        "title": "潘樂二君對雪寄聲似欲予賦適方知之走筆奉呈",
        "id": "6d7f8bca-bd0c-40aa-b1f4-0ed42ac736e5"
    },
    {
        "author": "梅堯臣",
        "paragraphs": [
            "荒凉舊蘭若，古屋兩三重。",
            "庭下已無柏，澗邊唯有松。",
            "石堦生薜荔，香座缺芙蓉。",
            "化俗似禪衲，破來縫不縫。"
        ],
        "title": "過永慶院",
        "id": "484accde-b5f2-4357-add1-4d466ad76108"
    },
    {
        "author": "梅堯臣",
        "paragraphs": [
            "輕舟泛泛昭亭灣，春雪漫漫昭亭山。",
            "寒沙曲渚杳不辨，素鷗翔鷺空中還。",
            "宣城太守閔窮旅，雙壺貯醖兵吏頒。",
            "任從六花壅船戶，滿酌春色生衰顔。",
            "醒時但愛雲水好，醉後等與天地閑。",
            "世間取樂各有分，何必舞娥高髻鬟。"
        ],
        "title": "雪中廖宣城寄酒",
        "id": "87f44f87-221b-4f5e-b69f-835086a492cc"
    },
    {
        "author": "梅堯臣",
        "paragraphs": [
            "種竹幾千个，結亭三四椽。",
            "遊人多寂靜，啼鳥亦留連。",
            "酒有陶公愛，林希阮氏賢。",
            "我來歸路遠，躍馬古城邊。"
        ],
        "title": "翠竹亭",
        "id": "14e5fe61-9266-4419-9622-af9b6256c9a4"
    },
    {
        "author": "梅堯臣",
        "paragraphs": [
            "高出嶺頭樹，俯窺城下溪。",
            "半山飛急雨，舉手弄晴霓。",
            "曠望已無極，萬緣都與齊。",
            "自嗟來獨晚，征棹苦言西。"
        ],
        "title": "彩霓亭",
        "id": "75e167ea-9c24-44ee-b666-333c061a2485"
    },
    {
        "author": "梅堯臣",
        "paragraphs": [
            "雪消潭水綠，輕舸下灘時。",
            "漸轉青山去，還將故國辭。",
            "野林看欲動，江燕欲逢遲。",
            "君語隨州體，余慙晚始知。"
        ],
        "title": "留別樂和之",
        "id": "74f4ae24-047f-4e26-8067-baf489c80396"
    },
    {
        "author": "梅堯臣",
        "paragraphs": [
            "冉冉竹連澗，森森松蔭崖。",
            "始聞清吹度，似欲綠琴諧。",
            "莫識主人意，休論高士懷。",
            "春城百花發，薜荔上陰階。"
        ],
        "title": "松風亭",
        "id": "0138c75d-2d0b-4aa8-ad9b-6a8743d42972"
    },
    {
        "author": "梅堯臣",
        "paragraphs": [
            "自余銜哀歸，不與人事接。",
            "兩至此飯僧，華宇何曄曄。",
            "大士邀我銘，吾學愧涉獵。",
            "强述殊不高，下筆曾未愜。",
            "豈意煩鎸刊，有似蟲鏤葉。",
            "徒將珉石蠹，枉壞亦已輙。",
            "又不虞後人，譏誚喙囁囁。",
            "今我將還朝，方丈一登躡。",
            "嶺竹與巖花，所植皆妥帖。",
            "羅列森翠戈，次第笑朱頰。",
            "乃知化平等，此意異蜂蝶。",
            "世人莫復問，江上鼓輕楫。"
        ],
        "title": "留別乾明山主",
        "id": "8d876a70-c351-4738-bd10-e912e6984780"
    },
    {
        "author": "梅堯臣",
        "paragraphs": [
            "蒼山去不遠，日日起寒雲。",
            "堂上看飛雪，水邊思練裙。",
            "銅缾生薄凍，桂火壓殘薰。",
            "欲往有餘興，林幽路不分。"
        ],
        "title": "雪中懷廣教真上人",
        "id": "dca0ffe6-7d8b-4859-9eee-e1330eec9d85"
    },
    {
        "author": "梅堯臣",
        "paragraphs": [
            "三年守廬次，兩迴來澗邊。",
            "臨塘愛魚樂，近竹見人賢。",
            "今我西歸日，逢君小隠年。",
            "重將車馬去，驚起野鷗眠。"
        ],
        "title": "下赤山嶺過渡至石子澗別施八評事",
        "id": "fa65f208-404e-4089-b827-f13d0526d39d"
    },
    {
        "author": "梅堯臣",
        "paragraphs": [
            "田家春作日日近，丹杏破纇場圃頭。",
            "南嶺禽過北嶺叫，高田水入低田流。",
            "桑牙將綻霧露裛，蠶子未浴箱篚收。",
            "今我還朝固不遠，紫宸已夢瞻珠旒。"
        ],
        "title": "春日拜壠經田家",
        "id": "95dfbaba-adfe-4322-9b12-9f54a62d38f5"
    },
    {
        "author": "梅堯臣",
        "paragraphs": [
            "未生潭上雲，空望山中雨。",
            "湛湛陳桂樽，坎坎奏鼉鼓。",
            "蕭蕭靈風來，蹲蹲祝郎舞。",
            "莫言春作遲，但念寒灘阻。",
            "何當發泉源，綠水浸沙渚。",
            "不與農者期，自將舟人語。",
            "定作榜歌行，暮投丹湖浦。",
            "瞻祠草樹失，認嶺煙霞吐。",
            "平吞東南吳，遠带西北楚。",
            "川澤見坡陁，龍蛇蹙鱗膂。",
            "人經興寤歎，事往成前古。",
            "考碑何驗今，塗馬立空廡。",
            "余知骨相貧，豈敢望冥許。",
            "願乘溪流深，滂沛隨徹俎。"
        ],
        "title": "將行賽昭亭祠喜雨",
        "id": "9048ab23-7dbf-4b90-ad9f-3246b56601db"
    },
    {
        "author": "梅堯臣",
        "paragraphs": [
            "祥哀已踰月，遇子彈鳴琴。",
            "安得不成聲，子心異吾心。",
            "十日成笙歌，尼父非好音。",
            "先王禮有節，不可過於今。",
            "莫作風入松，懷壠情未任。",
            "一聞流水曲，歸思在溪陰。",
            "此焉吾所樂，目極送歸禽。"
        ],
        "title": "若訥上人彈琴",
        "id": "0671e3a2-d388-4f1f-8f45-b2dd27bdf4e7"
    },
    {
        "author": "梅堯臣",
        "paragraphs": [
            "春泥深一尺，車馬重重跡。",
            "親舊各還城，山川空向夕。",
            "今朝水平岸，不畏舟礙磧。",
            "始隨湍漲發，已入青蒼壁。",
            "落日未逢人，孤村望來客。",
            "泱泱漫田流，青青被壠麥。",
            "欲霽鳩亂鳴，將耕杏先白。",
            "我無農畝懃，千里事行役。",
            "寄謝昭亭神，果不吝深澤。"
        ],
        "title": "發昭亭",
        "id": "20015e30-5e80-4d00-95d5-390c6b511f78"
    },
    {
        "author": "梅堯臣",
        "paragraphs": [
            "我從溪口來，正值山前雨。",
            "濕衣逢梵宮，有僧善吳語。",
            "天寒蜜已空，軒靜竹可數。",
            "歸楫難久留，汀鷗自飛舞。"
        ],
        "title": "乘小舟訪松山法聰上人",
        "id": "20e09e03-41e2-40ea-a24c-2c3ba1d9b28e"
    },
    {
        "author": "梅堯臣",
        "paragraphs": [
            "船從雁洲北去，雁背春風亦歸。",
            "但見平沙綠水，䕡蒿荻笋方肥。"
        ],
        "title": "過雁洲",
        "id": "06bd94a2-c2c4-4b05-8515-7829124f23a5"
    },
    {
        "author": "梅堯臣",
        "paragraphs": [
            "雲衲山中來，畫橈江上發。",
            "何日到山中，山花應未歇。"
        ],
        "title": "別達觀文鑒二大士",
        "id": "1c8b65b5-8733-4f77-8810-163d9aa8416a"
    },
    {
        "author": "梅堯臣",
        "paragraphs": [
            "來見寒沙鳥，長隨上下波。",
            "乃知游宦跡，不似施松蘿。",
            "子語馬喻馬，吾吟柯伐柯。",
            "清江挂帆去，奈憶故山何。"
        ],
        "title": "依韻和文鑒師贈別",
        "id": "a70134b9-2c84-4f0e-9896-5172cf5ef8ed"
    },
    {
        "author": "梅堯臣",
        "paragraphs": [
            "人以祿爲榮，當知身所重。",
            "祿榮身且勞，豈要權衡用。",
            "達人唯止足，曷顧百鍾俸。",
            "今朝西山歸，芝朮不須種。",
            "莊生逸老言，此必久已誦。",
            "矩法况自持，推年心可縱。"
        ],
        "title": "贈袁大監",
        "id": "4f1da47f-0d0e-45b7-b4b9-7920b153897a"
    },
    {
        "author": "梅堯臣",
        "paragraphs": [
            "平生少壯日，百事牽於情。",
            "今年輒五十，所向唯直誠。",
            "既不慕富貴，亦不防巧傾。",
            "寧爲目前利，寧愛身後名。",
            "文史玩朝夕，操行蹈羣英。",
            "下不以傲接，上不以意迎。",
            "衆人欣立異，此心常自平。",
            "譬如先後花，結實秋共成。",
            "趙壹雖空囊，鄭子豈其卿。",
            "二人貧且隠，高譽動天京。",
            "我蹟固尚賤，我道未嘗輕。",
            "力遵仁義塗，曷畏萬里程。",
            "安能苟榮祿，擾擾復營營。",
            "近因喪已除，偶得存餘生。",
            "强欲活妻子，勉焉事徂征。",
            "徂征江浦上，鷗鳥莫相驚。"
        ],
        "title": "依韻和達觀禪師贈別",
        "id": "efe7b6b3-879c-4927-98fb-d81ea7177a04"
    },
    {
        "author": "梅堯臣",
        "paragraphs": [
            "春風任惡花自笑，白浪不愁頭已白。",
            "戢戢大船江浦邊，崑崙五兩誰非客。"
        ],
        "title": "蕪湖阻風",
        "id": "e54117ea-0733-4ae6-a2de-8ced34f087f0"
    },
    {
        "author": "梅堯臣",
        "paragraphs": [
            "出浦候波平，石尤風未止。",
            "密雨長蒲牙，輕泥隨燕子。",
            "寒侵遠客衣，岸起新痕水。",
            "各各欲還山，還山能幾里。"
        ],
        "title": "依韻和達觀文鑒雨中見懷",
        "id": "63c67370-4d03-408f-9954-0bd85a34cd0c"
    },
    {
        "author": "梅堯臣",
        "paragraphs": [
            "但嗟識君遲，不恨春風惡。",
            "風惡舟未前，置酒共談謔。",
            "漁歌還浦頭，斜日下洲角。",
            "明朝渡江去，相望便成昨。"
        ],
        "title": "金陵與張十二傳師賞心亭飲",
        "id": "ec71e6a9-ce96-4477-9fc1-f56aed9b5203"
    },
    {
        "author": "梅堯臣",
        "paragraphs": [
            "江風裂瓦鳴，浦口驚波作。",
            "君駕何不來，客心空寂寞。"
        ],
        "title": "阻風寄刁安國",
        "id": "6a9d9277-765e-47c5-9ed5-8b374dbec61b"
    },
    {
        "author": "梅堯臣",
        "paragraphs": [
            "春風不獨開春木，能蹙浪花高似屋。",
            "江船百尾泊深灣，鐵纜千環繫長軸。",
            "遠客今朝愁未平，主人贈榼飲還足。",
            "前時共論酒可禁，急世救弊且勿速。",
            "我今正得杯中趣，效陶種秫置心曲。"
        ],
        "title": "阻風秦淮令狐度支寄酒",
        "id": "48301cb4-6307-463f-985d-c1116283187f"
    },
    {
        "author": "梅堯臣",
        "paragraphs": [
            "雷從燕尾來，雨到江心急。",
            "挂帆中路時，望浦前舟入。",
            "聲喧釜豆裂，點疾盎蠒立。",
            "蕩遥魚鼈腥，恐懼兒女泣。",
            "稍聞人好語，出顧岸已及。",
            "蘆洲有同行，言唁氣吸吸。"
        ],
        "title": "江上遇雷雨",
        "id": "d27cd853-21da-4392-9840-ff1996e5a9c6"
    },
    {
        "author": "梅堯臣",
        "paragraphs": [
            "瓜步山頭廟，堂因魏武興。",
            "亡歸從赤壁，事去憶西陵。",
            "軍井藏雲杪，林根擁石稜。",
            "微風認江水，細甲幾千層。"
        ],
        "title": "登瓜步山二首  其一",
        "id": "01fac054-aa63-4c01-a660-66bb280b0c1e"
    },
    {
        "author": "梅堯臣",
        "paragraphs": [
            "山上濃雲合，江南暴雨來。",
            "將歸林下嶺，中路遇風雷。",
            "心速灣猶遠，行遲伴屢催。",
            "舟師添繫纜，兒女望人迴。"
        ],
        "title": "登瓜步山二首  其二",
        "id": "8a928e47-b27a-4923-bb57-8d2b659db9b0"
    },
    {
        "author": "梅堯臣",
        "paragraphs": [
            "盆繭未成絲，破褲勸可脫。",
            "安知增羞顔，赤脛衣短褐。"
        ],
        "title": "啼禽",
        "id": "3f02c3b6-d5e7-497f-8487-3519a1282ffd"
    },
    {
        "author": "梅堯臣",
        "paragraphs": [
            "古堤多長榆，落莢鵝眼小。",
            "其下迅黄流，其上鳴黄鳥。",
            "安知舟中人，黑鬢日已少。",
            "千里歸大梁，玉笙聞䆗窕。",
            "終朝不成曲，幽響在林表。",
            "莫羨沙路行，金鞭馳裊裊。"
        ],
        "title": "汴堤鶑",
        "id": "2857ed34-47f9-4299-89a3-dcc9d6869129"
    },
    {
        "author": "梅堯臣",
        "paragraphs": [
            "我來自楚君自吳，相遇汎波銜舳艫。",
            "時時舉酒共笑樂，莫問罌盎有與無。",
            "醉憶曩同吾永叔，倒冠落佩來西都。",
            "是時豪快不顧俗，留守贈榼少尹俱。",
            "高吟持去擁鼻學，雅闋付唱纖腰姝。",
            "山東腐儒漫側目，洛下才子爭歸趨。",
            "自茲離散二十載，不復更有一日娛。",
            "如今舊友已無幾，歲晚得子欣爲徒。"
        ],
        "title": "四月二十七日與王正仲飲",
        "id": "a68b28b9-f187-477f-ae45-d77c81116235"
    },
    {
        "author": "梅堯臣",
        "paragraphs": [
            "孟夏景苦長，與子舟中飲。",
            "酒行三四巡，病嘔聊就寢。",
            "仲氏又發霍，洞下忽焉甚。",
            "湯劑不能勝，悶絕口已噤。",
            "我嘔雖未平，驚走豈遑枕。",
            "叫號使呼醫，子怪亦莫諗。",
            "遽白何至斯，葛巾推小品。",
            "且尤食物間，膻腥失調飪。",
            "所餉惟豬雞，況此乏箘蕈。",
            "以子獨無恙，未必因滑瀋。",
            "稍覺陽脈回，慄膚猶瘮瘮。",
            "儻其遂不起，孰肯謂素稟。",
            "吾鄉千里遥，幸免成貝錦。"
        ],
        "title": "四月二十八日記與王正仲及舍弟飲",
        "id": "487012eb-7d34-4d57-928e-18f1719ffb95"
    },
    {
        "author": "梅堯臣",
        "paragraphs": [
            "余觀二人作詩論月石，月在天上，石在山下，安得石上有月蹟。",
            "至矣歐陽公，知不可詰不竟述，欲使來者默自釋。",
            "蘇子苦豪邁，何用强引犀角蚌蛤巧擘析。",
            "犀蛤動活有情想，石無情想已非的。",
            "吾謂此石之蹟雖似月，不能行天成紀曆。",
            "曾無纖毫光，不若燈照夕。",
            "徒爲頑璞一片圓，溫潤又不似圭璧。",
            "乃有桂樹獨扶疏，常娥玉兔了莫覓。",
            "無此等物豈可靈，秖以爲屏安足惜。",
            "吾嗟才薄不復詠，略評二詩庶有益。"
        ],
        "title": "讀月石屏詩",
        "id": "d0196bd5-7fcc-41a2-b185-fc2aff8ce564"
    },
    {
        "author": "梅堯臣",
        "paragraphs": [
            "雲薄風回雨點麤，日腥土氣隨吸呼。",
            "蒸然襲汗猶揮珠，屋瓦裂響波生渠。",
            "森森斗覺凉侵膚，毛根癛瘮粟匝軀。",
            "已知燠寒變須臾，雷電不止投笑壺。",
            "槐端漏影日向晡，馬蹄莫惜行泥塗。"
        ],
        "title": "暴雨",
        "id": "53897101-5495-4e88-b31a-25ebba955782"
    },
    {
        "author": "梅堯臣",
        "paragraphs": [
            "予從江南來，見子東浦榛。",
            "問子何不治，子兄遊洛瀕。",
            "子素樂文字，而復養慈親。",
            "去年始陞朝，差差陪縉紳。",
            "今也與吾肩，行立笑語頻。",
            "未經鬢髮改，喜預班綴新。",
            "思如曩時會，浩飲不計巡。",
            "往謁持約史，文辭媿彬彬。",
            "謂將一乘粟，欲敵千箱囷。",
            "然而澤中蛇，時得龍一鱗。",
            "况復周孔教，幸逢舜禹辰。",
            "又究志所之，茲學豈不臻。",
            "誰其起予者，視子爲席珍。",
            "趨韓亦已工，比孟猶欠淳。",
            "慎勿驚怪奇，怪奇世多擯。",
            "吾慙遼東豕，未見西狩麟。",
            "汩汩塵泥間，曷辨玉與珉。",
            "昨來忽有知，所索非所循。",
            "使焉轉磨衡，安得目不眴。",
            "誠聞苑囿美，難遣麋鹿馴。",
            "自惟體衰苶，寧堪事艱辛。",
            "宜收蹭蹬迹，却返江湖濱。",
            "浸脛水活活，漫灘石磷磷。",
            "垂釣紅鬐登，舉袂白羽振。",
            "以此全吾性，胡能往問津。",
            "非同子少年，柯葉正蓁蓁。"
        ],
        "title": "和宋中道喜至次用其韻",
        "id": "c186f3c0-5cd9-4deb-ab3a-79872f5cfe52"
    },
    {
        "author": "梅堯臣",
        "paragraphs": [
            "賢行聞當世，尊隆異故常。",
            "每令夫結友，不爲子求郎。",
            "夜月初沉海，姑星忽殞潢。",
            "臨門親祖祭，悲吹起脩岡。"
        ],
        "title": "齊國大長公主挽詞二首  其一",
        "id": "24f0268a-7ff0-4306-a0f0-afbe65b1f185"
    },
    {
        "author": "梅堯臣",
        "paragraphs": [
            "魯館當年盛，秦臺此日遥。",
            "龍歸終合劍，鳳去不聞簫。",
            "挽曲方傳薤，行輀競奠椒。",
            "空餘漢官屬，泣送馬如潮。"
        ],
        "title": "齊國大長公主挽詞二首  其二",
        "id": "acd9449b-9cb0-42c2-bbea-4ad57789b7ba"
    },
    {
        "author": "梅堯臣",
        "paragraphs": [
            "日哦招隠詩，日誦歸田賦。",
            "未嘗見芸人，勇拋冠冕去。",
            "今聞緱山陰，身退效疏傅。",
            "一旦從犢車，歡言友田父。",
            "復來釣澗邊，誰問袁公路。"
        ],
        "title": "招隠堂寄題樂郎中",
        "id": "a52c07cf-690b-46d1-a63b-d78f1c986b0a"
    },
    {
        "author": "梅堯臣",
        "paragraphs": [
            "舉家鳴鵝雁，突冷無晨炊。",
            "大貧丐小貧，安能不相嗤。",
            "幸存顔氏帖，况有陶公詩。",
            "乞米與乞食，皆是前人爲。"
        ],
        "title": "貸米於如晦",
        "id": "bfaa6774-5a76-4cf4-8014-98dc2d4bb4db"
    },
    {
        "author": "梅堯臣",
        "paragraphs": [
            "月黑見旄頭，芒角漸西向。",
            "八月邊草黄，胡人馬初壯。",
            "無奈我兵雄，方爲漢偏將。",
            "嘗聞登壇人，亦未免得喪。",
            "得爲凱歌還，鐃鼓喧亭障。",
            "千蹄使椎牛，百甕令設醠。",
            "喪乃軍之羞，節制由處上。",
            "進退從其呼，何能求必當。",
            "二事非己專，願思古挾纊。"
        ],
        "title": "送渭州劉太保",
        "id": "933a0ce8-5f3e-426c-950f-b4f91fa0d1c2"
    },
    {
        "author": "梅堯臣",
        "paragraphs": [
            "送子居大梁，關中乃關外。",
            "往者邊事繁，秦民被災害。",
            "今聞獨豐穰，逮堠無動旝。",
            "相公欲勤勞，請以臨都會。",
            "多選天下才，佐佑如何頼。",
            "决疑有全策，何必用蓍蔡。",
            "雖病君强行，寶刀仍喜带。",
            "豈是爲俗儒，空言事夸大。"
        ],
        "title": "送張推官洞赴晏相公辟",
        "id": "d55d932d-c8ff-459f-a951-3545e52886f4"
    },
    {
        "author": "梅堯臣",
        "paragraphs": [
            "予聞楚山竹，肉好髮亦勻。",
            "隴上風雪飽，石根莓苔皴。",
            "搜林翦橫吹，龍子愁水濱。",
            "作邑尚簡易，豈必蹈昔人。",
            "願爲季長賦，安用瑶與珉。"
        ],
        "title": "送張著作器宰蘄水",
        "id": "bc75f1d5-6afb-4db0-a4c1-fd1172eb3062"
    },
    {
        "author": "梅堯臣",
        "paragraphs": [
            "物以美好稱，或以醜惡用。",
            "美惡固無然，逢時乃亦共。",
            "棄則爲所輕，用則爲所重。",
            "道聞癭木器，愛賞互歌頌。",
            "定應初得之，買不論官俸。",
            "靧面生光輝，貯飲發狂縱。",
            "坐欲置於傍，行欲挈以從。",
            "其形何險怪，曾不因蓺種。",
            "凹凸本自然，出縮非鬭縫。",
            "薄才難究窮，詆訶茲實恐。"
        ],
        "title": "和癭盃",
        "id": "9d7a7127-aaf7-464f-8fc6-2eeb93b3a749"
    },
    {
        "author": "梅堯臣",
        "paragraphs": [
            "齋舍隔牆東，蕭蕭槐樹風。",
            "聲顔雖不接，翰墨遽能通。",
            "未說凉堪飲，唯愁賦少工。",
            "此焉知素拙，試與問楊雄。"
        ],
        "title": "太廟致齋答韓舍人簡",
        "id": "7767bbf6-14db-4312-bb26-0d63b9de8c77"
    },
    {
        "author": "梅堯臣",
        "paragraphs": [
            "天衢車馬跡，急若機上梭。",
            "義雖平生篤，不越一再過。",
            "夫子累顧我，言歸泛長河。",
            "得邑美建業，風流猶可歌。",
            "依稀江令宅，秋草應更多。",
            "五題誰復詠，鍾蔣與嵯峨。"
        ],
        "title": "送張著作孟侯宰上元",
        "id": "d30bbf12-c0c7-4451-af03-b45d699c020c"
    },
    {
        "author": "梅堯臣",
        "paragraphs": [
            "吾儕來都下，將踰三十春。",
            "不聞此畫塑，想子得亦新。",
            "茲寺臨大道，常多車馬塵。",
            "設如前日手，晦昧已惑人。",
            "曷分今與古，曷辯僞與真。",
            "閩緇圖鳳姿，越釋彈龍唇。",
            "但知五彩爛，徒謂五音淳。",
            "熟識商聲高，孰驚眸子神。",
            "不能評譜品，索玉翻得珉。",
            "二君才調高，言若羽翮振。",
            "將令尋常工，千歲傳不泯。"
        ],
        "title": "劉原甫觀相國寺浄土楊惠之塑像吳道子畫又越僧鼓琴閩僧寫真予解其詫",
        "id": "a93e0cfd-d23b-4d4e-8d3a-d77c668c3466"
    },
    {
        "author": "梅堯臣",
        "paragraphs": [
            "二君嗜學者，不啻食飲貪。",
            "所得纔半語，已實猶雙南。",
            "推予當獨步，幸勿辭再三。",
            "可因憤悱發，莫爲頑鄙談。",
            "大雅固自到，建安殊未甘。",
            "哀哉彼屈宋，徒爾死湘潭。",
            "險句孰敢抗，似入虎穴探。",
            "辛勤不盈襜，况又劇采藍。",
            "誹訶蝟毛起，度量牛鼎函。",
            "人情何多嫉，機巧久已諳。",
            "莫問冠冕貴，自將詩書躭。",
            "興來聊詠懷，字密如排蠶。",
            "曹劉爲我駕，顔鮑爲我驂。",
            "爰視二子才，並驅應亦堪。"
        ],
        "title": "依韻解中道如晦調",
        "id": "820ad396-42d6-4f34-8276-1c68953fed13"
    },
    {
        "author": "梅堯臣",
        "paragraphs": [
            "老葉已足蠹，風振猶在柯。",
            "高高低低聲，切切感我多。",
            "不念四散飛，尖圓競相磨。",
            "當茲思再春，宛然同俟河。",
            "莫驚衡山雁，莫問洞庭波。",
            "徒聞漢武帝，獨有橫汾歌。"
        ],
        "tags": [
            "衡山",
            "洞庭湖"
        ],
        "title": "依韻和裴如晦秋懷",
        "id": "1f215986-a84f-437e-9c87-f729065387f5"
    },
    {
        "author": "梅堯臣",
        "paragraphs": [
            "朝廷久清明，賢相出賢牧。",
            "賢牧又選賢，森森備官屬。",
            "是以邦政脩，良農播嘉穀。",
            "上無租賦逋，下有囷廩蓄。",
            "往者河朔饑，奔送劇鳬鶩。",
            "富公鎮青社，有來咸鞠育。",
            "病者調藥劑，起者飼饘粥。",
            "老稚四十萬，瘦骨生壯肉。",
            "鄉縣將遣歸，田園皆可復。",
            "爲之置長犂，爲之置黄犢。",
            "既完身上衣，又付橐中粟。",
            "庭下再拜辭，望城皆感哭。",
            "他人守一方，境內猶不足。",
            "至今趙魏間，食飲常酹祝。",
            "富公離山東，寇盜頗任觸。",
            "堂堂高平公，德業人所伏。",
            "幙府得才謀，螻蟻不勞撲。",
            "上體憂勤心，掃滅得神速。",
            "張侯三十餘，瑩若無玷玉。",
            "八字分濃眉，純漆點雙目。",
            "昨日奉辟書，氣貌寧近俗。",
            "言從必磊落，事果無出縮。",
            "他時爲書功，誰惜千毫禿。"
        ],
        "title": "送張諷寺丞赴青州幕",
        "id": "9b0a7cb2-22c9-4cdf-96a2-772d4e5c4a7c"
    },
    {
        "author": "梅堯臣",
        "paragraphs": [
            "淮南秋物盛，稻熟蟹正肥。",
            "况身爲酒官，醇酎飲不非。",
            "儻觀衆人醉，徒自使世譏。",
            "與君伯氏好，試以此言歸。"
        ],
        "title": "送徐秘校廬州監酒",
        "id": "e4053860-6fdf-4da2-812b-82f211ae4b24"
    },
    {
        "author": "梅堯臣",
        "paragraphs": [
            "韓侯出持節，志在撫黔黎。",
            "縣官負弩迎，刺史躍馬隨。",
            "千里宣德澤，煦如春風馳。",
            "寒潮不起浪，怗怗威馮夷。",
            "借問何致耳，試聽將所爲。",
            "立車呼父老，勞以哀矜詞。",
            "我從大明宮，天子親諭之。",
            "憂汝歲屢凶，吏不恤汝疲。",
            "已輸又索糴，囷橐無孑遺。",
            "此非陛下意，恐使汝輩疑。",
            "疾苦汝告我，不憚爲汝治。",
            "父老必喜拜，如餒得飼麋。",
            "我稱此大是，一一無不宜。",
            "南方二十州，歡聲無幼耆。",
            "壺漿擁大道，婦女闖短籬。",
            "行聞江漢間，復有宣王詩。"
        ],
        "title": "韓子華江南安撫",
        "id": "9f77e86b-843e-4d7b-8634-c004cc3d8aa2"
    },
    {
        "author": "梅堯臣",
        "paragraphs": [
            "昔過京口山，斷崖如鞏洛。",
            "抱谷黄芹泥，百丈聳垠堮。",
            "山嶺與江面，地脈水可度。",
            "欲鑿無淺泉，孰云南土薄。",
            "君爲別乘去，便比北州樂。",
            "已免卑溼憂，仍離鴞鵩惡。",
            "況逢休明時，秋堞罷嚴柝。",
            "夜愛寒江潮，月臨甘露閣。",
            "置酒發浩歌，萬里波欲却。",
            "霜蟹肥可釣，水鱗活堪斫。",
            "縱飲不須休，未應滄海涸。",
            "終當笑楊雄，窮壁常寂寞。",
            "更知首陽人，薇蕨事亦錯。",
            "不若阮步兵，醉鞍伸兩脚。",
            "太守必吾徒，儻能時就酌。"
        ],
        "title": "周仲章通判潤州",
        "id": "037acea6-41b9-4ae1-95c5-595b0f3730c0"
    },
    {
        "author": "梅堯臣",
        "paragraphs": [
            "新買紫騮馬，欲歸清弋江。",
            "去彈琴雁獨，來認舄鳬雙。",
            "橐實收盈篚，濃醅熟滿缸。",
            "弟兄相憶否，風燭舊西窗。"
        ],
        "title": "弟著作宰南陵",
        "id": "08db462f-ac13-4676-9208-fd3cd3c083fb"
    },
    {
        "author": "梅堯臣",
        "paragraphs": [
            "種菊將飲酒，菊開酒無有。",
            "雖不負爾目，且已負爾口。",
            "昨日三四人，淡坐饑腹吼。",
            "徒與哦其傍，誰能置升斗。",
            "當時陶淵明，籬下望亦久。",
            "幸頼白衣人，不愧采盈手。",
            "悠然事頗同，必竟醉則否。"
        ],
        "title": "和江鄰幾有菊無酒",
        "id": "1cb0ab67-f444-46f7-a446-0c825f50360c"
    },
    {
        "author": "梅堯臣",
        "paragraphs": [
            "履道坊中白家宅，五橋莊北晉公堂。",
            "昔年二老曾相樂，今日五知名獨光。",
            "舉事是非都不問，接花時節暫能忙。",
            "清尊雅曲易爲厭，自有圖書列在傍。"
        ],
        "title": "五知堂",
        "id": "8912b01e-3e96-4b58-9c3a-34f0373c2d51"
    },
    {
        "author": "梅堯臣",
        "paragraphs": [
            "康州水邊龍母墳，草樹蒙蒙起風雨。",
            "五色五蛇時往來，野鼠不穴墳上土。",
            "嗟哉異類猶厚親，豈彼人兮忘恃怙。",
            "果生陳子孝且仁，終日劬劬在民伍。",
            "天清天順感其和，嘉禾駢枝立如股。",
            "遐鄉歎慕爲爾鄰，太守欣言出吾部。",
            "中州士人傳以夸，照頑爍孽良有補。",
            "唯時火德君道明，粵南祝融孝所生。",
            "若然寧獨一陳生，築堠表廬從此數。"
        ],
        "title": "贈陳孝子庸",
        "id": "3fdb1127-019e-4364-a652-21c9578b334e"
    },
    {
        "author": "梅堯臣",
        "paragraphs": [
            "青槐夾馳道，方轡下麒麟。",
            "朅來游紺宇，歷玩同逡巡。",
            "吳畫與楊塑，在昔稱絕倫。",
            "深殿留舊迹，鮮逢真賞人。",
            "一見如宿遇，舉袂自拂塵。",
            "金碧發光彩，物象生精神。",
            "歲月雖已深，奇妙不愧新。",
            "驚嗟豈無意，振播還有因。",
            "乃知至精手，安得久晦堙。",
            "二僧感識別，請以己藝陳。",
            "或彈中散曲，或出丞相真。",
            "覽古仍獲今，未枉停車輪。"
        ],
        "title": "和原甫同鄰幾過相國寺浄土院因觀楊惠之塑吳道子畫聽越僧琴閩僧寫宋賈二公真",
        "id": "fd35145a-0ac3-44d7-8917-1b4e912f3bb3"
    },
    {
        "author": "梅堯臣",
        "paragraphs": [
            "百兩禮將陳，王家集上賓。",
            "花光濃照席，燭豔暖迴春。",
            "已接冰壺潤，寧辭翠斝醇。",
            "自慙持短調，重對玉堂人。"
        ],
        "title": "李端明宅花燭席上賦",
        "id": "44ca4541-88eb-49c1-9ec3-46c91e2459bb"
    },
    {
        "author": "梅堯臣",
        "paragraphs": [
            "自古重名器，未嘗輕授人。",
            "煌煌東郡守，燦燦兩朱輪。",
            "父祖繼居此，恩榮誰與鄰。",
            "秋風度河水，馬足不生塵。"
        ],
        "title": "送李祠部知滑州",
        "id": "4a43166f-945d-4017-8821-a6c09efce59f"
    },
    {
        "author": "梅堯臣",
        "paragraphs": [
            "汴渠泝復沿，自可見遲速。",
            "來時遲有糧，去恨速無穀。",
            "有糧安計程，無穀不遑宿。",
            "霜高萬物枯，源水縮溪谷。",
            "黄流半泥沙，勢淺見蹙澳。",
            "千里東歸船，何日下清瀆。",
            "澹澹風雨寒，長汀嚎鴈鶩。",
            "將投孤戍遠，四顧危檣獨。",
            "强語慰妻孥，多虞頼僮僕。",
            "到家秫已收，綴樹橘始熟。",
            "折腰無慙陶，懷遺焉媿陸。",
            "我方羨子行，送望不移目。"
        ],
        "title": "送王正仲長官",
        "id": "37ba9bbf-0d28-462d-b9da-64e5f3941b1e"
    },
    {
        "author": "梅堯臣",
        "paragraphs": [
            "無正文。"
        ],
        "title": "和曹光道",
        "id": "2e2f0bbc-c180-4e20-ad7f-562eaff5485d"
    },
    {
        "author": "梅堯臣",
        "paragraphs": [
            "託根地雖卑，凌霜花亦茂。",
            "物稟固不遷，人情自爲陋。",
            "幸與時菊開，誰嗟發孤秀。",
            "楚人搴木末，已見離騷就。"
        ],
        "title": "廨後木芙蓉",
        "id": "d059f4b0-a587-4944-8db2-cd6c5f4e0673"
    },
    {
        "author": "梅堯臣",
        "paragraphs": [
            "駑驥同一輈，遲速能幾里。",
            "當其被問時，舉策數耳耳。",
            "馳騁心獨存，壓抑頭不起。",
            "空傳八駿名，未遇穆天子。"
        ],
        "title": "傷驥",
        "id": "855a2ac1-7d83-408d-af70-e9652f11098a"
    },
    {
        "author": "梅堯臣",
        "paragraphs": [
            "少仕既勤勞，暮節念君息。",
            "小車辭漢庭，緇衣賦衛國。",
            "廣園樹佳木，鳴鳥來野色。",
            "京水魚可緡，東陂雁可弋。",
            "豈不有秦聲，酒酣歌在側。",
            "寧同扶風人，自去北山北。"
        ],
        "title": "陳丞相燕息園",
        "id": "d820102b-92fa-467b-b6b0-5818c74ac1ab"
    },
    {
        "author": "梅堯臣",
        "paragraphs": [
            "獨蠒絲爲絃，九竅珥爲軫。",
            "彈風松颼颼，聽水流泯泯。",
            "欣者舉袖舞，悲者欲涕隕。",
            "若此輒動人，干時固能準。",
            "虞舜今在上，南薰思無盡。"
        ],
        "title": "依韻和普上人古琴見贈",
        "id": "31638196-c00b-460b-a49d-28e75c8083e2"
    },
    {
        "author": "梅堯臣",
        "paragraphs": [
            "西垣閣老號文雄，辭體能兼兩漢風。",
            "絳帳舊生雖授學，灞陵歸將已無功。",
            "校文豈論居三上，賦分由來本下中。",
            "不恨早朝秋雨急，猶陪鴛鷺大明宮。"
        ],
        "title": "依韻和胡舍人見唁",
        "id": "105d6d93-233a-436b-ab78-ca26c527b247"
    },
    {
        "author": "梅堯臣",
        "paragraphs": [
            "處中最靈智，人與天地參。",
            "其間有佛老，曷又推爲三。",
            "共以圓通出，誠明自包含。",
            "排楹壓文礎，煥采塗朱藍。",
            "而將罝吾儒，復欲籠彼聃。",
            "二徒不自曉，恬若均笑談。",
            "越鳥不巢北，代馬不嘶南。",
            "固亦辨殊土，麟鷟唯時堪。"
        ],
        "title": "題三教圓通堂",
        "id": "25b69413-d779-4010-bc29-92dcbdf71749"
    },
    {
        "author": "梅堯臣",
        "paragraphs": [
            "無正文。"
        ],
        "title": "和中道秋宴",
        "id": "9b69395a-55af-413b-a103-13935757656d"
    },
    {
        "author": "梅堯臣",
        "paragraphs": [
            "汴河西引黄河枝，黄流未凍鯉魚肥。",
            "隨鈎出水賣都市，不惜百金持與歸。",
            "我家少婦磨寶刀，破鱗奮鬐如欲飛。",
            "蕭蕭雲葉落盤面，粟粟霜蔔爲縷衣。",
            "楚橙作虀香出屋，賓朋競至排入扉。",
            "呼兒便索沃腥酒，倒腸飫腹無相譏。",
            "逡巡缾竭上馬去，意氣不說西山薇。"
        ],
        "title": "設膾示坐客",
        "id": "c7aa748c-cc39-4736-9bf1-c76c5df849a7"
    },
    {
        "author": "梅堯臣",
        "paragraphs": [
            "魯公馬病不可出，陶令言拙徒扣門。",
            "舉家食粥焉用怪，但願漉酒巾常存。",
            "長安侏儒勝方朔，水邊漂母哀王孫。",
            "王孫功名立四極，方朔詼談干至尊。",
            "我才不及三二子，摧藏自愧趨權閽。",
            "前時永叔寄秉粟，一秋已免憂朝昏。",
            "今君益之薪與菽，老馬病骨生精魂。",
            "昨聞新拜歷陽守，王國久客虱處褌。",
            "都水借船輕復淺，急趁寒汴流渾渾。",
            "耳清眼明見野色，一聽江鶴醒若噴。",
            "餘糧滯鈍不暇惜，均於朋契惟義惇。",
            "設如河涸膠在步，縣邑亦足供雞豚。",
            "却嗟我甑有時匱，莫與太倉黄鼠論。"
        ],
        "title": "杜挺之新得和州將出京遺予薪芻豆",
        "id": "10074392-2a09-4c88-a1a1-9c9cbcdc72ce"
    },
    {
        "author": "梅堯臣",
        "paragraphs": [
            "老肌瘦腹喜食熱，况乃十月霜侵膚。",
            "與君共貧君餉我，吹虀不學屈大夫。",
            "前時我膾斫赬鯉，滿坐驚睨卒笑呼。",
            "誠知舉筯意淺狹，一餐豈計有與無。"
        ],
        "title": "江鄰幾邀食餛飩學書謾成",
        "id": "2e877661-6e58-47b0-a5d9-efc9cc4d25fe"
    },
    {
        "author": "梅堯臣",
        "paragraphs": [
            "老狐依叢祠，妖橫起百怪。",
            "巢梟助鳴聲，穴兔資狡膾。",
            "巫紿神靈言，俗奏飲食拜。",
            "三年空禱祈，萬疾無愈差。",
            "膻臊日已熾，疑畏誰敢懈。",
            "近者勇丈夫，發揭窟乃壞。",
            "始時驚其狂，今盡喜其快。",
            "尨茸毛尚存，獨使尾徒大。",
            "廟貌更一新，願以邪爲戒。"
        ],
        "title": "幽廟",
        "id": "76bad3e1-c7dc-4122-8804-262e3a6e204e"
    },
    {
        "author": "梅堯臣",
        "paragraphs": [
            "霜梧葉盡枝影疎，井上青絲轉轆轤。",
            "西廂舞娥豔如玉，東楯貴郎才且都。",
            "纏頭誰惜萬錢錦，映耳自有明月珠。",
            "一爲轆轤情不已，一爲梧桐心不枯。",
            "此心此情日相近，卷起飛泉注玉壺。"
        ],
        "title": "十月十八日",
        "id": "c615c9f4-d99f-4b6d-bb32-bb7255abc59f"
    },
    {
        "author": "梅堯臣",
        "paragraphs": [
            "孤竹二君子，聖人知獨清。",
            "但將奇節並，何用首陽名。"
        ],
        "title": "禁中瑞竹同本異莖",
        "id": "e9a7693f-036d-4fac-badf-8c1b7c9f25b9"
    },
    {
        "author": "梅堯臣",
        "paragraphs": [
            "殿幄陳金石，宮梧集鳳凰。",
            "侍臣嚴虎帳，法衮被龍章。",
            "九穀初登稔，羣黎共樂康。",
            "宴盤犀作鎮，舞綴錦成行。",
            "玉椀盛冰滑，紗籠奏饌凉。",
            "廡深容小語，槐密漏微陽。",
            "庭立衛兼霍，坐尊蕭與張。",
            "清塵汲瑶井，泛宇藹天香。",
            "獸躍緣橦地，旗開踏鞠場。",
            "樓傳紅幘唱，簾隠內家粧。",
            "鴟攫曾無彈，蜂來悞有芳。",
            "門傍銅鑄馬，帝所翠爲觴。",
            "萬國趨王會，諸公佩水蒼。",
            "螭頭左史筆，陛楯半更郎。",
            "雅著明時樂，需言盛德光。",
            "添花慕平一，賜菊異元常。",
            "身已陪多士，心寧媿下鄉。",
            "薄才何所補，歌詠播殊疆。"
        ],
        "title": "依韻和集英殿秋宴",
        "id": "1288182e-6aed-4e4d-8f00-0848cef42949"
    },
    {
        "author": "梅堯臣",
        "paragraphs": [
            "皇祐辛卯冬，十月十九日。",
            "御史唐子方，危言初造膝。",
            "曰朝有巨姦，臣介所憤嫉。",
            "願條一二事，臣職非妄率。",
            "巨姦丞相博，邪行世莫匹。",
            "曩時守成都，委曲媚貴昵。",
            "銀璫插左貂，窮臘使馳馹。",
            "邦媛將侈夸，中金賚十鎰。",
            "爲言寄使君，奇紋織纖密。",
            "遂傾西蜀巧，日夜急鞭抶。",
            "紅經緯金縷，排枓鬭八七。",
            "比比雙蓮花，篝燈戴心出。",
            "幾日成幾端，持行如鬼疾。",
            "明年觀上元，被服穩賢質。",
            "燦然驚上目，遽爾有薄詰。",
            "既聞所從來，佞對似未失。",
            "且云虔至尊，於妾豈能必。",
            "遂回天子顔，百事容丐乞。",
            "臣今得粗陳，狡獪彼非一。",
            "偷威與賣利，次第推甲乙。",
            "是惟陰猾雄，仁斷宜勇黜。",
            "必欲致太平，在列無如弼。",
            "弼亦昧平生，况臣不阿屈。",
            "臣言天下言，臣身寧自恤。",
            "君傍有側目，喑啞橫詆叱。",
            "指言爲罔上，廢汝還蓬蓽。",
            "是時白此心，尚不避斧鑕。",
            "雖令禦魑魅，甘且同飴蜜。",
            "既其弗可懼，復以强辭窒。",
            "帝聲亦大厲，論奏不及畢。",
            "介也容甚閑，猛士膽爲慄。",
            "立貶嶺外春，速欲爲異物。",
            "外內官忷忷，陛下何未悉。",
            "即敢救者誰，襄執左史筆。",
            "謂此儻不容，盛美有所咈。",
            "平明中執法，懷疏又堅述。",
            "介言或似狂，百豈無一實。",
            "恐傷四海和，幸勿苦蒼卒。",
            "亟許遷英山，衢路猶嗟咄。",
            "翌日宣白麻，稱快頗盈溢。",
            "阿附連諫官，去若壞絮虱。",
            "其間因獲利，竊笑等蚌鷸。",
            "英州五千里，瘦馬行䭿䭿。",
            "毒蛇噴曉霧，晝與嵐氣沒。",
            "妻孥不同途，風浪過蛟窟。",
            "存亡未可知，雨館愁傷骨。",
            "饑僕時後先，隨猿拾橡栗。",
            "越林多蔽天，黄甘雜丹橘。",
            "萬室通釀酤，撫遠亡禁律。",
            "醉去不須錢，醒來弄琴瑟。",
            "山水仍怪奇，已可銷憂鬰。",
            "莫作楚大夫，懷沙自沈汨。",
            "西漢梅子真，去爲吳市卒。",
            "爲卒且不慚，況茲別乘佚。"
        ],
        "title": "書竄",
        "id": "f85c6773-8a0d-4215-822c-72faebee56eb"
    },
    {
        "author": "梅堯臣",
        "paragraphs": [
            "爾教禁足不出戶，盛夏畏蹈螻蟻蹤。",
            "赤日去省已亡律，曷若冠带共甘濃。"
        ],
        "title": "紹巖上人寧親",
        "id": "3f89c89b-1a14-45d8-83ee-9c68461fdb83"
    },
    {
        "author": "梅堯臣",
        "paragraphs": [
            "霜花如鵠毛，萬里點枯槁。",
            "曉入蓬池道，寒侵蘇合袍。",
            "重來社櫟長，舊寄里門高。",
            "去事黄丞相，無辭執板勞。"
        ],
        "title": "送許州知錄王殿丞",
        "id": "f3868ac7-d0fd-4241-aa4c-c307fd90d788"
    },
    {
        "author": "梅堯臣",
        "paragraphs": [
            "風濤舂斷越山骨，聚集奇險成千峯。",
            "碧甕爲潭立涎石，直疑巖底藏蛟龍。"
        ],
        "title": "慈氏院假山",
        "id": "6e72da49-40ca-441d-9bbe-b503dd40fd82"
    },
    {
        "author": "梅堯臣",
        "paragraphs": [
            "紅塵夜不息，橫衢若煙霧。",
            "朝見車馬來，暮見車馬去。",
            "車中目炯炯，馬上情遽遽。",
            "交相知是誰，飛先無覓處。"
        ],
        "title": "夜與鄰幾持國歸",
        "id": "b3bcdb81-b8b7-45a9-841e-b05ba698ec09"
    },
    {
        "author": "梅堯臣",
        "paragraphs": [
            "忽夢嵩峯下，同遊失姓名。",
            "山腰荒輦道，巖竇落泉聲。",
            "黑石文難辨，蒼苔蹟易成。",
            "他時傳洛詠，知是陸雲兄。"
        ],
        "title": "十月晦夢游嵩山明日訪宋中道見次道寄宿岳寺",
        "id": "541263bf-c91b-4414-a434-f78adcbaf976"
    },
    {
        "author": "梅堯臣",
        "paragraphs": [
            "三日不相見，逢人問始知。",
            "同車侵朔雪，臨水拜靈龜。",
            "絮撲鴛鴦带，花團蛺蝶枝。",
            "如何東郭叟，足迹自穿綦。"
        ],
        "title": "十一月七日雪中聞宋中道與其內祥源觀燒香",
        "id": "93c9387c-779c-42c8-895c-08b637c413ed"
    },
    {
        "author": "梅堯臣",
        "paragraphs": [
            "十一月將雪，寒誰計有無。",
            "雲橫凍鵩翼，霰集泣蛟珠。",
            "萬里風爲使，千門玉作樞。",
            "縞衣來自鄭，濤鷺卷從吳。",
            "積甲聞熊耳，觀鵝入越都。",
            "庭槐高臃腫，屋蓋素模胡。",
            "騁巧能藏醜，論功解飾枯。",
            "巢禽皆白鳳，來獸必騶虞。",
            "遼俗休誇豕，燕丹久望烏。",
            "袒裘無壯臂，附火念焦臚。",
            "歌竹休王滿，餐毛活使蘇。",
            "亡羊何可問，別鶴不應孤。",
            "靡密同脂網，縈回似舞姝。",
            "漸深由片片，取重本銖銖。",
            "日月方收照，乾坤不辨隅。",
            "雖輕自相壓，更絜亦終渝。",
            "饑虎僵幽谷，游龍脫勁鬚。",
            "佳人調密蔗，公子擁貂狐。",
            "共是空囊客，曾非暖席儒。",
            "黄昏特過我，興與灞陵俱。"
        ],
        "title": "和江鄰幾詠雪二十韻",
        "id": "995abc24-227b-4284-84ad-26763a7d5e84"
    },
    {
        "author": "梅堯臣",
        "paragraphs": [
            "華省名郎意若西，相如橋柱舊曾題。",
            "已將符節爲邦守，不畏關山入馬蹄。",
            "千里過秦看素滻，三年還蜀度青泥。",
            "里門錦綬何爲樂，外奉嚴君內阿㜷。"
        ],
        "title": "送張遂州",
        "id": "4bab7bf5-a7ed-493e-8acb-b17da6753cd9"
    },
    {
        "author": "梅堯臣",
        "paragraphs": [
            "仲冬言徂征，曉月在環玦。",
            "京水生層冰，梅山見殘雪。",
            "縣庭槐已古，堂壁碑未缺。",
            "惟吾故交意，贈子以爲別。"
        ],
        "title": "送周寺丞宰新鄭",
        "id": "513adec3-8682-45d5-a44a-fe302df98dfd"
    },
    {
        "author": "梅堯臣",
        "paragraphs": [
            "寒威無遠近，素色混高低。",
            "玉路平何廣，天形浩莫倪。",
            "壓階寧辨玉，封谷不須泥。",
            "殄厲非乖候，資農必慰黎。",
            "大輸中府帛，雜有上公圭。",
            "星弁交光衆，珠旒動影迷。",
            "淩波妃度洛，銷鼎士烹齊。",
            "工鏤罇奇獸，鮮粧印女奚。",
            "簾開白羽扇，橋跨半輪霓。",
            "走吠生氂犬，姦埋縮殻蠵。",
            "力狂墀下馬，聲噤樹頭雞。",
            "團綴花爭發，燖庖羜已刲。",
            "獵人初逐跡，饑鳥未辭棲。",
            "凍酒誰能貰，危樓不厭躋。",
            "狐冰疑在耳，貍玉刻成蹄。",
            "可席纖腰舞，盈盤素手携。",
            "休傳上林雁，曾繫子卿題。",
            "願逐周王駿，瑶池勝越溪。"
        ],
        "title": "次韻和韓持國京師雪",
        "id": "25e82b31-2375-42e1-8a89-ccf9fa371695"
    },
    {
        "author": "梅堯臣",
        "paragraphs": [
            "西接都門纔百里，壓城殘雪照牙旗。",
            "風煙古是諸侯國，鴈鶩新來僕射陂。",
            "餽食且依當日具，鑄刑無改昔人爲。",
            "濃薰舊舍青綾被，不越常衙睡足時。"
        ],
        "title": "送余郎中知鄭州",
        "id": "305e0f52-1e3c-4fad-8b63-86d717516407"
    },
    {
        "author": "梅堯臣",
        "paragraphs": [
            "自昔揭陽郡，刺史惟韓侯。",
            "韓侯初來時，問吏瀧水頭。",
            "到官諭鱷魚，夜失風雨湫。",
            "乃知抱正直，異類尚聽謀。",
            "潮雖處南粵，禮義無遐陬。",
            "勿言古殊今，唯在政教修。",
            "適聞豫章士，勇往登犀舟。",
            "不畏惡溪惡，疊鼓齊歌謳。",
            "遠持天子命，水物當自囚。",
            "更尋賢侯跡，書上揭陽樓。"
        ],
        "title": "送胡都官知潮州",
        "id": "42ed1a47-d295-4c0e-96b8-f7caeac19b32"
    },
    {
        "author": "梅堯臣",
        "paragraphs": [
            "每愛昭亭傍，清灘石可數。",
            "兩岸脩竹林，孤城嚴晚鼓。",
            "自辨越人言，難廋楚鄉語。",
            "郭門春聚船，江賈無多取。"
        ],
        "title": "送晏太祝之宣城監稅",
        "id": "9de53d1b-7207-4cd5-81c6-f29bad18a8e8"
    },
    {
        "author": "梅堯臣",
        "paragraphs": [
            "敲冰冰未泮，塞河流玉段。",
            "輕舸莫言遲，古城滄海畔。",
            "春皋蘭蕙茁，晚井魚蝦亂。",
            "時平無羽書，此樂異王粲。"
        ],
        "title": "送張正臣赴泰州幕",
        "id": "e43d324e-acf8-43b0-b42f-8800fe9d28a4"
    },
    {
        "author": "梅堯臣",
        "paragraphs": [
            "九陌無人行，寒月浄如水。",
            "洗然天宇空，玉井東南起。",
            "我馬卧我庭，帖帖垂頸耳。",
            "霜花滿黑鬣，安欲致千里。",
            "我僕寢我廄，相背肖兩已。",
            "夜深忽驚魘，呼若中流矢。",
            "是時興我懷，顧影行月底。",
            "唯影與月光，舉止無猜毀。",
            "吾交有裴宋，心意月影比。",
            "尋常同語默，肯問世俗子。"
        ],
        "title": "月下懷裴如晦宋中道",
        "id": "638ad521-1e84-4ba7-a703-eb5bbd071641"
    },
    {
        "author": "梅堯臣",
        "paragraphs": [
            "猛虎不獨宿，鴛鴦不隻棲。",
            "虞舜遊蒼梧，帝子夜向瀟湘啼。",
            "時既禪禹妃亦老，老淚洒竹無高低。",
            "流根及筍駮紅蘚，此情乃與天地齊。",
            "我今齋寢泰壇下，侘傺願嚏朱顔妻。"
        ],
        "title": "願嚏",
        "id": "06904ffb-0602-4c82-8af7-77c00ac5c5ee"
    },
    {
        "author": "梅堯臣",
        "paragraphs": [
            "侵曉度南薰，禁鍾猶可聞。",
            "春郊微有霰，上苑稍藏雲。",
            "齋館人相望，官橋路已分。",
            "寧同鳥烏樂，翔集自成羣。"
        ],
        "title": "和司馬學士上辛祀事出郊寄馮學士",
        "id": "88600143-859a-40d7-ba43-b68416e02ec9"
    },
    {
        "author": "梅堯臣",
        "paragraphs": [
            "君謨善書能別書，宣獻家藏天下無。",
            "宣獻既歿二子立，漆匣甲乙收盈厨。",
            "鍾王真蹟尚可覩，歐褚遺墨非因模。",
            "開元大曆名流夥，一一手澤存有餘。",
            "行草楷正大小異，點畫勁宛精神殊。",
            "坐中鄰幾素近視，最辨纖悉時驚吁。",
            "逡巡蔡侯得所得，索研鋪紙纔須臾。",
            "一掃一幅太快健，檀溪躍過瘦的顱。",
            "觀書已畢復觀畫，數軸江吳種稻圖。",
            "稻苗秧秧水拍拍，羣鷺矯翼人荷鋤。",
            "陂塍高下石籠密，竹樹參倚荆籬疎。",
            "大車立輪轉流急，小犢欺顧稚子驅。",
            "令人頻有故鄉念，春事況及蠶桑初。",
            "虎頭將軍畫列女，二十餘子拖裙裾。",
            "許穆夫人尤窈窕，因誦載馳誠起予。",
            "余無書性無田區，美人雖見身老癯。",
            "舉頭事事不稱意，不如倒盡君酒壺。"
        ],
        "title": "同蔡君謨江鄰幾觀宋中道書畫",
        "id": "b79793db-3e61-4c5b-be51-bc30ffd9611e"
    },
    {
        "author": "梅堯臣",
        "paragraphs": [
            "去年昭亭陽，今夜苦風雪。",
            "及雪在京城，宵燈亦將滅。",
            "石花廣袖輕，梅蕊新粧絜。",
            "怱怱競還家，陌上亂車轍。"
        ],
        "title": "上元夜雪有感",
        "id": "a2421c7f-933d-4800-8727-29500ca5754c"
    },
    {
        "author": "梅堯臣",
        "paragraphs": [
            "春雪如蝴蝶，春燈如百花。",
            "漫漫飛不已，愁殺千萬家。",
            "我今無復夢，擁被讀南華。"
        ],
        "title": "上元雪",
        "id": "fd27e476-2ca6-4dab-b8c0-1136433f6cc7"
    },
    {
        "author": "梅堯臣",
        "paragraphs": [
            "鼓聲闐闐衆戲屯，百仞太華臨端門。",
            "端門兩廊多結綵，公卿士女爭來奔。",
            "接板連簾坐珠翠，簾疎不隔夭妍存。",
            "車駕適從馳道入，燈如撒星天向昏。",
            "赭衣已御鳳樓上，露臺宣看簇鈿轅。",
            "山前絳綃垂霧薄，火龍矯矯紅波翻。",
            "金吾不飭六街禁，少年追逐乘大宛。",
            "呼庖索醑鬭豐美，東市憧憧西市喧。",
            "持錢下數買歌笑，玉杓注飲琉璃盆。",
            "落然遺俗監主簿，夜對經史多討論。",
            "比諸豪俠乃自苦，明日苜蓿盈盤餐。"
        ],
        "title": "和宋中道元夕十一韻",
        "id": "83d31b12-d084-4bb4-9b4e-e5010cb04ad9"
    },
    {
        "author": "梅堯臣",
        "paragraphs": [
            "鳳皇非鷃匹，騏驥非駑攀。",
            "自乏鎔質資，不數爐冶間。",
            "合於衆君子，百事無相關。",
            "豈期叨稱譽，藉已出瀛寰。",
            "昨聞競方駕，下直從道山。",
            "酒壺綴肴其，馬銜鏘玉環。",
            "上唾屈及賈，下吞崔與班。",
            "肯比豪華子，黄金邀舞鬟。",
            "遂來集靈宮，乃等逸士閑。",
            "養生曾昧術，四體幸無癏。",
            "池籞雖可樂，魚鳥鬧於闤。",
            "繞壇安石榴，何時拆朱殷。",
            "水疑蛟龍潛，雲想鸞鶴還。",
            "蕙圃秘且深，苔徑歷已艱。",
            "越樵得射鏑，秦洞迷童顔。",
            "杳杳頗起羨，區區空服綸。",
            "塵心儻一浣，石溜春潺潺。"
        ],
        "title": "和原甫會靈讌集之什",
        "id": "dc2b00c1-bf29-43df-a96c-2bd39353a140"
    },
    {
        "author": "梅堯臣",
        "paragraphs": [
            "楊柳未堪折，柔條時倚風。",
            "朱輪過灞上，杜宇響褒中。",
            "危棧憎春雨，晴林發曉紅。",
            "不須言蜀政，當自學文翁。"
        ],
        "title": "送李才元學士知廣安軍",
        "id": "7c64083c-63a8-49ff-a1ad-f4d9051067f0"
    },
    {
        "author": "梅堯臣",
        "paragraphs": [
            "跨馬獨歸日，春風隨度關。",
            "客裘將欲綻，社燕亦同還。",
            "洛水源邊邑，秦人隠處山。",
            "君家有鳬舄，切莫向雲間。"
        ],
        "title": "送王推官宰上洛先歸關中",
        "id": "26510f43-f7f4-4f50-a974-a143b531fc15"
    },
    {
        "author": "梅堯臣",
        "paragraphs": [
            "西洛故人少，世家今亦稀。",
            "憐君能及祿，過我苦言歸。",
            "游宦長城下，生涯舊國微。",
            "使君應借問，出處竟多違。"
        ],
        "title": "送信安張從事吉甫兼寄白使君",
        "id": "e8c6c58b-26a3-4855-8224-a668b5ea04d3"
    },
    {
        "author": "梅堯臣",
        "paragraphs": [
            "行色在車馬，西亭新雨過。",
            "移家從上黨，佐幕向三河。",
            "皂莢林初暗，黄粱酒未和。",
            "七賢無復有，舊迹尚應多。"
        ],
        "title": "送懷州張從事仲賓",
        "id": "b8745e8d-5b2a-41ac-89c7-604bffaba221"
    },
    {
        "author": "梅堯臣",
        "paragraphs": [
            "江南硯工巧無比，深洞鎸斲黑蛟尾。",
            "當心隠隠骨節圓，暗淡又若帖寒朏。",
            "樣傳孔子留廟堂，用稱右軍書棐几。",
            "皇皇御史從東來，役徒四萬如屯螘。",
            "春風擺撼桃杏醉，野亭置酒話亹亹。",
            "是時復有蔡中郎，筆法縱橫字瑰瑋。",
            "入門下馬索紙書，虬騰虎攫驚神鬼。",
            "主人得書不惜硯，贈予覓句題花卉。",
            "醉携惟恐失手墜，包以弋綈藏以篚。",
            "明朝聊記一時事，馳騁文章誠不韙。"
        ],
        "title": "正月二十二日江淮發運馬察院督河事於國門之外予訪之蔡君謨亦來蔡爲真草數幅馬以所用歙硯贈予",
        "id": "20e41a2d-b88b-4f29-87bd-a3d668bb065a"
    },
    {
        "author": "梅堯臣",
        "paragraphs": [
            "蜀鞭雖紫多輕脆，最重商山節眼完。",
            "挂在蒼崖飽風雪，蘚花如漆試求看。"
        ],
        "title": "問洛上王宰訪商山青竹鞭",
        "id": "e0032d51-4241-47b4-8623-0b0b60eeaa5d"
    },
    {
        "author": "梅堯臣",
        "paragraphs": [
            "大梁城西隅，競傳師商廟。",
            "二墳在其傍，枯棘誰往弔。",
            "予嘗發夢寐，事已驗曩少。",
            "時逾二十春，偶過非素料。",
            "江韓寔並駕，寂默苦同調。",
            "下馬共羅拜，驚愚真可笑。",
            "致恭古賢人，且異媚近要。",
            "在昔魏公子，夷門尊隠燿。",
            "終知養松筠，曾不類蒿藋。",
            "我輩頗識公，虛名何所釣。"
        ],
        "title": "正月二十四日同江鄰幾韓持國過師商廟",
        "id": "9ab7ade7-b8b8-4d84-b23f-5972770fe534"
    },
    {
        "author": "梅堯臣",
        "paragraphs": [
            "四序豈常停，寒革春寖和。",
            "始愛衣裘輕，相與車馬過。",
            "車馬不畏遠，風埃不畏多。",
            "到門門有槐，槐上時鳥歌。",
            "時鳥歌猶澀，主人當謂何。",
            "南開石榴軒，中置飲酒蠃。",
            "食桉施黄金，饌炙厭白鵝。",
            "漢糟槎頭美，吳羹成咄呵。",
            "既醉或放言，抉莊引駘它。",
            "縱論或好辨，排墨同孟軻。",
            "日將薄虞淵，執策交相摩。",
            "欲去舉大白，酌我苦大苛。"
        ],
        "title": "和李廷老家會飲",
        "id": "b9567e2d-bfea-4aba-a678-b22ce0a11e8d"
    },
    {
        "author": "梅堯臣",
        "paragraphs": [
            "昨日會飲我後至，誰欲比我爲王戎。",
            "笑知卿輩意易敗，起誚便與俗物同。",
            "似過黄公酒壚下，嵇阮不見脩竹中。",
            "杳爾山河隔千里，此心正有古人風。"
        ],
        "title": "正月二十七日江鄰幾杜挺之劉原甫貢甫韓持國邀飲於定力院",
        "id": "db0b38d4-a8ae-4132-836a-84f2514cf31c"
    },
    {
        "author": "梅堯臣",
        "paragraphs": [
            "西出虎牢關，南瞻園廟戟。",
            "漢殿拜衣冠，魏臺嚴帳帟。",
            "春風石闕冷，曉氣田塗白。",
            "早晚下朱陵，先過洛陽陌。"
        ],
        "title": "送宋中道朝陵仍於西都省親",
        "id": "c72b8f66-9cd2-4a87-b6a7-b884311350cb"
    },
    {
        "author": "梅堯臣",
        "paragraphs": [
            "當時交友都無幾，欲問懽娛亦異今。",
            "花接上林新木變，水分清洛舊池深。",
            "嵯峨嵩色雲常在，窈窕宮牆草又侵。",
            "脩竹千竿白家寺，昔年題處可能尋。"
        ],
        "title": "寄西京通判宋次道學士",
        "id": "b0ec607d-31a4-407a-a4ae-3039a8781227"
    },
    {
        "author": "梅堯臣",
        "paragraphs": [
            "朝離泌水上，夕去野亭賒。",
            "走馬日銜樹，度河風卷沙。",
            "關雲來雨脚，陂岸長蒲芽。",
            "共被方爲樂，軍中莫摻撾。"
        ],
        "title": "送晁殿丞鄭州簽判",
        "id": "2dc23355-96e9-4e54-987a-e32a220c44b1"
    },
    {
        "author": "梅堯臣",
        "paragraphs": [
            "隴草陳根發，山櫻宿霧蒸。",
            "將過周故宅，先下漢諸陵。",
            "栢道春經雨，官溝暗溜冰。",
            "蒓羹休定價，羊酪易爲勝。"
        ],
        "title": "重送宋中道",
        "id": "22ec9f87-dcf7-47a9-bf39-8e8e94faedf7"
    },
    {
        "author": "梅堯臣",
        "paragraphs": [
            "春風入邊磧，二月沙草生。",
            "胡馬自偷牧，漢農寧廢耕。",
            "薄田刈晚穀，又餉防秋兵。",
            "縣版固當重，調輕無與程。"
        ],
        "title": "送涇州良原何鬲主簿",
        "id": "4b15975d-8f35-45ad-bff7-e68fd64dfe98"
    },
    {
        "author": "梅堯臣",
        "paragraphs": [
            "春風約柳一片西，欲託鳥翼傳音稽。",
            "昨朝偶向東城去，草草又逢驄馬蹄。",
            "長髯御史威正峭，沙堤來坐氣吐霓。",
            "我乘小駟雖甚瘦，喜見驂馭猶解嘶。",
            "適聞南都接大尹，笑我出處今何迷。",
            "恥趨捷徑身已老，懲羹何用頻吹齏。",
            "蛟龍失水等蚯蚓，鱗角雖有辱在泥。",
            "困居廢井誰引手，豈得更望青雲梯。",
            "筆鋒勁發若强弩，餘力曾徹七重犀。",
            "倦禽雄雌不飽腹，日暮徒念還巢棲。",
            "大椿朝菌各有盡，此物何怪莊叟齊。",
            "誠知豪俠自快樂，東郊南陌競鬭雞。",
            "胸中有道無廣狹，包括宇宙在一稊。",
            "何時與公去穎尾，湖水漫漫如玻瓈。",
            "世間會合固不易，況乃仕宦多相睽。",
            "正似郵亭戀行者，未到止息空歌驪。",
            "我貧尚不給朝夕，焉得負郭置稻畦。",
            "筋骸幸且稍輕健，山水縱好無路躋。",
            "儻公他時買田宅，願以藜杖從招携。",
            "吾兒詩書不足教，亦以助力於耕犂。"
        ],
        "title": "依韻和永叔見寄",
        "id": "2b634511-e446-45f1-8c9a-4f5dd7d3c315"
    },
    {
        "author": "梅堯臣",
        "paragraphs": [
            "春風騁巧如翦刀，先裁楊柳後杏桃。",
            "圓尖作瓣得疏密，顔色又染燕脂牢。",
            "黄鸝未鳴鳩欲雨，深園靜墅聲嗷嗷。",
            "役徒開汴前日放，亦將决水歸河槽。",
            "都人傾望若焦渴，寒食已近溝已淘。",
            "何當黄流與雨至，雨深一尺水一篙。",
            "都水御史亦即喜，日夜順疾回輕舠。",
            "頻年吳楚歲苦旱，一稔未足生脂膏。",
            "吾願取之勿求羨，窮鳥困獸易遯逃。",
            "我今出城勤送子，沽酒不惜典弊袍。",
            "數途必向睢陽去，太傅大尹皆英豪。",
            "試乞二公評我說，萬分豈不益一毛。",
            "國給民蘇自有暇，東園乃可資遊遨。"
        ],
        "tags": [
            "忧国忧民",
            "送别",
            "写人",
            "友情"
        ],
        "title": "東城送運判馬察院",
        "id": "89e8581f-c036-42b9-9b4e-fc6554275542"
    },
    {
        "author": "梅堯臣",
        "paragraphs": [
            "桐花欲開時，羣噣爭哺兒。",
            "但求黄口飫，焉問丹穴饑。",
            "常山有四鳥，將飛昔已悲。",
            "中間忽殞逝，豈得安其枝。",
            "一飲必屢顧，每啄必遲遲。",
            "今朝竟矯翼，去向江之湄。",
            "銜芹不自食，欲遺孤與雌。",
            "此義實已重，莫爲梟所嗤。",
            "世俗多嫌忌，我胡爲此詩。",
            "此詩美孝悌，持贈杜挺之。"
        ],
        "title": "送知和州杜駕部",
        "id": "ebd93395-55c1-413f-8b00-bad03ef7794a"
    },
    {
        "author": "梅堯臣",
        "paragraphs": [
            "昔在少年時，辛勤事諸父。",
            "諸父爲桃州，物宜皆可數。",
            "事君勤職貢，采茗先穀雨。",
            "劭農井田桑，科薅重鋤斧。",
            "城西大靈祠，措意初似禹。",
            "將通吳境河，身自同豕伍。",
            "期婦來餉時，壇上必鳴鼓。",
            "一爲烏所誤，愧恨去不覩。",
            "至今存遺堤，五丈立堅土。",
            "正如開轘轅，黄熊慙啟姥。",
            "功利欲及民，血食宜簋簠。",
            "祠後有高山，山頭多棟宇。",
            "此實諸父爲，禾麻可就俯。",
            "歲登有樂事，或亦作歌舞。",
            "賦詩當清明，解禊思洛浦。",
            "其言在黑石，往往被樂府。",
            "于今三十年，追想漸成古。",
            "公將乘朱輪，去問民疾苦。",
            "治術自有具，薄言無所補。",
            "缺將陳迹書，又且劇莽鹵。"
        ],
        "title": "送劉郎中知廣德軍",
        "id": "3487a7d0-1d4a-4314-89bd-f74521a0bfe4"
    },
    {
        "author": "梅堯臣",
        "paragraphs": [
            "將去洛南宰，日聞庭下松。",
            "亂山歸四隠，舊墅隔三峯。",
            "狹谷車能入，春林雨易逢。",
            "地多椒與漆，貨必厚於農。"
        ],
        "title": "送洛南周寺丞",
        "id": "c48239de-a837-486a-b889-68c99a8c81b5"
    },
    {
        "author": "梅堯臣",
        "paragraphs": [
            "括蒼黄石屏，樹如濃墨寫。",
            "根深稱條葉，生意絕蕭灑。",
            "或聞造物手，立異先真假。",
            "指是龜溲摹，能同自然者。",
            "天下莫復言，物亦逢知寡。"
        ],
        "title": "賦石昌言家五題 括蒼石屏",
        "id": "1b4d1c85-0485-4819-b7d1-b21fd9b8c255"
    },
    {
        "author": "梅堯臣",
        "paragraphs": [
            "名畫不復生，古魂埋地底。",
            "技能無所發，騁巧嶄巖裏。",
            "纖纖掃蒼林，坡岸分迤邐。",
            "近可筆髮窺，遠若風霾起。",
            "遂令衆畫師，一點不可毀。",
            "我今會石家，飲酒酒復美。",
            "雖不見綠珠，見此差可喜。",
            "愁逢暴謔人，漬墨書不已。"
        ],
        "title": "賦石昌言家五題 白石寒樹屏",
        "id": "7351b70e-c8d8-4354-bf2c-2bc7f3524721"
    },
    {
        "author": "梅堯臣",
        "paragraphs": [
            "雙睛射空眼角聳，筋爪入節韝絛垂。",
            "翅排霜刀毛綴甲，雪色愁突秋雲披。",
            "當時始得不知價，朝發海東夕九嶷。",
            "世爲奇俊玩不足，奪質移神歸畫師。",
            "而今推尚深堂上，燕雀屏絕寧來窺。",
            "畫師黄荃出西蜀，成都范君能具知。",
            "范云荃筆不取次，自養鷹鸇觀所宜。",
            "毰毛植立各有態，剜奇剔怪乃肯爲。",
            "尋常飼鷹多捕鼠，捕鼠往往驅其兒。",
            "其兒長大好飛走，其孫賣鼠迭又衰。",
            "范君語此亦有味，欲戒近習無他移。"
        ],
        "title": "賦石昌言家五題 白鶻屏事於景仁",
        "id": "82a4dd37-a6a9-46cb-8975-f3f4c1616915"
    },
    {
        "author": "梅堯臣",
        "paragraphs": [
            "往在河南佐王宰，王收書畫盈數車。",
            "我於是時多所閱，如今過目無遯差。",
            "石君屏上懷素筆，盤屈瘦梗相交加。",
            "蒼虬入雲不收尾，卷起海水秋魚蝦。",
            "毫乾絹竭力未盡，山鬼突鬚垂髿髿。",
            "牽纏回環斷不斷，秋風枯蔓連蔕瓜。",
            "縱橫得意自奔放，體法豈計直與斜。",
            "客有臨書在屏側，豪强奪騎白鼻騧。",
            "超塵絕跡莫見影，競愛此家忘彼家。",
            "賞新匿舊世情好，射殺逢蒙亦可嗟。"
        ],
        "title": "賦石昌言家五題 懷素草書",
        "id": "f6fd85b7-f3d8-4cc1-8ffd-23fb53495218"
    },
    {
        "author": "梅堯臣",
        "paragraphs": [
            "誰謂虎可縛，縛之自有術。",
            "孫生畫此繫在石，拏繩人立尾垂屈。",
            "墜身怒力欲脫時，顧眄生獰神氣出。",
            "江南包氏爲最精，毛質雖真猛難匹。",
            "蜀人不敢道知微，知微名重非今日。"
        ],
        "title": "賦石昌言家五題 蜀虎圖",
        "id": "3fb70370-549b-4402-a0c7-14a941276450"
    },
    {
        "author": "梅堯臣",
        "paragraphs": [
            "荆州太守隨車雨，昨夜雲從峴首生。",
            "候吏莫辭弓箙重，春泥初著馬蹄輕。",
            "朝穿錦石江灘潤，暮入煙堤竹屋鳴。",
            "却嘆當年杜元凱，沉碑空愛異時名。"
        ],
        "title": "送馬少卿知襄州",
        "id": "efb9f338-f4b4-4679-a262-c07e663b052d"
    },
    {
        "author": "梅堯臣",
        "paragraphs": [
            "爲妹不傍貴，爲婦不慢貧。",
            "爲母不縱情，三德今播人。",
            "胡翁與著錄，蘇倩爲書珉。",
            "比諸孟氏賢，義已同擇鄰。"
        ],
        "title": "讀賢愚錄",
        "id": "1e966e1b-6e61-44b1-8dd8-786254b72a18"
    },
    {
        "author": "梅堯臣",
        "paragraphs": [
            "賭却華亭鶴，圍棋未肯還。",
            "方爲剖符守，又近爛柯山。",
            "魚稻荆楊下，風煙楚越間。",
            "小君能賦詠，應得助餘閑。"
        ],
        "title": "送張景純知邵武軍）",
        "id": "e17c47a2-8f7a-473f-a7bc-592b1d561a54"
    },
    {
        "author": "梅堯臣",
        "paragraphs": [
            "去年同渡江，江上風雷惡。",
            "與君相後先，夜向蘆洲泊。",
            "君今作邑太行陽，八月黄河雁初落。",
            "漢家借寇吏正閑，到喜秋城罷嚴柝。"
        ],
        "title": "送河內令孫偕兼懷太守晁子長",
        "id": "ac522a43-df34-4072-b2f3-94ad89e23533"
    },
    {
        "author": "梅堯臣",
        "paragraphs": [
            "東周尊夾輔，西漢重行春。",
            "風化本從召，河山來自秦。",
            "選良出舊詔，出守必名臣。",
            "導從馳千騎，朱丹照兩輪。",
            "宴杯深畏卯，湖水浄連申。",
            "重見甘棠詠，爭傳樂府新。"
        ],
        "title": "送王待制知陝府",
        "id": "e9b364d6-a801-4c91-8e86-fec51555a47c"
    },
    {
        "author": "梅堯臣",
        "paragraphs": [
            "一夜北山雲，吹作南湖雨。",
            "南湖迎使君，荷聲競笳鼓。",
            "頻年吳境旱，吳儂相聚語。",
            "今日見賢侯，魚蝦亦跳舞。"
        ],
        "title": "送湖州太守章伯鎮",
        "id": "9de2aef6-9e6c-4c96-9817-01daba83f05d"
    },
    {
        "author": "梅堯臣",
        "paragraphs": [
            "隠侯沒來久，八詠無繼作。",
            "星宿少光芒，虹霓挂樓角。",
            "邇來數百年，才彥森臺閣。",
            "君平請是行，有意在巖壑。",
            "手持能賦筆，勢似强弩彍。",
            "會待東南風，芬然傳蕙若。"
        ],
        "title": "送王伯初通判婺州",
        "id": "1f976067-ae80-4d01-924a-b8598c6d4b57"
    },
    {
        "author": "梅堯臣",
        "paragraphs": [
            "曩者初見君，同來許昌幕。",
            "今雖俱服除，獨得王粲樂。",
            "山東寇盜息，沛上風物博。",
            "主人況豪英，罇俎不落莫。",
            "行行無久留，歸向騏驎閣。"
        ],
        "title": "送徐州簽判李廷評",
        "id": "6e30d642-ce59-4134-9f76-927487cc8325"
    },
    {
        "author": "梅堯臣",
        "paragraphs": [
            "拍岸千尋水，陪京第一州。",
            "艷光落日改，明月與人留。",
            "細浪差差蹙，深灣曲曲幽。",
            "跳鱗無限樂，春蔓不勝柔。",
            "晚下蛙爲吹，閑來葉作舟。",
            "亂禽喧後塢，急雨過西疇。",
            "負笱漁郎去，將雛燕子秋。",
            "跨橋尋島入，疏竇出城流。",
            "密樹能藏馬，晴沙自立鷗。",
            "緣何探景備，平昔從公遊。"
        ],
        "tags": [
            "西湖"
        ],
        "title": "依韻和王中丞憶許州西湖",
        "id": "a5b8419d-7dcc-49b3-b4a9-5ef94d1ee477"
    },
    {
        "author": "梅堯臣",
        "paragraphs": [
            "忽思湖上趣，水闊似南州。",
            "地接過從易，人閑取次留。",
            "絮輕遞吹卷，蒲嫩匝堤幽。",
            "落果知禽入，行莎覺履柔。",
            "蓮爲游女曲，藤繫野人舟。",
            "晚筍長過篠，春秧綠滿疇。",
            "賞心曾卜晝，望岫最宜秋。",
            "款款穿叢蝶，涓涓敗堰流。",
            "風埃無入座，笳鼓或驚鷗。",
            "下客林泉性，時能夢寐遊。"
        ],
        "title": "自和",
        "id": "e83e81ca-450f-47af-b0b3-c244b9e109ba"
    },
    {
        "author": "梅堯臣",
        "paragraphs": [
            "誰縫冰紈十二幅，畫出胡馬一百蹄。",
            "胡人縱獵走且射，野牛駭怒頭角低。",
            "黄驄鐵騮白的顙，散作五花毛不齊。",
            "彎弓未發箭在手，二十五匹俱爭西。",
            "往聞胡瓌能畫馬，陰山七騎皆戎奚。",
            "或牽或立或仰視，閑暇意思如鳴嘶。",
            "風吹裘带旗脚展，沙草一向寒凄迷。",
            "鳳缾挈酒鞍挂獲，氊廬毳帳半隠堤。",
            "君之二圖誠亦好，若比瓌筆猶雲泥。"
        ],
        "title": "觀史氏畫馬圖",
        "id": "6940af58-1918-447f-a850-602f251b25d8"
    },
    {
        "author": "梅堯臣",
        "paragraphs": [
            "聞從壠坻去，壠坻多羌兵。",
            "明月共臨峽，風泉如哀箏。",
            "志士莫憶家，將軍亦儒生。"
        ],
        "title": "送顧中舍赴德順軍",
        "id": "1ae72d43-c414-46ba-9901-a71585466629"
    },
    {
        "author": "梅堯臣",
        "paragraphs": [
            "汴中春絮亂，淮上鮆魚時。",
            "順水疾奔馬，出都猶脫羈。",
            "拜親將已近，食膾不言遲。",
            "到日問茶事，徧山開幾旗。"
        ],
        "title": "送畢郎中提點淮南茶場",
        "id": "da470769-141d-42f1-bf48-cdaa3b3a17f1"
    },
    {
        "author": "梅堯臣",
        "paragraphs": [
            "初爲委吏承命書，是夜旱雨深一尺。",
            "乃知窮困同草萊，隔歲焦枯有時滌。",
            "向聞乖龍池底藏，驅逐肯行須霹靂。",
            "今無雷電已滂然，好在三公莫憂責。"
        ],
        "title": "三月二十五日喜雨",
        "id": "784a4a53-56d4-4fd6-ba34-aaab673c3953"
    },
    {
        "author": "梅堯臣",
        "paragraphs": [
            "身在大梁塵土中，心思隠靜雲山裏。",
            "忽聞乘柸江上歸，月下碧雞啼不已。"
        ],
        "title": "寄達觀禪師",
        "id": "e47861e8-5654-4388-90b9-ab0c7052d2d7"
    },
    {
        "author": "梅堯臣",
        "paragraphs": [
            "苑路如繩直，郊亭一雨過。",
            "淺沙車轍穩，晴樹晝陰多。",
            "牧馬方鳴澤，芸瓜已滿坡。",
            "今聞從事去，試聽壤人歌。"
        ],
        "title": "送劉推官貢甫赴汝州",
        "id": "241338a9-accd-4c9a-b397-3d4b6793ee94"
    },
    {
        "author": "梅堯臣",
        "paragraphs": [
            "有馬齒加疲且劣，欲求中駟問將軍。",
            "爲言身老趨朝熟，只要馴良不撓羣。"
        ],
        "title": "寄渭州劉太保求市堪乘穩駃馬",
        "id": "e73ffa4d-548a-4841-b8f7-a3ac301ebeb2"
    },
    {
        "author": "梅堯臣",
        "paragraphs": [
            "儒將一臨塞，虜塵無犯邊。",
            "卷旗瞻漢地，收馬入胡天。",
            "練卒朝營鼓，鳴箏夜峽泉。",
            "遥知玉關路，烽火不須傳。"
        ],
        "title": "寄渭州經略王龍圖",
        "id": "093333bc-bc0b-415f-bb91-812fd40a208d"
    },
    {
        "author": "梅堯臣",
        "paragraphs": [
            "聞君夢慈親，手把青玉佩。",
            "循環念歸期，月已九弦晦。",
            "既寤心悁悁，面垢不暇頮。",
            "屈指必春還，忽焉朱火代。",
            "夢兆且差池，决去河可能。",
            "昨來理恩典，佐州令近塞。",
            "雁門適有乏，求往苦言礙。",
            "曰惟都督雄，豈付小邦倅。",
            "乃知仕宦難，分寸肯少貸。",
            "遂乞回洛陽，拜省慰憂愛。",
            "除補不應欺，聖時公道在。",
            "幸存舊郭園，重種滿畦菜。",
            "上爲北堂歡，間與良士對。",
            "此實賢者爲，贈行因以載。"
        ],
        "title": "送王安之太博歸西京",
        "id": "2b0f0e47-131e-4483-bcf1-b7f150d9e704"
    },
    {
        "author": "梅堯臣",
        "paragraphs": [
            "門榮世美高天下，身退心閑住洛陽。",
            "畫鶴能同薛少保，愛書還比蔡中郎。",
            "花陰小酌呼鄰父，月下清吟掃石床。",
            "不問從來生計薄，題籤盈閣是家藏。"
        ],
        "title": "寄致仕張郎中",
        "id": "cbdcc392-c3a5-49bc-9285-d29bb3db47a8"
    },
    {
        "author": "梅堯臣",
        "paragraphs": [
            "細雨梅初熟，輕寒麥已秋。",
            "路危趨劍道，夢穩過刀州。",
            "秦栗非吳食，巴粳類越疇。",
            "當壚無復舊，試似長卿求。"
        ],
        "title": "送錢駕部知邛州",
        "id": "fada0490-8104-4b65-927b-f685e657c360"
    },
    {
        "author": "梅堯臣",
        "paragraphs": [
            "劉累死，龍不馴。",
            "世間士，不識真。",
            "有真物，實去人。",
            "或在山，亦隠鱗。",
            "或多孫，出水濱。",
            "奮雷轟轟萬里春，厚土坼裂窮蟄振。",
            "牙甲戢戢不可數，剗掘誰怕天公嗔。",
            "煑之桉酒美如玉，甘脆入齒饞流津。",
            "荆吳易得梁宋少，二年不食思無因。",
            "豈意今朝忽有遺，不忍獨饗呼吾鄰。"
        ],
        "title": "文惠師贈新筍",
        "id": "5fc8244a-1ee2-4a2c-9a94-877bc2ac3d44"
    },
    {
        "author": "梅堯臣",
        "paragraphs": [
            "燕馬易畫，吳牛難圖。",
            "馬骨隠細牛骨麤，馬毛厚密牛毛疎。",
            "麤疎必辨別，細密多模胡。",
            "乃知戴嵩筆，能出韓幹徒。",
            "幹馬精神在韁勒，嵩牛怒鬭無牽拘。",
            "昨日何家觀小軸，絹雖破爛色不渝。",
            "二頭相觴角競掎，前脚如跪後脚舒。",
            "尾株榻直脊膂蹙，筋力寫盡蹄腕殊。",
            "一勝一敗又苦似，勝者很逐敗者趨。",
            "卷窮赤印置小字，置字乃是陶尚書。",
            "尚書國初人，愛畫收幾厨。",
            "買時不惜金與帛，帛載牛車錢載馿。",
            "後世兒孫不能保，賣人窮市無須臾。",
            "凡目矜新不重故，千錢酬直皆笑愚。",
            "四牛遂爲何氏有，裝背入眼天下無。",
            "坐中吾儕趣已異，又喜玄女傳兵符。",
            "此本實稱閻令畫，下筆簡細容顔姝。",
            "三人鬼狀一牛首，八女二十美丈夫。",
            "黄帝中間蔭葩蓋，霞扇錯玳旌擁朱。",
            "冠服難知歲月遠，但見儀衛森清都。",
            "復觀鹿臺獨夫受，妲己不笑何由娛。",
            "酒池肉林騎行炙，剖心斮脛堪悲吁。",
            "數幅吳王宴西子，綵舟張樂當姑蘇。",
            "宮娥數百簇高下，鬒髻一一紅芙蕖。",
            "黛峯細浪得平遠，前對洞庭傍太湖。",
            "商紂夫差可垂誡，歷世傳翫參盤盂。",
            "雕鷹草木不足記，特詠此事心何如。"
        ],
        "tags": [
            "太湖",
            "洞庭湖"
        ],
        "title": "觀何君寶畫",
        "id": "1b1370ad-4dae-4571-a1a2-7d6af8e5677e"
    },
    {
        "author": "梅堯臣",
        "paragraphs": [
            "人言少保持家謹，載見西京萬石君。",
            "子舍今歸浣裙切，里門重戒下車勤。",
            "田園一一能爲計，僮僕訢訢亦有聞。",
            "我負洛陽山水久，試因行色寄嵩雲。"
        ],
        "title": "送任太博歸省西都",
        "id": "d7a7306d-06ee-4393-ab94-88f54bef6698"
    },
    {
        "author": "梅堯臣",
        "paragraphs": [
            "朱旗畫舸一百尺，五月長江水拍天。",
            "穩去先應望廬岳，暫來誰復見龍泉。",
            "閣經吏部重爲記，山識吳王舊鑄錢。",
            "往迹可尋軍事少，賸書遺逸附青編。"
        ],
        "tags": [
            "长江"
        ],
        "title": "送少卿張學士知洪州",
        "id": "d63bd222-ccbd-4e3b-ae9b-d0f5911180fb"
    },
    {
        "author": "梅堯臣",
        "paragraphs": [
            "天官乘車建朱旗，赤旛前亞風卷披。",
            "二龍緩駕蒼髯垂，印箱傍挈文籍隨。",
            "雙驂推軛如畏遲，行從冠服多威儀。",
            "水官自有真龍騎，兩佐並跨鯨尾螭。",
            "步趨羣吏怪眼眉，雲生海面無端涯。",
            "雷部處上相與期，人身獸爪負鼓馳。",
            "後有同類挾且搥，次執電鏡風囊吹。",
            "青蛇有角魚足鬐，上下引導神所施。",
            "地官既失不可知，此畫傳是閻令爲。",
            "設色鮮潤筆法奇，絹理膩滑雞子皮。",
            "吳生龍王多裂隳，八軸展玩忘晨炊。",
            "李成山水曉景移，黄荃花竹雀擁枝。",
            "韓幹馬本模搭時，神駿都失存毫氂。",
            "日高腹枵眼眥眵，邂逅獲見何言疲。",
            "厚謝主翁意不衰，他日飽目看無遺。"
        ],
        "title": "觀楊之美畫",
        "id": "ef1596ae-b7a8-4be9-8b1d-bf6ed244e000"
    },
    {
        "author": "梅堯臣",
        "paragraphs": [
            "大梁美酒斗千錢，欲飲常被饑窘煎。",
            "經時一滴不入口，漱齒費盡華池泉。",
            "昨日靈昌兵吏至，跪壺曾不候報箋。",
            "赤泥坼封傾瓦盎，母妻共嘗婢流涎。",
            "鄰家莆萄未結子，引蔓垂過高牆巔。",
            "當街賣杏已黄熟，獨堆百顆充盤筵。",
            "老年牙疎不喜肉，况乃下箸無腥羶。",
            "空腸易醉忽酩酊，倒頭夢到上帝前。",
            "賜臣蒼龍跨入月，不意正值姮娥眠。",
            "無人采顧傍玉兔，便取作腊下九天。",
            "拔毛爲筆筆如椽，狂吟一掃一百篇。",
            "其間長句寄東郡，東郡太守終始賢。",
            "切莫汲竭滑公井，留釀此醑時我傳。"
        ],
        "title": "李審言遺酒",
        "id": "d8840e55-8255-4a8a-97dc-5c7d25f06078"
    },
    {
        "author": "梅堯臣",
        "paragraphs": [
            "張鐃疊吹洞庭外，緣虎带刀蠻帥迎。",
            "且諭漢家綏撫厚，莫言湘守事權輕。",
            "木奴洲近霜包熟，斑竹林昏野鳥鳴。",
            "賈誼宅邊寒井在，暫留千騎漱餘清。"
        ],
        "tags": [
            "洞庭湖"
        ],
        "title": "送邵郎中知潭州",
        "id": "cd1c8197-a681-4c2a-8345-8dd2dc4f2a9d"
    },
    {
        "author": "梅堯臣",
        "paragraphs": [
            "昔時見子宛丘下，丞相待子知子賢。",
            "子於文字實贍博，海客謾估珠盈船。",
            "欲賣明月一寸魄，雖豪未肯售以錢。",
            "通都大邑忽辨寶，直取不犯驪龍涎。",
            "遂作照乘物，矜夸魏人前。",
            "從茲十二車，光彩生從先。"
        ],
        "title": "送楊叔恬應北京辟",
        "id": "c17cf30a-6255-49ae-b6f5-c4cab7ff38d3"
    },
    {
        "author": "梅堯臣",
        "paragraphs": [
            "拜官江上客，乘馬不乘船。",
            "獨畏蛟龍浪，將歸風雨天。",
            "葛花侵野徑，源水入腴田。",
            "君住巴丘下，西山道路連。"
        ],
        "title": "送洪州通判何太博先歸新淦",
        "id": "8b8124d3-f70b-4804-87de-5cf70770d3f2"
    },
    {
        "author": "梅堯臣",
        "paragraphs": [
            "老圃奪天時，馬通爲煦嫗。",
            "四月彼種瓜，五月此賣瓠。",
            "陽陂與糞壤，功力且異趣。",
            "瓜遲瓠何早，豈不同雨露。",
            "速利乃在人，爭先無晚暮。"
        ],
        "title": "五月七日見賣瓠者",
        "id": "654c5179-5b70-4af8-983f-b75e5406d9d7"
    },
    {
        "author": "梅堯臣",
        "paragraphs": [
            "垤蟻不應雨，鳴鳶不生風。",
            "鬰氣若甑炊，初陽如火紅。",
            "裸膚汗交流，腯體膏將鎔。",
            "龍頭費挹酌，犢鼻强遮蒙。",
            "常畏俗物來，去避青蓮宮。",
            "廣堂鋪琉璃，高簷蔭梧桐。",
            "廊壁畫地獄，獄具鑊鋸舂。",
            "鐵城何焰焰，鐵床亦彤彤。",
            "誰知炮烙死活間，傳自西域黄面翁。",
            "正類人世苦此熱，聲利役使亡西東。",
            "京師貴賃幾椽舍，窮煎相似聒欲聾。",
            "屋頭朝爨作飲食，枕底夕艾驅蚊蟲。",
            "宜爾近巷江夫子，賦詩特壓塵土中。"
        ],
        "title": "和江鄰幾景德寺避暑",
        "id": "6dddede4-2b81-404f-9fda-3c90fbe269ef"
    },
    {
        "author": "梅堯臣",
        "paragraphs": [
            "鹿車幾兩馬幾匹，軫建朱幡騎彀弓。",
            "雨過短亭雲斷續，鶑啼高柳路西東。",
            "呂梁水注千尋險，大澤龍歸萬古空。",
            "莫問前朝張僕射，毬場細草綠蒙蒙。"
        ],
        "title": "送趙諫議知徐州",
        "id": "743611f4-4ac0-451e-9963-83f0ae1c70fc"
    },
    {
        "author": "梅堯臣",
        "paragraphs": [
            "青袍會稽掾，采服湘江行。",
            "水館魚方美，犀舟枕自清。",
            "鷓鴣啼欲雨，螮蝀見還晴。",
            "風土雖卑溼，醇醪可養生。"
        ],
        "title": "送邵戶曹隨侍之長沙",
        "id": "398badfc-cfe0-4b20-bf97-ab8b014a4d2e"
    },
    {
        "author": "梅堯臣",
        "paragraphs": [
            "平生交友淚，又哭寢門前。",
            "魯叟不言命，楚人空問天。",
            "月沉滄海底，星隕太微邊。",
            "莫恨終埋沒，文章自可傳。"
        ],
        "title": "晨起裴吳二直講過門云鳳閣韓舍人物故作五章以哭之  其一",
        "id": "5857a981-6181-4e5c-b331-99874fe06a20"
    },
    {
        "author": "梅堯臣",
        "paragraphs": [
            "使虜嘗專對，江湖謫幾年。",
            "始看還近侍，遽此隔重泉。",
            "沃酒酒空滿，託詞詞謾傳。",
            "視予猶手足，莫怪獨潸然。"
        ],
        "title": "晨起裴吳二直講過門云鳳閣韓舍人物故作五章以哭之  其二",
        "id": "bfda9825-a816-40fa-8555-5f0cb54f24a9"
    },
    {
        "author": "梅堯臣",
        "paragraphs": [
            "算數曾無據，仁人亦莫聞。",
            "很愚多至老，蘭桂苦先焚。",
            "不竟千秋恨，還如萬里分。",
            "臨風一號慟，易散日邊雲。"
        ],
        "title": "晨起裴吳二直講過門云鳳閣韓舍人物故作五章以哭之  其三",
        "id": "189c03fa-ddc1-4239-9e5e-7c9a29e3eb1b"
    },
    {
        "author": "梅堯臣",
        "paragraphs": [
            "昨時賓晏地，今見繐緯遮。",
            "棲室那因鵩，從杯不爲蛇。",
            "曾無越人術，意起漢臣嗟。",
            "明日東城陌，悲凉後部笳。"
        ],
        "title": "晨起裴吳二直講過門云鳳閣韓舍人物故作五章以哭之  其四",
        "id": "5c3f2a93-fb4f-43bd-92c2-4717001db257"
    },
    {
        "author": "梅堯臣",
        "paragraphs": [
            "曉陌行車過，交相歎且驚。",
            "荀龍聞一蛻，穆駿失全鳴。",
            "不復中書直，空餘左史成。",
            "緒言猶在耳，尚想見平生。"
        ],
        "title": "晨起裴吳二直講過門云鳳閣韓舍人物故作五章以哭之  其五",
        "id": "7f9764f5-08ab-478a-b5e6-63f20bf6beef"
    },
    {
        "author": "梅堯臣",
        "paragraphs": [
            "文章與功業，有志不能成。",
            "嘗以隮高位，終然屈大名。",
            "遺風猶可見，逝水更無情。",
            "歸卜青烏壠，韓城苦霧平。"
        ],
        "title": "聞高平公殂謝述哀感舊以助挽歌三首  其一",
        "id": "b7fc422b-625b-4622-96ac-6a7fdb72fdd5"
    },
    {
        "author": "梅堯臣",
        "paragraphs": [
            "京洛同逃酒，單袍跨馬歸。",
            "明朝各相笑，此分不爲稀。",
            "公既參鑪冶，予將事蕨薇。",
            "悲哀無以報，有涕向風揮。"
        ],
        "title": "聞高平公殂謝述哀感舊以助挽歌三首  其二",
        "id": "de481383-3cbc-4070-a633-aa316051de99"
    },
    {
        "author": "梅堯臣",
        "paragraphs": [
            "一出屢更郡，人皆望酒壺。",
            "俗情難可學，奏記向來無。",
            "貧賤常甘分，崇高不解諛。",
            "雖然門館隔，泣與衆人俱。"
        ],
        "title": "聞高平公殂謝述哀感舊以助挽歌三首  其三",
        "id": "1f26ffd4-49df-47e1-bb7a-5cf8cc18b98c"
    },
    {
        "author": "梅堯臣",
        "paragraphs": [
            "夫人有賢子，往歲謫夷陵。",
            "欲使無愁鬰，怡然見寢興。",
            "外詞陽磊磊，內畏實兢兢。",
            "隮壽復終貴，共爲時所稱。"
        ],
        "title": "歐陽郡太君挽歌二首  其一",
        "id": "9add83f1-de28-45a3-9da4-d63a69e18078"
    },
    {
        "author": "梅堯臣",
        "paragraphs": [
            "當時丈人歿，雖少守孤兒。",
            "以及成名譽，何嘗厭藿藜。",
            "暮年終饗福，陰騭不應欺。",
            "莫使碧江上，獨傳陶母碑。"
        ],
        "title": "歐陽郡太君挽歌二首  其二",
        "id": "a41d9220-d3ad-4a4f-849d-6bf824bbbc8c"
    },
    {
        "author": "梅堯臣",
        "paragraphs": [
            "江南飛鼠拔長尾，勁健頗勝中山毫。",
            "其間又有蒼鼠鬚，入用不數南雞毛。",
            "二物緩急豈常獲，捕刺徒爾操蠻刀。",
            "舊藏已贈蔡夫子，報君松管何蕭騷。"
        ],
        "title": "依韻和石昌言學士求鼠鬚筆之什鼠鬚鼠尾者前遺君謨今以松管代贈",
        "id": "e5e3e3a4-ce58-427f-912a-fd817fc7b121"
    },
    {
        "author": "梅堯臣",
        "paragraphs": [
            "大梁車馬地，塵土飛百尺。",
            "賢愚走其間，朝暮不見迹。",
            "北望天波門，垣垣宗室宅。",
            "宗室令王孫，愛書輕玉帛。",
            "華宇何深沈，但聞列圖籍。",
            "曲房有窈窕，空自事眉額。",
            "體胖生粹和，安在處巖石。",
            "古來爲善樂，豈以歌鐘適。"
        ],
        "title": "邃隠堂",
        "id": "7af57be3-625c-4e6e-98da-fba283656bfb"
    },
    {
        "author": "梅堯臣",
        "paragraphs": [
            "文章如塗金，光彩發美器。",
            "所宜玉石間，模寫傳千祀。",
            "堅堅孝子心，森森柏庭閟。",
            "豈與石麒麟，原傍鬭蒼翠。"
        ],
        "title": "讀永叔所撰薛雲衛碣",
        "id": "fbb4c278-4cc0-41ee-8dd9-896e88a24d9d"
    },
    {
        "author": "梅堯臣",
        "paragraphs": [
            "青松抽幹龍鱗細，秋兔束毫雞距尖。",
            "楊子擬經聊以贈，蜀麻江楮報何嫌。"
        ],
        "title": "和石昌言以蜀牋南牋答松管之什",
        "id": "23d519fd-750c-4a5d-8166-f675cc1fcef3"
    },
    {
        "author": "梅堯臣",
        "paragraphs": [
            "南方赤蟻大若象，潛荒穴洞人莫逢。",
            "天公合雨不决雨，從橫亂出將自封。",
            "侵疆凌壤壞城市，戰鬭億倍南柯雄。",
            "嘗聞穿山食此物，此物既大非常凶。",
            "張舌流涎莫可餌，枉啄不怕長戈舂。",
            "今令智者以智取，即見蚳醢傳太宮。",
            "因而使知禍福理，天子下令雲從龍。"
        ],
        "title": "赤蟻辭送楊叔武廣南招安",
        "id": "2d320c43-c281-406a-8ef4-f381e2a5867b"
    },
    {
        "author": "梅堯臣",
        "paragraphs": [
            "子魚一尾不曾有，又諾毘陵蒼鼠毫。",
            "細粒吳粳誰下咽，尖頭越管底能操。"
        ],
        "title": "走筆戲邵興宗",
        "id": "cb669fcc-a6b1-4147-964a-68c50b33ebbb"
    },
    {
        "author": "梅堯臣",
        "paragraphs": [
            "莫問褒中道路難，襄陽直上幾重灘。",
            "蒼煙古柏漢高廟，落日荒茅韓信壇。",
            "出水槎頭一絲挂，穿虹雨脚兩橋殘。",
            "土風大抵如南國，期會先時俗自安。"
        ],
        "title": "送李中舍襲之宰南鄭",
        "id": "0266107b-3ae6-4fed-ac2e-8fa862361ebc"
    },
    {
        "author": "梅堯臣",
        "paragraphs": [
            "昔向南陽憶洛陽，秋橙初熟半林黄。",
            "車過白水沙痕闊，鴈落鉗盧稻穟長。",
            "廢壘漢碑金刻字，古原秦冢石爲羊。",
            "太平羽檄何曾有，賓主相歡菊薦觴。"
        ],
        "title": "送王察推縝之鄧州",
        "id": "08a1f3ce-b19e-41b0-8153-8202770072bf"
    },
    {
        "author": "梅堯臣",
        "paragraphs": [
            "天池鯽魚長一尺，鱗光鬣動楊枝磔。",
            "西城隠吏江東客，晝日馳來奪炎赫。",
            "冷氣射屋汗收額，便教斫膾傾大白。",
            "我所共樂仲與伯，羨君赴約笑啞啞。",
            "持扇已見飛鸞翮，欲往從之雲霧隔。"
        ],
        "title": "戲酬高員外鯽魚",
        "id": "a7060a65-10cd-4443-bbac-80e315dbe4db"
    },
    {
        "author": "梅堯臣",
        "paragraphs": [
            "丞相初得君，有志重儒術。",
            "乃言天下士，徒此占清秩。",
            "遂懲衒鬻人，忝冒十八七。",
            "進君天祿閣，比衆爲第一。",
            "又薦王張韓，恬可與君匹。",
            "吾儕宜慙羞，空自預朝韠。",
            "欲歸無田園，强住枉歲日。",
            "值君乘高軒，西望函谷出。",
            "當時迎長卿，書史傳未悉。",
            "車馳及襁負，千萬今可詰。",
            "老農喜君來，田租不妄率。",
            "織婦喜君來，縑機當俟畢。",
            "府胥喜君來，督責去暴抶。",
            "疾苦無不求，前人唯法律。",
            "晝錦榮既浮，康民美方溢。",
            "真爲丈夫志，豈是名過實。"
        ],
        "title": "送何濟川學士知漢州",
        "id": "630d8e1a-742b-48e3-b27b-ac7554cbb7c2"
    },
    {
        "author": "梅堯臣",
        "paragraphs": [
            "飲餘晨露吸餘風，噪遍高枝爲俗聾。",
            "欲比伯夷清已甚，不餐周粟腹常空。"
        ],
        "title": "依韻和達觀師聞蟬",
        "id": "0cdd78f3-eca9-4d56-bdce-42b4dc76602e"
    },
    {
        "author": "梅堯臣",
        "paragraphs": [
            "急雨射瓦瓦欲裂，猛吹驅熱熱斗歇。",
            "西北日脚雲猶遮，東南樹頭虹未滅。",
            "燕子健翅翩翩時，蜻蜓困立塘蒲折。"
        ],
        "title": "西水門晚遇雨",
        "id": "0872e6ad-ba45-4da2-8868-825c9346ca14"
    },
    {
        "author": "梅堯臣",
        "paragraphs": [
            "天子歲嘗龍焙茶，茶官催摘雨前牙。",
            "團香已入中都府，鬭品爭傳太傅家。",
            "小石冷泉留早味，紫泥新品泛春華。",
            "吳中內史才多少，從此蒓羹不足誇。"
        ],
        "title": "依韻和杜相公謝蔡君謨寄茶",
        "id": "e85f6e3f-b03f-4c8b-8d49-67b612bc1b3a"
    },
    {
        "author": "梅堯臣",
        "paragraphs": [
            "唯是圃人巧，非關元化偏。",
            "折條違物理，遷豔得花權。",
            "美女嫁寒壻，醜株生極妍。",
            "世間多妄合，吾不謂之然。"
        ],
        "title": "依韻和接花",
        "id": "a35fc01a-b7b1-4175-9e7f-ea964729b062"
    },
    {
        "author": "梅堯臣",
        "paragraphs": [
            "混混拍堤瓜蔓水，軒軒銜尾挂檣船。",
            "使君東下只朝夕，父老走迎無後先。",
            "古堞秋耕拾銅鏃，長淮瀑雨入壕蓮。",
            "鳴猿舞鶴仍持去，不憶承明夜直眠。"
        ],
        "title": "送石昌言學士",
        "id": "5b595d26-2dc4-47f3-ae86-abfd14edd099"
    },
    {
        "author": "梅堯臣",
        "paragraphs": [
            "大梁國南門，馹騎方騰趨。",
            "波波一何急，蠻寇圍番禺。",
            "番禺本無備，前頼魏大夫。",
            "大夫築子城，今得守以須。",
            "兵雖不滿萬，閉壁堪指呼。",
            "老幼轉木石，壯健操矛弧。",
            "廩庫得以完，日月不易圖。",
            "城中舊無井，魏鑿安轆轤。",
            "魏由飛語去，不使立外郛。",
            "古稱時有待，淺薄皆謂紆。",
            "曲突與爛額，看取報功殊。"
        ],
        "title": "書南事",
        "id": "2ee69c3f-8024-456e-8268-f31675d32f9b"
    },
    {
        "author": "梅堯臣",
        "paragraphs": [
            "霜前江水磨碧銅，岸背菱葉翹赤蟲。",
            "吳郎鬢絲生幾縷，不羞月上扶桑東。",
            "羞見清波照人影，去時黑髮吹春風。",
            "五年歸來婦應喜，從此不問西飛鴻。"
        ],
        "title": "送吳照鄰都官還江南",
        "id": "20bf88e1-03b3-4ce5-aa90-263b5a7b3a8e"
    },
    {
        "author": "梅堯臣",
        "paragraphs": [
            "黄金畫車屋，韋絮緣車輪。",
            "牽以五采絲，藉以刺繡茵。",
            "出入長信宮，晝夜將誰親。",
            "所親美且少，玉頰丹砂脣。",
            "殷羅縫輕襦，明珠攢緇巾。",
            "半醉卧車中，侍婢躡行塵。",
            "憶昔廣明亭，將軍愛憐頻。",
            "便房不使殉，易寵在茲辰。",
            "嗣侯喜驅逐，平樂多從賓。",
            "青絲穿五銖，累室貯百珍。",
            "歡與子都異，矯與子都均。",
            "用財糞土擲，吐氣日月踆。",
            "天地可齊久，禍患豈有因。",
            "秋風茂陵下，蒼蘚上騏驎。"
        ],
        "title": "馮子都詩",
        "id": "c179bf84-42fd-4f7b-9ee0-96ecefc9e497"
    },
    {
        "author": "梅堯臣",
        "paragraphs": [
            "白日落我前，明月隨我後。",
            "流光如有情，徘徊上高柳。",
            "高柳對寢亭，風影亂疎牖。",
            "我馬卧其傍，我僕倦搘肘。",
            "寂寂重門扃，獨念家中婦。",
            "乳下兩小兒，夜夜啼向母。",
            "問爺若箇邊，天性已見厚。",
            "不嗟羈枕孤，不愧棲禽偶。",
            "內有子相憶，外有月相守。",
            "何似長征人，沙塵聽刁斗。"
        ],
        "title": "七月十六日赴庾直有懷",
        "id": "3f94e5b8-71f2-433f-9b8d-b1a6de3c7146"
    },
    {
        "author": "梅堯臣",
        "paragraphs": [
            "蝟毛蒼蒼磔不死，銅盤矗矗釘頭生。",
            "吳雞鬭敗絳幘碎，海蚌抉出真珠明。",
            "磨沙漉水莩殻滑，斫桂煮釜風波聲。",
            "齒如編貝嚼明月，曼倩不復饑腸鳴。",
            "莫論一斛貴與賤，堂上狼藉無由行。"
        ],
        "title": "採芡",
        "id": "de430ee5-74f8-4ce0-81ef-921845f7b936"
    },
    {
        "author": "梅堯臣",
        "paragraphs": [
            "庭中碧石盎，上結三重山。",
            "飛光入酒盃，舞翠生髻鬟。",
            "竹林眠黄麞，莎徑欠白鷴。",
            "主人無倦情，窗戶不須關。"
        ],
        "title": "史氏南軒",
        "id": "8c87ecfc-08f2-4b93-b2d2-407abed4724c"
    },
    {
        "author": "梅堯臣",
        "paragraphs": [
            "河隍多宿兵，兵食固所須。",
            "幸時不戰鬭，畜養安可無。",
            "古興十萬師，七十萬家輟耕鋤。",
            "今來歲調餉，且與往昔殊。",
            "不使民轉輓，但使民歸租。",
            "急緩實塞下，商賈以利趨。",
            "關西河東亦如此，軍食雖足民實虛。",
            "公乎抱長才，當有所畫謨。",
            "應不貸內府，重錦象牙明月珠。",
            "邊城預自足，寧待臨事諭。",
            "莫令漢庭臣，獨言桑大夫。"
        ],
        "title": "送河北轉運使陳修撰學士",
        "id": "4482d2cc-980a-4e68-aa6a-8382e9429720"
    },
    {
        "author": "梅堯臣",
        "paragraphs": [
            "秋池對門蓮子枯，野壁剝月蝸涎塗。",
            "庭中兩株石楠樹，上有山鳥長相呼。",
            "當時聯巢接飛者，一落梁宋一海隅。",
            "扶桑日枝幾千尺，光彩不獨生陽烏。"
        ],
        "title": "奉和寄宣州廣教文鑒師",
        "id": "36beacfd-3616-421f-8c88-90d38eda9012"
    },
    {
        "author": "梅堯臣",
        "paragraphs": [
            "從來戎馬地，饗士日椎牛。",
            "介胄奉儒服，詩書參將謀。",
            "隴雲連塞起，渭水入關流。",
            "豈似瀛洲下，窮年事校讎。"
        ],
        "title": "送陸介夫學士通判秦州",
        "id": "3596a8ae-a44e-4b3f-a278-0f784d96f0a1"
    },
    {
        "author": "梅堯臣",
        "paragraphs": [
            "蒼壁束江流，孤軍水上頭。",
            "蛟龍驚鼓角，雲霧裛衣裘。",
            "午市巴姑集，危灘楚客愁。",
            "使君才筆健，當似白忠州。"
        ],
        "title": "送徐君章秘丞知梁山軍",
        "id": "109e6ee5-d42b-450a-ad0a-b44128bd2fff"
    },
    {
        "author": "梅堯臣",
        "paragraphs": [
            "陳王苑裏望空虛，吳客風前憶具區。",
            "橫閣漸看河影轉，繞枝還見鵲驚無。",
            "蟲催織婦機成素，露逼鮫人淚作珠。",
            "才比陶潛無用處，紗巾時任酒霑濡。"
        ],
        "title": "依韻和秋夜對月",
        "id": "51f14635-7cc7-48fd-b857-3aa4ec50cac5"
    },
    {
        "author": "梅堯臣",
        "paragraphs": [
            "鬢絲不是吳蠶吐，未到吳中已成縷。",
            "清腸無蠒自能生，窮愁便織連今古。",
            "論兵說劍三十秋，乃知功名難强取。",
            "往往橫遭年少輕，好在驅車海邊去。",
            "海邊郡民迎太守，黍作壺漿牛作脯。",
            "剩持鹽豉煮紫蒓，卵色椀寬光欲舞。",
            "試尋陸機舊時迹，畫舟烏榜穿平浦。",
            "秋草宅荒聞杜鵑，應暫徘徊解腰組。"
        ],
        "title": "送令狐憲周度支知秀州",
        "id": "4d0a201a-0531-4a04-a7a4-7fadce1f7dca"
    },
    {
        "author": "梅堯臣",
        "paragraphs": [
            "日月晝夜明，中匿暗靄物。",
            "前世有奇疾，五日瞑未歿。",
            "大夫家臣懼，鵲來視之脈不汨。",
            "嘗聞秦繆公，奄奄往帝所，甚樂豈蒼卒。",
            "及乎七日寤，事與此無咈。",
            "果然踰二日，覺語汝忽忽。",
            "從帝游鈞天，天樂聲颺動心骨。",
            "有熊欲援我，我時不敢咄。",
            "帝命我射之，熊死羆來突。",
            "又射又死羆，帝喜笑嗢嗢。",
            "二笥皆有副，拜賜未及發。",
            "見兒在帝側，帝屬翟犬一。",
            "曰俟子壯與，雖得都未悉。",
            "復思古虞舜，勳德如白日。",
            "將以其胄女，而爲七世匹。",
            "是時董安于，受言藏既密。",
            "遂陳鵲所云，錫田嘉彼術。",
            "他日駕四牡，桓桓兵衛出。",
            "矯立道上人，不避從者叱。",
            "願言謁主君，見子光隘溢。",
            "請君去左右，且聞君始疾。",
            "臣實在帝傍，頗有良可詰。",
            "詰見我何爲，見君射熊羆，命中皆不失。",
            "是且曷謂然，晉難其可述。",
            "賜笥與屬犬，解講見終必。",
            "問姓欲以官，欻怳不見質。",
            "姑布子卿能相人，翟婢賤兒真將帥。",
            "馳上常山得寶符，主君自此知無卹。",
            "北登夏屋邀大王，銅枓厨人擊王卒。",
            "夫子姊呼天，摩笄自殺向山窟。",
            "今傳所死山，摩笄名不沒。",
            "其後竹書留兩節，丹砂寫素智氏滅。",
            "嗚呼人事非偶然，滿飲琉璃耳方熱。"
        ],
        "title": "寤寐謠",
        "id": "7b0a181a-5493-4ac0-ba2d-ecfc4d8d9e9a"
    },
    {
        "author": "梅堯臣",
        "paragraphs": [
            "飄風西北至，樹苦萬繂牽。",
            "君家三古檜，繁根龍蛇纏。",
            "其固謂不拔，朱欄擁青塼。",
            "今同秀林木，摧倒誰復憐。",
            "安得百力士，扶持尚可全。",
            "慎勿伐作薪，豈無庭燎然。"
        ],
        "title": "和曹光道風拔三檜",
        "id": "75d4c9a4-a3ad-4edc-8729-f62ac22d62f6"
    },
    {
        "author": "梅堯臣",
        "paragraphs": [
            "主人勸客飲，勸客無夭妍。",
            "欲出古時物，先請射以年。",
            "我料孔子履，久化武庫煙。",
            "固知陶氏梭，飛朱風雨天。",
            "世無軒轅鏡，百怪爭後先。",
            "復聞豐城劍，已入平津淵。",
            "聊讎二百載，儻有書畫傳。",
            "嗢呼纔十一，便可傾觥船。",
            "探懷發二寶，太公新室錢。",
            "獨行齊大刀，鎌形末環連。",
            "文存半辨齊，背有模法圓。",
            "次觀金錯刀，一刀平五千。",
            "精銅不蠹蝕，肉好鉤婉全。",
            "爲君舉酒盡，跨馬月娟娟。"
        ],
        "title": "飲劉原甫家原甫懷二古錢勸酒其一齊之大刀長五寸半其一王莽時金錯刀長二寸半",
        "id": "8fed9f0f-c552-4ad8-8b0e-4018a615a3e1"
    },
    {
        "author": "梅堯臣",
        "paragraphs": [
            "舊友尹師魯，嘗作送子文。",
            "文存人已歿，行復我何云。",
            "平時爲郡尉，遐方宜撫軍。",
            "定過楊雄宅，野鶴自成羣。"
        ],
        "title": "送嘉州監押曹供奉",
        "id": "e2890412-5065-445c-82f2-b40684c59d25"
    },
    {
        "author": "梅堯臣",
        "paragraphs": [
            "陶潛九月九，無酒望白衣。",
            "何言先一日，雙榼忽我歸。",
            "借問遺酒誰，天宗分日暉。",
            "明當酌大斗，黄菊羔醅肥。",
            "李賀諸王孫，作詩字欲飛。",
            "聞多錦囊句，將報慙才微。"
        ],
        "title": "答仲源太傅八日遺酒",
        "id": "9fa89e5d-40a0-4c80-b903-4534eb0f94e6"
    },
    {
        "author": "梅堯臣",
        "paragraphs": [
            "山頭孤石望來久，天外行人今獨歸。",
            "藥囊自有留生術，不管淮南木葉飛。"
        ],
        "title": "送張生還和州",
        "id": "b6bb01b2-021f-4bcc-b662-7e8a48456f70"
    },
    {
        "author": "梅堯臣",
        "paragraphs": [
            "九月秋風急，三川苦霧迷。",
            "卜邙新隧啟，度鞏短簫齊。",
            "寶劍知終合，靈蟾已隕西。",
            "松門來會葬，車馬幾千蹄。"
        ],
        "title": "李康靖少傅夫人挽詞二首  其一",
        "id": "b9d8ec97-a40c-4f30-b77e-e63fd8846664"
    },
    {
        "author": "梅堯臣",
        "paragraphs": [
            "板輿曾至鄭，靈輤此歸周。",
            "行哭人增慕，凝茄月正秋。",
            "九原開祔穴，故土覆新丘。",
            "歲晏寒松下，茅苫孝子留。"
        ],
        "title": "李康靖少傅夫人挽詞二首  其二",
        "id": "1673a54b-1758-42ca-a14c-bf638a0bf87f"
    },
    {
        "author": "梅堯臣",
        "paragraphs": [
            "吳會未探穴，廣陵先看潮。",
            "橫江百馬怒，卷海萬鼙囂。",
            "舟楫凌湍發，魚龍接浪跳。",
            "薄言增勇氣，少當舉山瓢。"
        ],
        "title": "送韓文饒寺丞宰蕭山",
        "id": "356af491-b384-4805-86fb-58c0e621e42f"
    },
    {
        "author": "梅堯臣",
        "paragraphs": [
            "黄銅弩牙金錯花，銀闌線齒如排沙。",
            "上立準度可省括，箭溝三道前直窊。",
            "其度四寸寸五刻，鋈光歷歷無纖差。",
            "蔡侯出此問誰得，往年客遺來瑯琊。",
            "瑯琊築城穿厚壤，既獲磨洗爭傳誇。",
            "莫知歲月孰製作，精妙近世應難加。",
            "發機高下在分刻，今人妄射功仍賒。",
            "願侯擬之起新法，勿使邊兵死似麻。"
        ],
        "title": "蔡君謨示古大弩牙",
        "id": "84d8ef01-3d89-4715-9e8b-92b1b673adc3"
    },
    {
        "author": "梅堯臣",
        "paragraphs": [
            "華省切星斗，沉沉嚴燕房。",
            "秋風茂陵孫，種菊爛生光。",
            "天晴蝴蝶飛，上下舞雙黄。",
            "劉郎才筆豪，移榻吟在傍。",
            "日晚吏已散，殘景上粉牆。",
            "有酒無飲伴，掇英襟裾香。",
            "還思陶淵明，棄官歸柴桑。",
            "東籬獨此物，盈把恨無觴。",
            "頼有白衣來，好事遺壺漿。",
            "適意各一時，豈乏同舍郎。"
        ],
        "title": "和劉原甫省中新菊",
        "id": "5fc9a451-cb5d-4d99-a40e-d0f2c6c61d26"
    },
    {
        "author": "梅堯臣",
        "paragraphs": [
            "秋鴻聲澀秋絃苦，塗金博山煙夜吐。",
            "寂歷虛堂燈暈生，誰人共聽西窗雨。"
        ],
        "title": "依韻和仲源獨夜吟",
        "id": "ae19c244-0d20-4bba-bc14-954db2ac4d3a"
    },
    {
        "author": "梅堯臣",
        "paragraphs": [
            "仙人采玉驅雄龍，列山剖璞青腔空。",
            "因邃爲堂曲爲室，石乳溜壁光玲瓏。",
            "僊歸龍去草樹長，蔽翳不復人蹤通。",
            "指疆買墅下峯下，洗斸務欲險怪窮。",
            "蛇鱗鹿跡尚莫到，安問樵老諸牛童。",
            "古今未得君獨得，萬景付與由天公。",
            "何當歸來斂頭角，任從寶氣生白虹。",
            "陰溪淺水菖蒲綠，下有蝦蟆雙眼紅。",
            "及時佐酒斫兩股，勿使更入明月中。"
        ],
        "title": "寄題周敦美琨瑶洞",
        "id": "70cceaf5-3edc-4036-9661-27296324de4b"
    },
    {
        "author": "梅堯臣",
        "paragraphs": [
            "大盤小盤堆明珠，海估眩目迷精麤。",
            "斗量入貢由掇拾，未必一一疵纇無。",
            "不貢亦自有光價，此等固知魚目殊。",
            "許生懷文頗所似，暫抑安用頻增吁。",
            "倚門老母應日望，霜前稻熟舂紅稃。",
            "歸來爛炊多釀酒，洗蕩幽憤傾盆盂。",
            "九卿有命不愁晚，朱邑當年是嗇夫。"
        ],
        "title": "許生南歸",
        "id": "eeb59803-07e0-4a64-99b9-db387f3ca6a1"
    },
    {
        "author": "梅堯臣",
        "paragraphs": [
            "蒺藜已枯天馬歸，嫩蠟籠黄霜冒榦。",
            "不比江南楂柚酸，橐駝載與吳人看。"
        ],
        "title": "得沙苑榅桲戲酬",
        "id": "1c0635ea-affa-4ac7-a6d7-955583711938"
    },
    {
        "author": "梅堯臣",
        "paragraphs": [
            "淘青研朱畫屋梁，黄漆柏障連曲房。",
            "日暉月色不須照，了了自可窺毫芒。",
            "夕陰花斂似欲病，飛鳥不驚烏帽郎。",
            "深山窮谷謾幽僻，喜得吳儂是藥囊。"
        ],
        "title": "寄題杭州廣公法喜堂",
        "id": "54cba0f3-e8a7-4d90-9474-8ff59e64bb17"
    },
    {
        "author": "梅堯臣",
        "paragraphs": [
            "赤萍纔落鄧林外，青銅半磨傍露明。",
            "飛光斜入了不隔，坐卧一榻琉璃平。",
            "西方古胡黄金質，貝葉傳寫烏行橫。",
            "謂曉此教居此軒，滿壁圖畫遥峯生。"
        ],
        "title": "題滿公僧錄西明軒",
        "id": "d1c403ec-75e4-4e09-9617-3f3f2a49492a"
    },
    {
        "author": "梅堯臣",
        "paragraphs": [
            "蒼蒼開幽林，峯嶺日相對。",
            "雲歸垂衣纓，泉落響環珮。",
            "仕宦雖有負，耳目得以貸。",
            "俯仰宇宙中，晏然維進退。"
        ],
        "title": "寄題撫州戴秀才息心亭",
        "id": "0761b71f-775d-43d5-8435-2bdcd5ee4d0c"
    },
    {
        "author": "梅堯臣",
        "paragraphs": [
            "三江卑溼地，北客宦游稀。",
            "霧氣多成雨，雲蒸易損衣。",
            "白醪燒甕美，黄雀下田肥。",
            "未辨殊方語，山歌半是非。"
        ],
        "title": "送臨江軍監軍李太博",
        "id": "e9b31d86-fc79-4051-8784-34f050c21b31"
    },
    {
        "author": "梅堯臣",
        "paragraphs": [
            "蜀州海棠勝兩川，使君欲賞意已猛。",
            "春露洗開千萬株，燕脂點素攢細梗。",
            "朝看不足暮秉燭，何暇更尋桃與杏。",
            "青泥劍棧將度時，跨馬莫辭霜氣冷。"
        ],
        "title": "道損司門前日過訪別且云計程二月到郡正看暗惡海棠頗見太守風味因爲詩以送行",
        "id": "df96aeb7-9815-4a70-92e6-df499ca548ee"
    },
    {
        "author": "梅堯臣",
        "paragraphs": [
            "朝從雪竇請，暮卷雲衲輕。",
            "莫問居士病，自從他方行。",
            "吳霜點髭根，海烏隨衆迎。",
            "安隠彼道場，萬事都忘情。"
        ],
        "title": "送雪竇長老曇穎",
        "id": "7e24dc4e-bd04-4e64-9d7a-8cd743ce6be5"
    },
    {
        "author": "梅堯臣",
        "paragraphs": [
            "霜落水未落，令君將度河。",
            "農耕休叱耒，女織罷鳴梭。",
            "赤幘驅亭長，丹砂挈印窠。",
            "無慙浚儀政，才比陸雲多。"
        ],
        "title": "送襄邑知縣杜君懿太博",
        "id": "0b020757-7543-4d79-9fd5-90adfa3c0f69"
    },
    {
        "author": "梅堯臣",
        "paragraphs": [
            "太守登車時，我病不能出。",
            "遥期玩海棠，度險馬屢叱。",
            "唯畏行邁遲，惡欲及春日。",
            "何爲愛此花，曾非桃杏匹。",
            "生紅濃復淺，瘦蔕脩且密。",
            "湖傍幾十樹，雕盤擁新漆。",
            "酒傾瑠璃盆，月上歡未畢。",
            "縣官同遠宦，簿領無督詰。",
            "刻意詠芳菲，追補李杜失。"
        ],
        "title": "送晉原喬主簿",
        "id": "9e68022c-029f-46fe-b3dd-589625b81b07"
    },
    {
        "author": "梅堯臣",
        "paragraphs": [
            "曾非雀與鼠，何彼大倉爲。",
            "狐裘破不溫，黄狗補其皮。",
            "霜花逐落月，綴在枯槁枝。",
            "予年過五十，瘦寢冰生肌。"
        ],
        "title": "十一月十三日病後始入倉",
        "id": "6df12e0d-3ce5-4acb-9dcb-22496ae40f74"
    },
    {
        "author": "梅堯臣",
        "paragraphs": [
            "昔聞廉叔度，能使民多褲。",
            "多褲非或貪，持新不忘故。",
            "嗟嗟亦王官，奚自門閥汙。",
            "中府中紋綾，袖之呼馬去。",
            "左右即其私，邀索乃就捕。",
            "三公出死狗，訓導能有素。",
            "今同竊鈇者，見爾皆此趣。"
        ],
        "title": "閔尚衣盜褲",
        "id": "a7897fbe-c004-4d3d-9b7e-d13fd00b5806"
    },
    {
        "author": "梅堯臣",
        "paragraphs": [
            "已哉胡夫人，其壽七十餘。",
            "其子哀母死，一夕髭皓如。",
            "髭白髮亦白，長號守茅廬。",
            "扶棺埋吳雲，來會傾市墟。",
            "誰復向寒月，卧冰求鯉魚。"
        ],
        "title": "胡夫人挽歌",
        "id": "56e32de6-6389-40e2-82b4-a4b7c3eb2e8a"
    },
    {
        "author": "梅堯臣",
        "paragraphs": [
            "金山寺僧作鹹豉，南徐別乘馬不肥。",
            "大梁貴人與年少，紅泥罌盎鳥歸飛。",
            "我今老病寡肉食，廣文先生分遺微。"
        ],
        "title": "裴直講得潤州通判周仲章鹹豉遺一小缾",
        "id": "14934930-a361-4dbe-973c-450684347f45"
    },
    {
        "author": "梅堯臣",
        "paragraphs": [
            "綠橘似甘來太學，大梨如水出咸陽。",
            "莫將多少爲輕重，試擘霜包幾瓣香。"
        ],
        "title": "贈裴直講水梨二顆言太尠答吳柑三顆以爲多走筆呈之",
        "id": "a5ee7d23-24ab-4cc5-8b9a-ff212d1d3aaa"
    },
    {
        "author": "梅堯臣",
        "paragraphs": [
            "長堤凍柳不堪折，窮臘使君單騎行。",
            "蘇合輕裘霜莫犯，銅牙大弩吏先迎。",
            "山旁楚賈連檣泊，水上禹書寒磬清。",
            "試向郡樓東北望，煙波千里月臨城。"
        ],
        "title": "送樂職方知泗州",
        "id": "2314fb1b-728b-4926-9a42-0c69200ba46e"
    },
    {
        "author": "梅堯臣",
        "paragraphs": [
            "海神不朝雪不作，大梁塵土蔽天高。",
            "道傍牛喘復誰問，佛寺吹螺空唱嚎。",
            "相公跪香恬且佚，陛下減膳心焦勞。",
            "因君試墨偶有激，勇辭壯筆揮長刀。",
            "予無奈何亦思飲，飲竭甖甕從餔糟。"
        ],
        "title": "和劉原甫十二月十日試墨",
        "id": "d918e83b-ece1-4b1a-8353-f980ce37dff6"
    },
    {
        "author": "梅堯臣",
        "paragraphs": [
            "三日朔風吹暗沙，蛟龍卷起噴成花。",
            "花飛萬里奪曉月，白石爛堆愁女媧。",
            "大明廣庭踏朝駕，雉尾不掃黏宮靴。",
            "宮中才人承聖顔，捧觴稱壽呼南山。",
            "三公免責百姓喜，斗酒十千誰復慳。"
        ],
        "title": "十二月十三日喜雪",
        "id": "d102b67e-ec71-44d0-979c-4a4405801908"
    },
    {
        "author": "梅堯臣",
        "paragraphs": [
            "西河風俗厚，尚翅古所聞。",
            "子夏有遺廟，干木有遺墳。",
            "太守下車日，當先此二君。",
            "不必汾水上，秋風看雁羣。"
        ],
        "title": "送劉職方知汾州",
        "id": "69729e5e-edc3-4c54-b9c5-f1c54200a830"
    },
    {
        "author": "梅堯臣",
        "paragraphs": [
            "隄上殘風雪，橋邊盛酒樓。",
            "據鞍衰意盡，倚檻艷歌留。",
            "海月開金鑑，河冰卧玉虬。",
            "當年洛陽醉，偏憶董糟丘。"
        ],
        "title": "十三日雪後晚過天漢橋堤上行",
        "id": "9774afd9-1ba5-4992-819b-d9f7942bfcbf"
    },
    {
        "author": "梅堯臣",
        "paragraphs": [
            "驊駒西行四千里，直度經橋百尋水。",
            "石上菖蒲未見花，蒙頂茶牙初似觜。",
            "采時應憶故園春，故園開焙亦思人。",
            "其間杜鵑不中聽，掩耳聊看錦雉馴。",
            "青崖鞭垂瘦蛇尾，仙人掐節隨鱗起。",
            "斫取他年跨馬歸，劍棧秦山多折箠。"
        ],
        "tags": [
            "庐山"
        ],
        "title": "送崔黄臣殿丞之任廬山",
        "id": "48372cbb-8a62-4362-a7c1-036b6a3b51da"
    },
    {
        "author": "梅堯臣",
        "paragraphs": [
            "只見吳牛事水田，只見黄犂負車軛。",
            "今牽大車同一羣，又與騾馿走長陌。",
            "卬頭闊步塵蒙蒙，不似緩耕泥洦洦。",
            "一一夜眠頭向南，越鳥心腸誰辨白。"
        ],
        "title": "十九日出曹門見水牛拽車",
        "id": "a98e7eff-130e-411e-8f4c-60918697be38"
    },
    {
        "author": "梅堯臣",
        "paragraphs": [
            "雪游如梨園，風撼梨花落。",
            "驊騮驤首時，杳杳聞天樂。",
            "樓觀何參差，仙居倚寥廓。",
            "羣朋思飲酒，飲舉北斗杓。",
            "公子邀以歸，躍馬度城郭。",
            "鵠毳拂輕裘，蛟珠亂疎箔。",
            "少年氣若虹，屢起鄱陽謔。",
            "壯語士膽開，狂訶僮指愕。",
            "間或美笑言，又或跪酬酢。",
            "或如猿狙跳，或類虎豹攫。",
            "或廋秦客辭，或縱灌夫惡。",
            "盃盂或遷擲，履舄或攙錯。",
            "稍看雲容披，斜漏日光薄。",
            "馭僕整轡銜，庖人困羹臛。",
            "還家歷南市，燈燭已煜爚。",
            "入門見妻孥，未暇問何若。",
            "劉侯遽相招，登堂羅綽約。",
            "往往奏清歌，時時更大噱。",
            "江翁唱渭城，嘹唳華亭鶴。",
            "半夜蜘蛛喜，微然見無著。",
            "主人倍歡欣，勸客如傾壑。",
            "我時已大醉，盞至不解却。",
            "還思一日喧，靜坐無適莫。",
            "書作異時談，竹林何愧怍。"
        ],
        "title": "二十一日同韓持國陳和叔騏驥院遇雪往李廷老家飲予暮又赴劉原甫招與江鄰幾謝公儀飲",
        "id": "cf5e49d4-647b-49a4-9284-c4b59a6dd9b0"
    },
    {
        "author": "梅堯臣",
        "paragraphs": [
            "太學先生欺綠橘，吳興才士與黄柑。",
            "黄柑似日勝崖蜜，带葉初擎翠竹籃。",
            "還料楚王曾未識，徒將萍實詫江南。"
        ],
        "title": "吳太博遺柑子",
        "id": "4bcb9a4c-820d-4dc0-ab6b-b6d298dbe4f5"
    },
    {
        "author": "梅堯臣",
        "paragraphs": [
            "結宇東園中，種花待春風。",
            "口歌金縷衣，手折枝上紅。",
            "今日映綠髮，他年羞青銅。"
        ],
        "title": "和普公賦東園十題 擷芳亭",
        "id": "86956895-37a4-4c80-a4a9-51ed17037750"
    },
    {
        "author": "梅堯臣",
        "paragraphs": [
            "寂寞外物亂，境清心亦清。",
            "彼皆居深谷，此獨處重城。",
            "夷齊食薇蕨，千古首陽名。"
        ],
        "title": "和普公賦東園十題 清心堂",
        "id": "84518123-e39e-4041-846c-5c9566ea9ecd"
    },
    {
        "author": "梅堯臣",
        "paragraphs": [
            "削出青山根，峭立碧玉圭。",
            "不作湘竹老，不染帝子啼。",
            "不爲盤中蔬，豈與煙茁齊。"
        ],
        "title": "和普公賦東園十題 石筍",
        "id": "18a90d0d-9f8d-4fb9-9dc4-a9c61790e781"
    },
    {
        "author": "梅堯臣",
        "paragraphs": [
            "明月過三五，飛出滄海遲。",
            "佳人望清夜，隔樹光離離。",
            "不須磔蝦蟆，寒魄自有虧。"
        ],
        "title": "和普公賦東園十題 待月亭",
        "id": "29373447-e723-4ba0-b21f-2793e27e93c2"
    },
    {
        "author": "梅堯臣",
        "paragraphs": [
            "空堂絕纖塵，虛靜自生白。",
            "長風吹月東，窗戶如不隔。",
            "漆園茲趣深，赤水珠難索。"
        ],
        "title": "和普公賦東園十題 虛白堂",
        "id": "2a746132-d040-4c1e-8112-fd21f5d194da"
    },
    {
        "author": "梅堯臣",
        "paragraphs": [
            "太山不可歷，石齒齧人足。",
            "聊集怪與奇，蒼蒼都在目。",
            "何須引寒流，平地作溪谷。"
        ],
        "title": "和普公賦東園十題 假山",
        "id": "d6e230d4-341c-4ce1-aa5b-1bd6c59b4a44"
    },
    {
        "author": "梅堯臣",
        "paragraphs": [
            "聖賢有事業，皆在經籍中。",
            "已愛牙作籤，可輕山賜銅。",
            "還來讀詩禮，不用辨魚蟲。"
        ],
        "title": "和普公賦東園十題 書齋",
        "id": "d2b862aa-c2c3-45cd-9678-7cb696327483"
    },
    {
        "author": "梅堯臣",
        "paragraphs": [
            "小池依小山，山晴翠光入。",
            "無容羣蛙鳴，間有孤鶴立。",
            "曾不起波瀾，石郵風自急。"
        ],
        "title": "和普公賦東園十題 小池",
        "id": "3276bbca-dfa5-4e2a-b686-c56b8e5cccd7"
    },
    {
        "author": "梅堯臣",
        "paragraphs": [
            "西南産脩竹，色異東筠綠。",
            "裁簫映檀脣，引枝宜鳳宿。",
            "移從幾千里，不改生幽谷。"
        ],
        "title": "和普公賦東園十題 紫竹",
        "id": "999756fa-1b2e-45bf-9299-d4b2b24a1e34"
    },
    {
        "author": "梅堯臣",
        "paragraphs": [
            "紅蘤勝朱槿，越丹看更大。",
            "臘月冒寒開，楚梅猶不奈。",
            "曾非中土有，流落思江外。"
        ],
        "title": "和普公賦東園十題 山茶",
        "id": "ad2760be-8cee-469d-bcd1-1d45efa9a15e"
    },
    {
        "author": "梅堯臣",
        "paragraphs": [
            "擊鼓人驅鬼，漫天雪送寒。",
            "臘從今日盡，花作舊年看。",
            "著樹多還墮，隨風積更乾。",
            "明朝預王會，畏濕兩梁冠。"
        ],
        "title": "除夜雪",
        "id": "1d395791-770d-4a83-9426-8f518ae148a2"
    },
    {
        "author": "梅堯臣",
        "paragraphs": [
            "千官車馬閶闔來，晝漏始上閶闔開。",
            "峨峨左右升龍進，昨夜雪飛雲作堆。",
            "殿前冠劍魚鱗立，東風入仗旗脚迴。",
            "黄鍾一奏寶扇掩，玳簾卷起香霧排。",
            "鳴梢未盡霹靂響，翠輦已退黄金階。",
            "聖人端冕御法座，大樂旅作聲和諧。",
            "羣公抃蹈丹墀下，尚書奏瑞四夷懷。",
            "乘輿却入更衣閤，通天絳袍陞玉榻。",
            "百拜稱觴萬歲聞，兩廊賜食簪裾匝。",
            "曲傳大定舞綴疎，波旋烟斂飭宮車。",
            "衛官解嚴多士退，日光停午氣象舒。",
            "吳君才筆天下傑，歸來作詩傳石渠。",
            "石渠祕邃無凡愚，石渠酬唱皆嚴徐。",
            "我慙短學復在後，收拾掇棄聊以書。"
        ],
        "title": "和吳沖卿元會",
        "id": "5cd7485e-ae6a-46f4-aeee-8277811554ad"
    },
    {
        "author": "梅堯臣",
        "paragraphs": [
            "頻年無入閤，今日預朝元。",
            "丹陛發金奏，侍臣稱玉罇。",
            "旗旌摇細仗，雲霧啟千門。",
            "却出蒼龍闕，衣冠萬馬屯。"
        ],
        "title": "元日",
        "id": "02e305a7-d8a4-4fc6-80e1-6722693b62ab"
    },
    {
        "author": "梅堯臣",
        "paragraphs": [
            "曾未學黄庭，衰顔已可驚。",
            "詩能如阮籍，評不愧鍾嶸。",
            "玉軫調初美，冰壺想更清。",
            "兔園風雪甚，還聽鴈來聲。"
        ],
        "title": "依韻和仲源暮冬見寄",
        "id": "b30e5107-89cd-40ba-a34c-a3ae7aa405a5"
    },
    {
        "author": "梅堯臣",
        "paragraphs": [
            "常聞河間守，介直天下無。",
            "選才才且殊，鐵網收珊瑚。",
            "珊瑚得亦難，鐵網取亦劬。",
            "况茲戎馬郊，爲貳維多謨。",
            "新春度滹沲，冰上少馳驅。"
        ],
        "title": "送韓子文寺丞通判瀛州",
        "id": "a329937a-ff75-41b9-b028-286cd0a6a555"
    },
    {
        "author": "梅堯臣",
        "paragraphs": [
            "風花不戀枝，脫萼亂翻飛。",
            "自學空中雪，寧同垣上衣。",
            "繞庭回旋久無著，衆鳥爭銜何處歸。"
        ],
        "title": "十七日和原甫風花偶書",
        "id": "0c46e040-8d85-4790-b09a-3143cc733b7f"
    },
    {
        "author": "梅堯臣",
        "paragraphs": [
            "飲食無遠近，所美貴甘𨍥。",
            "南方食蝦蟆，密捕向清畎。",
            "齒咀口且諱，聞語輒忿喘。",
            "此物何醜惡，猶勝螺螄蜆。",
            "西蜀亦取之，水田名穀犬。",
            "彼士不爲慙，吳人休獨愐。",
            "豈須若中州，牛羊烹大臠。"
        ],
        "title": "貽妄怒",
        "id": "a939ed55-ef1b-4441-a6b6-a925d5f237e3"
    },
    {
        "author": "梅堯臣",
        "paragraphs": [
            "章聖皇帝興三宮，三宮鼎峙何崇崇。",
            "天聖七年六月尾，玉清始災壇宇空。",
            "于今二十有五載，上元後夜星軫中。",
            "乃聞會靈五殿火，丹焰徹天明月紅。",
            "千楹萬棟一夕盡，赤煙奔突西南風。",
            "先時二日車駕幸，爲民祈福輸清衷。",
            "大臣驕蹇不從祀，岳靈不歆爲不恭。",
            "若此示變猶影響，宜鑒陛下無惰容。",
            "神非怒乙遂及甲，天意警聖不警凶。",
            "不獨洪水累堯德，堯仁未忍流驩共。"
        ],
        "title": "十六日會靈火",
        "id": "22130ac2-5426-4695-a4d1-523f6d731706"
    },
    {
        "author": "梅堯臣",
        "paragraphs": [
            "鹽池暗湧蚩尤血，紅波爛爛陽烏熱。",
            "岸旁遺老記南風，五月滿畦吹作雪。",
            "白徑嶺上橐駞鳴，太行山中騏驥苶。",
            "古人射利今人同，行商不困何由設。",
            "朱轓太守自東來，先世大夫留故轍。",
            "是非取與應不移，秦人休衒張儀舌。"
        ],
        "title": "送潘司封知解州",
        "id": "bcfe9c39-f7c4-48f4-a1ff-57635054d6aa"
    },
    {
        "author": "梅堯臣",
        "paragraphs": [
            "天地不爭行，日月不爭明。",
            "晝夜自顯晦，冬春自枯榮。",
            "夸父逐日死，共工觸天傾。",
            "二子不量力，空有千古名。",
            "寄語賢與愚，何嘗見長生。",
            "我願會良友，醉顔日常赬。",
            "東海爲酒罇，五湖爲杯羹。",
            "海罄湖且竭，盡倒爲解酲。",
            "苟死不復知，苟生徒牽情。",
            "項籍乘牛車，馳上廣武城。",
            "强梁取秦鹿，慷慨猶爲輕。",
            "歸來卧酒家，豈得慙公卿。",
            "樂亦但如此，舉世任營營。"
        ],
        "title": "飲酒呈鄰幾原甫",
        "id": "3635148c-94ea-4c51-80f1-89d45e57bf48"
    },
    {
        "author": "梅堯臣",
        "paragraphs": [
            "西城橐駞來賀蘭，入貢美玉天可汗。",
            "蕭關夜開月團團，彈箏古峽鳴哀湍。",
            "前將軍，不擐甲，取大官。",
            "今將軍，能撫士，尚盤桓。",
            "河西五郡兵氣完，駿馬躍棧無箭瘢。",
            "我嗟乘劣不受鞍，焉得乞與都人看。"
        ],
        "title": "寄渭州經略王龍圖",
        "id": "d1784d5a-e78f-4d1c-9828-86cca118751d"
    },
    {
        "author": "梅堯臣",
        "paragraphs": [
            "正月東都雪，多於舊臘時。",
            "酒賓臨迥閣，野雀集枯枝。",
            "馬向西城度，花從上苑遲。",
            "劉郎與江叟，相對定爭棋。"
        ],
        "title": "二十一日雪中赴宿懷鄰幾原甫",
        "id": "ce43395d-9e2f-48fb-98c3-2af783f975ba"
    },
    {
        "author": "梅堯臣",
        "paragraphs": [
            "灰宮盜玉秦樓空，南山不老天無窮。",
            "蘚碑剝爛少文字，雨耕拾寶牛蹄中。",
            "其旁築城聚貔虎，黄土岌嶪如削銅。",
            "西州吏人氣吐虹，摧鱗斂角聽相公。",
            "少年別乘勤爾躬，幙府甚盛瓊瑶叢。"
        ],
        "title": "送永興通判薛虞部",
        "id": "1d489479-3bd0-470c-881a-5a4f266c7b1e"
    },
    {
        "author": "梅堯臣",
        "paragraphs": [
            "寒溪翠拖碧玉带，蒼山晴卧蛻骨龍。",
            "水邊苦竹抽肥笋，石上老蕨拳紫茸。",
            "泊船繫纜宿明鏡，昭亭廟古攢瘦松。",
            "陰風雨電潭心起，雲遮北嶺如墨濃。",
            "田秧浸綠白鷺立，內史出喜嘉賓從。",
            "昔時謝公來賽神，蘭肴作椒金作鍾。",
            "聯詩姓何名已失，板蠹粉落蟲鳥蹤。",
            "我鄉復傳召南化，磨鏤黑石君亦逢。"
        ],
        "title": "送宣州簽判馬屯田兼寄知州邵司勳",
        "id": "125320f1-960c-45df-8d05-b9582d586c37"
    },
    {
        "author": "梅堯臣",
        "paragraphs": [
            "截春流，築沙坻。",
            "拽龍舟，過天池。",
            "尾矯矯，角岐岐。",
            "千夫推，萬鱗隨。",
            "驚鴻鵠，沉魚龜。",
            "春三月，輕服時。",
            "薄水殿，習水嬉。",
            "馬特特，來者誰。",
            "魏公子，人不窺。",
            "車轔轔，集其涯。",
            "邯鄲倡，士交馳。",
            "銀缾索酒傾玻瓈，用錢如水贈舞兒。",
            "却入上苑看鬭雞，擊毬彈金無不爲。",
            "適聞天子降玉輦，當門虎脚看大旗。",
            "春風吹花入行幄，紅錦百尺爭蛟螭。",
            "雲蓋迴，綵纜維，明年結客觀未遲。"
        ],
        "title": "觀拽龍舟懷裴宋韓李",
        "id": "83a5f3d8-ff10-4f05-8c96-f09eb99adf7d"
    },
    {
        "author": "梅堯臣",
        "paragraphs": [
            "前日春風初擺條，昨夜雪飛深一尺。",
            "北帝及臘不行令，東皇發煦遭爾厄。",
            "侵時奪氣四時錯，欲問上天何不責。",
            "天高地厚語難通，俛首下土徒叩額。",
            "或言莫信難可聞，鶴鳴至微猶不隔。",
            "休問天，問顔蹠。",
            "休看花，看壟麥。"
        ],
        "title": "二月四日雪",
        "id": "dabe68d1-5631-46fb-96f9-900aebb8576b"
    },
    {
        "author": "梅堯臣",
        "paragraphs": [
            "生平多交友，常恨會遇稀。",
            "每念相笑語，昨是今或非。",
            "重惜向時游，出處苦乖違。",
            "從今儻有酒，莫問梨栗微。",
            "前夕呼我飲，遣奴來扣扉。",
            "暗犯風雪往，醉脫冠服歸。",
            "夜來新霽月，清吐萬里輝。",
            "劉郎戴幅巾，江叟披褐衣。",
            "相過無百步，誰虞竊訶譏。",
            "三家若循環，但知具甘肥。"
        ],
        "title": "答劉原甫",
        "id": "fb35d565-ec4d-4721-af12-e73e6cd2c59f"
    },
    {
        "author": "梅堯臣",
        "paragraphs": [
            "舊居廬嶽寺，新化給孤園。",
            "還享國人供，應無塵事喧。",
            "有來聽喻筏，一悟見吹幡。",
            "不憶爐峯下，臨溪看飲猿。"
        ],
        "title": "聞語十方璉長老",
        "id": "223186a2-17e2-4d7c-b230-625992206d8a"
    },
    {
        "author": "梅堯臣",
        "paragraphs": [
            "二月雪飛雞狗狂，錦衣走馬回大梁。",
            "入奏邕州破蠻賊，絳袍玉座開明堂。",
            "腰佩金魚服金带，榻前拜跪稱聖皇。",
            "一朝嚴氣變和氣，初令漏泄飛四方。",
            "將軍曰青才且武，先斬逗撓兵後强。",
            "從來儒帥空賣舌，未到已愁茆葉黄。",
            "徘徊嶺下自稱疾，詔書切責仍勉當。",
            "因人成功喜受賞，親戚便擬封侯王。",
            "昔日苦病今不病，銅鼓棄擲無鏢鎗。"
        ],
        "title": "十一日垂拱殿起居聞南捷",
        "id": "fcf0946a-e1a5-467b-a3cb-dee3989cb2b3"
    },
    {
        "author": "梅堯臣",
        "paragraphs": [
            "寒令奪春令，六花侵百花。",
            "塘冰膠燕觜，野水澀芹牙。",
            "擁柱輕於絮，吹墀浄若沙。",
            "乳禽饑啄木，誰悞撥琵琶。"
        ],
        "title": "十五日雪三首  其一",
        "id": "c20aa6d0-cbdf-4581-a803-1bca7d9d49cd"
    },
    {
        "author": "梅堯臣",
        "paragraphs": [
            "新雷奮蛇甲，密雪鬭鵝毛。",
            "正欲裁輕縠，重令著弊袍。",
            "沙泉流復凍，煙萼坼還韜。",
            "只待鄰醅熟，微聲聽酒槽。"
        ],
        "title": "十五日雪三首  其二",
        "id": "d91a4f63-8378-4b19-94ae-52b485b65162"
    },
    {
        "author": "梅堯臣",
        "paragraphs": [
            "春風九十日，一半已銷磨。",
            "準擬看花少，依稀詠雪多。",
            "官車猶戴炭，菢鵲不離窠。",
            "向此興都盡，戴家誰復過。"
        ],
        "title": "十五日雪三首  其三",
        "id": "66a55f49-a619-41bf-9a60-36fff0a6e5d1"
    },
    {
        "author": "梅堯臣",
        "paragraphs": [
            "朝聞政府賀捷回，夕賜明月五千枚。",
            "巍巍聖皇德所該，廟略付與何有哉。",
            "况未覆穴翦渠魁，宜先戰士老與孩。",
            "傾肝瀝膽謝不敏，豈可便恃張良才。"
        ],
        "title": "聞密賜",
        "id": "2c1a61d2-85a7-4006-80ba-eed4170047e0"
    },
    {
        "author": "梅堯臣",
        "paragraphs": [
            "捨琴辭苦縣，解劍入函關。",
            "鵲報遠人至，馬衝春雨還。",
            "荒榛郊北囿，葱翠國南山。",
            "歸見蕭何政，條令舊鎬間。"
        ],
        "title": "送衛真宰晏寺丞罷長安",
        "id": "a3c50364-300b-40d9-a46d-c4409b007725"
    },
    {
        "author": "梅堯臣",
        "paragraphs": [
            "泥鰌魚之下，曾不享佳賓。",
            "又嫌太健滑，治洗煩庖人。",
            "煎炙亦苦腥，未嘗輒向脣。",
            "江侯昔南官，家膳無此珍。",
            "昨日邀我餐，下筯勝紫鱗。",
            "乃知至賤品，唯在調甘辛。"
        ],
        "title": "江鄰幾饌鰌",
        "id": "4874221b-d731-4f81-9b42-0df62beb55b2"
    },
    {
        "author": "梅堯臣",
        "paragraphs": [
            "開春溝，畎春泥。",
            "五步掘一塹，當途如壞堤。",
            "車無行轍馬無蹊，遮截門戶雞犬迷。",
            "屈曲措足高復低，芒鞋苔滑雨凄凄。",
            "老翁夜行無子携，眼昏失脚非有擠。",
            "明日尋者爾瘦妻，手提幼女哭嘶嘶。",
            "金吾司街務欲齊，不管人死獸顛啼。"
        ],
        "title": "淘渠",
        "id": "5ef827d2-bb99-4e02-a9c8-9ff64458bfd5"
    },
    {
        "author": "梅堯臣",
        "paragraphs": [
            "麻畦無曲本，蓬質有樛莖。",
            "所託脩仍直，安能縱復橫。",
            "擇鄰聞舊母，益友記諸生。",
            "蕭艾從茲遠，蒿萊不可并。",
            "何嗟蔣詡徑，孰念衛人行。",
            "儻匪緣其地，秋風廣漠驚。"
        ],
        "title": "蓬生麻中",
        "id": "c377b4f0-fbf7-4b5a-bb08-afd7a8913423"
    },
    {
        "author": "梅堯臣",
        "paragraphs": [
            "水中龍，角而足。",
            "海小魚，角矗矗。",
            "不擬龍，乃擬鹿。",
            "譬彼蝸，抗蠒犢。",
            "漬以鹹鹵久且醭，持賣都市參鼎餗。",
            "此人何苦厭豬羊，甘爾臭味不飽腹。"
        ],
        "title": "賣鹿角魚",
        "id": "c716b04c-fb75-4a56-a14c-96da002e53fe"
    },
    {
        "author": "梅堯臣",
        "paragraphs": [
            "丹砂漆盤盛井水，冷浸半坼山櫻花。",
            "始見春色不奈喜，黄昏招飲夜還家。",
            "劉郎居南我居北，陌上泥開天正黑。",
            "風吹蠟燭燒未明，素絲作履惜不得。"
        ],
        "title": "夜與原甫江家步歸",
        "id": "ebd49321-b53e-4ae9-a819-486891d0abaf"
    },
    {
        "author": "梅堯臣",
        "paragraphs": [
            "星弧射狼夜夜張，角弓備寇不可忘。",
            "將軍屯師古關下，不尚武力何由强。",
            "日與官兵來會此，弓須射硬箭射長。",
            "更如羿中九烏斃，獨見杲杲明扶桑。"
        ],
        "title": "高陽關射亭",
        "id": "2a739745-4d1e-4566-a1ee-fdb7584c4212"
    },
    {
        "author": "梅堯臣",
        "paragraphs": [
            "此土只見看杏蕊，大梁亦復賣梅花。",
            "此心還似庾開府，不惜金錢買取誇。"
        ],
        "title": "京師逢賣梅花五首  其一",
        "id": "8ad33d2c-fb6c-4542-a43f-94669c4bd163"
    },
    {
        "author": "梅堯臣",
        "paragraphs": [
            "驛使前時走馬迴，北人初識越人梅。",
            "清香莫把荼䕷比，只欠溪頭月下杯。"
        ],
        "title": "京師逢賣梅花五首  其二",
        "id": "f838f18d-ff03-4a10-884a-61112a9b3226"
    },
    {
        "author": "梅堯臣",
        "paragraphs": [
            "憶在鄱君舊國傍，馬穿脩竹忽聞香。",
            "偶將眼趁蝴蝶去，隔水深深幾樹芳。"
        ],
        "title": "京師逢賣梅花五首  其三",
        "id": "006fcc24-a704-493e-8d5d-0e69cb7c1380"
    },
    {
        "author": "梅堯臣",
        "paragraphs": [
            "曾見竹籬和樹夾，高枝斜引過柴扉。",
            "對門獨木危橋上，少婦髻鬟猶戴歸。"
        ],
        "title": "京師逢賣梅花五首  其四",
        "id": "01f08ecc-cadc-4f57-9a55-2fce8ec87469"
    },
    {
        "author": "梅堯臣",
        "paragraphs": [
            "此去吾鄉二千里，不看素萼兩三年。",
            "移根種子誰辛苦，上苑偷來值幾錢。"
        ],
        "title": "京師逢賣梅花五首  其五",
        "id": "b5f72df7-6a0a-424a-a783-837ebf020731"
    },
    {
        "author": "梅堯臣",
        "paragraphs": [
            "蝴蝶飛時雪鬭輕，滿街撩亂得人驚。",
            "欲尋宋子東城去，馬畏春泥不敢行。"
        ],
        "title": "三月五日欲訪宋中道遇雪而止",
        "id": "19123b1b-1eb6-4b71-a4ed-fb0c17b4eaa6"
    },
    {
        "author": "梅堯臣",
        "paragraphs": [
            "預政公槐亞，談經帝席陳。",
            "儉恭齊國相，清浄漢廷人。",
            "去夢嘗爲蝶，遺文不解麟。",
            "一聞車馬幸，豐賜及孤臣。"
        ],
        "title": "觀文丁右丞挽辭二首  其一",
        "id": "17bf02c6-f487-4937-a951-f324d34d321d"
    },
    {
        "author": "梅堯臣",
        "paragraphs": [
            "春風百花發，露挽九原歸。",
            "白馬悲鳴駐，黄鸝下上飛。",
            "壠邊新柏盛，門外弔人稀。",
            "獨見東牀客，攀車淚濕衣。"
        ],
        "title": "觀文丁右丞挽辭二首  其二",
        "id": "ddfc2935-42f4-4f06-b46d-4d649bc1ae23"
    },
    {
        "author": "梅堯臣",
        "paragraphs": [
            "夷門市裏侯嬴老，公子時能釋禮過。",
            "莫問孟嘗招致客，薛中遺俗尚應多。"
        ],
        "title": "廷老傳沛語戲作",
        "id": "d9d35a1f-9646-44db-8167-f58016033624"
    },
    {
        "author": "梅堯臣",
        "paragraphs": [
            "單車細馬出虎牢，春雲黕黕百舌嚎。",
            "穀雨已近花欲盡，秉燭夜飲朝坐曹。",
            "因君重思昔日歡，醉筆狂掃嵩丘高。",
            "于今零落二十載，縱在各各歎二毛。",
            "試採上陽何首烏，刮切仍致苦竹刀。",
            "俗情相望亦異此，競欲折筍籠含桃。"
        ],
        "title": "送胥平叔寺丞赴洛",
        "id": "81c99f1a-a1df-4c3f-92bd-7afa69dd673a"
    },
    {
        "author": "梅堯臣",
        "paragraphs": [
            "疾湍怒蛟龍，不畏東風逆。",
            "沄沄奔長淮，千里在咫尺。",
            "辭梁始及晨，過宋尚未夕。",
            "南州豈難到，何處淹行迹。"
        ],
        "title": "送婺州通判徐殿丞",
        "id": "cda58bb6-1781-4911-b87a-6b0771f16870"
    },
    {
        "author": "梅堯臣",
        "paragraphs": [
            "清明曉赴韓侯家，自買白杏丁香花。",
            "雀眼塗金銀蔑籠，貯在當筵呼舞娃。",
            "舞娃取捧笑向客，不顧插壞新烏紗。",
            "朝來我舍報生子，賀勸大白浮紅霞。",
            "酒狂有持梧桐板，暴謔一似鄱陽槎。",
            "袒裼擊鼓禰處士，當時偶脫猛虎牙。",
            "褊衷不容又何益，鸚鵡洲上空蒹葭。"
        ],
        "title": "三月十日韓子華招飲歸成",
        "id": "8ed55849-ae2e-4e4e-8f26-1d7192e21f8c"
    },
    {
        "author": "梅堯臣",
        "paragraphs": [
            "花開風雨惡，坐見紛紛落。",
            "明日結子時，又復有脫萼。",
            "莫嗟樹漸老，樹老子亦著。",
            "共愛西枝繁，不數東枝弱。",
            "他年會有春，却看西枝薄。"
        ],
        "title": "送下第親舊",
        "id": "51317ce3-4c49-4cdc-b58d-fcaa1016b471"
    },
    {
        "author": "梅堯臣",
        "paragraphs": [
            "一避吳宮火，千年楚屋春。",
            "翅迎風雨健，聲入戶庭頻。",
            "掠水過長渚，銜蟲落覆塵。",
            "休將漢皇后，故故比輕身。"
        ],
        "title": "燕",
        "id": "c01b212c-4d5e-4653-8f4f-d229af5d6327"
    },
    {
        "author": "梅堯臣",
        "paragraphs": [
            "春雲易成雨，一日幾迴陰。",
            "燕濕飛猶快，花寒色更深。",
            "邀車愁客遠，盤馬畏泥侵。",
            "向晚晴光吐，西窗綠影臨。"
        ],
        "title": "雨",
        "id": "46f45870-eba5-4720-9453-a73a5a616cf0"
    },
    {
        "author": "梅堯臣",
        "paragraphs": [
            "風掃天如鑑，雲開日似萍。",
            "苑花猶带濕，蔬甲已微青。",
            "蝶翅粉應薄，塘漘波更渟。",
            "尋春不惜醉，莫笑髮星星。"
        ],
        "title": "晴",
        "id": "337bcd2d-afb3-40a1-b6e2-7504bc79943f"
    },
    {
        "author": "梅堯臣",
        "paragraphs": [
            "綠蒲作帆一百尺，波浪疾飛輕鳥翮。",
            "瓜步山傍夜泊人，石頭城邊舊遊客。",
            "月如冰輪出海來，江波千里無物隔。",
            "自古有恨洗不盡，于今萬事何由白。",
            "依稀可記鮑家詩，寂寞休尋江令宅。",
            "楊花正飛鮆魚多，良膾舉酒謝河伯。",
            "但令甘肥日飽腹，誰用麒麟刻青石。",
            "去舸已快風亦便，寧同步兵哭車軛。"
        ],
        "title": "送胡公疎之金陵",
        "id": "37b82624-217e-4e0e-aafa-333b7533b3b6"
    },
    {
        "author": "梅堯臣",
        "paragraphs": [
            "攢青歷歷正面山，刺史日坐雲屏間。",
            "楚人竟掘水精璞，漢女買作月珮環。",
            "時惟産寶不重穀，願當化俗無棄菅。",
            "往辭丞相相有言，物景清絕何由攀。"
        ],
        "title": "送裴虞部知信州",
        "id": "e4ab9cdb-c758-4042-8352-850194c8d677"
    },
    {
        "author": "梅堯臣",
        "paragraphs": [
            "崑崙燕子五兩竿，霧露薄水平湖寒。",
            "風帆美滿八百里，夕從岳陽樓上看。",
            "魚跳鷺立月鉤下，星斗爛爛垂欄干。",
            "羽書不到罇俎裏，蠻兵况去荆楚安。",
            "試尋燕公舊賦筆，磨圭刻碧獨可完。"
        ],
        "tags": [
            "岳阳楼"
        ],
        "title": "送李推官之岳州",
        "id": "fae2e2ef-cc06-4e1f-8be2-f8bde441dbe6"
    },
    {
        "author": "梅堯臣",
        "paragraphs": [
            "終南下臨長安城，峻欄高檻黄金嬴。",
            "嵩山亦近洛陽陌，鮮車怒馬一日程。",
            "大梁平廣匝千里，不見雲峯來眼底。",
            "其間自有高趣人，掃室呼工巖壑啟。",
            "初疑巨靈勇擘華，不比將軍能聚米。",
            "暗雨輕煙滿室中，塵事如脂一朝洗。",
            "又將餘力作脩竹，石上數莖風撼玉。",
            "葉斜枝亞寒聲盡，節老根獰生意足。",
            "何須踐苔眠綠陰，然後始爲嵇阮公。",
            "三賢歌詠已見意，舞女不須頻整簪。"
        ],
        "title": "和和之南齋畫壁歌",
        "id": "3ebba787-3d52-4abe-8119-51341cc028cd"
    },
    {
        "author": "梅堯臣",
        "paragraphs": [
            "黄金一丸入雲端，羣貧望逐滿長安。",
            "衆人爲貴嫣不惜，棄擲如泥資彈射。",
            "藏身葉底有能鳴，辜負春風拖兩翮。",
            "不飛上天訴至珍，幾人辛勤揀砂石。"
        ],
        "title": "嫣婦",
        "id": "5587d0ad-73ac-4855-acd9-deac1b187e64"
    },
    {
        "author": "梅堯臣",
        "paragraphs": [
            "來居天王都，常夢苦竹溪。",
            "乃識高僧趣，不爲利物迷。",
            "海燕乘華屋，區區竟銜泥。",
            "安知矯翼鷗，豈類斷尾雞。",
            "性同而質殊，何必莊指齊。"
        ],
        "title": "送端式歸漳州",
        "id": "e0702ce6-4a1f-44bd-8ba0-a42141344c64"
    },
    {
        "author": "梅堯臣",
        "paragraphs": [
            "前年江州飛火龍，樓殿化盡山將鎔。",
            "今聞榱棟復華壯，大閣渠渠出波上。",
            "南徐別乘簡且閑，下馬岸傍呼畫舫。",
            "永日江風不畏人，檝師猱獰欺白浪。",
            "衣上京塵莫厭多，斗擻中流雲在望。"
        ],
        "title": "送黄殿丞通判潤州",
        "id": "e7a1e19d-d2af-4541-8356-8708e80aa478"
    },
    {
        "author": "梅堯臣",
        "paragraphs": [
            "紫絲暈粉綴蘚花，綠羅布葉攢飛霞。",
            "鶑舌未調香萼醉，柔風細吹銅梗斜。",
            "金鞍結束果下馬，低枝不礙無闌遮。",
            "長陵小市見阿姊，濃薰馥郁升鈿車。",
            "莫輕貧賤出閭巷，迎入漢宮人自誇。"
        ],
        "title": "揀花",
        "id": "26901116-7ef3-47dd-836a-414ed4f9ddd7"
    },
    {
        "author": "梅堯臣",
        "paragraphs": [
            "不爲阮步兵，發詠怨朝陽。",
            "不學屈大夫，行吟思搴芳。",
            "其雨豈無時，細佩空自香。",
            "吾道不苟合，我懷固有常。",
            "江南一畝宅，近在句溪旁。",
            "仁宦且如此，夢寐安敢忘。",
            "以子諭言多，重歌木桃章。"
        ],
        "title": "次韻和端式見贈",
        "id": "4fe94ced-e902-40bb-8139-ef535deb3ee8"
    },
    {
        "author": "梅堯臣",
        "paragraphs": [
            "月徑千里大，中有神娥宮。",
            "宮旁種玉桂，柯葉垂瓏瓏。",
            "蝦蟆穴其根，出輒氣墨蒙。",
            "光魄縱復吐，血赤如頑銅。",
            "不知從何時，更使人蹤通。",
            "年年折桂枝，寬少尚易充。",
            "今年拗都盡，禿株立童童。",
            "株禿莫爾攀，墮雲雙手空。",
            "歸來走海上，買鶴問吳翁。"
        ],
        "title": "楊公藴之華亭宰",
        "id": "3ae8c6b9-f253-47a9-964b-8a5211505891"
    },
    {
        "author": "梅堯臣",
        "paragraphs": [
            "畫扇雙酒壺，置前兵吏立。",
            "言將國匠奇，重以風義執。",
            "樹石冰上看，山河月中入。",
            "便持菖蒲飲，不畏青蠅及。"
        ],
        "title": "端午前保之太傅遺水墨扇及酒",
        "id": "0ff2d177-a6cc-4dd9-a79f-b239d1bbd318"
    },
    {
        "author": "梅堯臣",
        "paragraphs": [
            "艑郎唱櫓燕尾下，潁水落日蛇鱗生。",
            "綠蒲被岸漁網舉，黄鳥啄葚繰車鳴。",
            "吏無詬租官正來，不借魴鱮與吏烹。",
            "饋吏人情見里黨，官非喜慢知官清。"
        ],
        "title": "送汝陰宰孫寺丞",
        "id": "cf8044f8-bebe-4bf8-b93f-2cf034d47c94"
    },
    {
        "author": "梅堯臣",
        "paragraphs": [
            "重雲不藏春，深竇常有雪。",
            "曉月號松猿，晴壁挂海霓。",
            "終恍無心人，區區佩環玦。"
        ],
        "title": "和曇穎師四明十題 雪竇山",
        "id": "d73ac1f9-39b0-488a-8087-ed4fb6b595b3"
    },
    {
        "author": "梅堯臣",
        "paragraphs": [
            "老龍戀潭窟，不雨亦不雲。",
            "吐涎出溪滑，吹腥隔林聞。",
            "疾雷驅未去，魚鼈競紛紛。"
        ],
        "title": "和曇穎師四明十題 龍隠潭",
        "id": "19fb2daa-052e-420d-93fb-f48463ec0164"
    },
    {
        "author": "梅堯臣",
        "paragraphs": [
            "山爲驪龍蟠，谷作驪龍顋。",
            "珠樹存其間，誰採明月來。",
            "何須循海隅，笑蚌未成胎。"
        ],
        "title": "和曇穎師四明十題 含珠林",
        "id": "2af3981e-3e96-49ae-877f-4a86a12adbd4"
    },
    {
        "author": "梅堯臣",
        "paragraphs": [
            "既將茅覆簷，復有松爲蓋。",
            "五里入山時，憩此得寒籟。",
            "曾無康樂游，但見雲衲會。"
        ],
        "title": "和曇穎師四明十題 偃蓋亭",
        "id": "3eae44a7-af7f-4952-b449-fbab3c205d92"
    },
    {
        "author": "梅堯臣",
        "paragraphs": [
            "山僧好寂靜，入雲恨不深。",
            "峯間一雨昏，林表孤燈沉。",
            "往來有猿狖，呼嘯自成音。"
        ],
        "title": "和曇穎師四明十題 雲外庵",
        "id": "e555a8ac-8bc2-4a1b-8574-c6fa5913c208"
    },
    {
        "author": "梅堯臣",
        "paragraphs": [
            "巨石如龍孫，聳聳煙霧裏。",
            "明明落溪口，納納喧灘齒。",
            "何當助齋盂，菌蕃徒爲美。"
        ],
        "title": "和曇穎師四明十題 石筍峯",
        "id": "ffafd3c6-bfe1-4e1e-9b27-f955a8d1cc36"
    },
    {
        "author": "梅堯臣",
        "paragraphs": [
            "心危身亦危，衽席尚顛墜。",
            "如何巖石上，來坐自安意。",
            "能諭死生間，無論寤與寐。"
        ],
        "title": "和曇穎師四明十題 宴坐巖",
        "id": "73586519-d71e-4ed0-9de0-8f5af875953c"
    },
    {
        "author": "梅堯臣",
        "paragraphs": [
            "山頭出飛瀑，落落鳴寒玉。",
            "再落至山腰，三落至山足。",
            "欲引煑春山，僧房架刳竹。"
        ],
        "title": "和曇穎師四明十題 三層瀑",
        "id": "27990fbc-ad7e-4c16-99e6-a7ed56695e2a"
    },
    {
        "author": "梅堯臣",
        "paragraphs": [
            "山無鳳皇飛，洞有仙人跡。",
            "蝙蝠大如鴉，莓苔遍上屐。",
            "自慙無道骨，安問緣雲客。"
        ],
        "title": "和曇穎師四明十題 丹山洞",
        "id": "681a334d-392b-41ac-a017-44478fb91234"
    },
    {
        "author": "梅堯臣",
        "paragraphs": [
            "巖形若狻猊，不能千里走。",
            "豈無鳥獸羣，當假風雷吼。",
            "寄謝棲息人，想像真妄有。"
        ],
        "title": "和曇穎師四明十題 獅子巖",
        "id": "b7e0c8fc-49a3-4310-a57c-5946a9a96620"
    },
    {
        "author": "梅堯臣",
        "paragraphs": [
            "山林與城闕，事物不相對。",
            "唯聞秉道義，所處無內外。",
            "趨煩而毀靜，此理乃俗輩。",
            "昔有天下賢，喜得名筆會。",
            "買粉塗南牆，松石生屋內。",
            "石怪如舂濤，松偃如起籟。",
            "畫來二十年，數偶未輒愛。",
            "罕親憑按顔，但覩抱犢背。",
            "雖當省闥嚴，晦昧欲何頼。",
            "今逢茂陵人，獨唱亦豪邁。"
        ],
        "title": "依韻和原甫省中松石畫壁",
        "id": "47bf31be-1a1b-4859-a10f-f6b6fe932cde"
    },
    {
        "author": "梅堯臣",
        "paragraphs": [
            "諫議吳王孫，特畫水物具。",
            "至今圖寫名，不減南朝顧。",
            "濃淡一以墨，螯殻自有度。",
            "意將輕蔡謨，殆被蟛蜞誤。"
        ],
        "title": "依韻和原甫廳壁錢諫議畫蟹",
        "id": "528b4be2-a15e-4f5c-9ca0-8f32e1c5cb2d"
    },
    {
        "author": "梅堯臣",
        "paragraphs": [
            "山情水思半軒間，試問來居有底閑。",
            "唯有才高方暇佚，無論歲月自能攀。"
        ],
        "title": "依韻和原甫廳壁許道寧山水云是富彥國作判官時畫",
        "id": "f9e213c9-95ce-4445-ae36-bd33f1d9cd84"
    },
    {
        "author": "梅堯臣",
        "paragraphs": [
            "憶昔游臨汝，于時太守賢。",
            "山尋順風處，城得豢龍遷。",
            "民頸纍纍大，池荷一一圓。",
            "周碑嗟缺矣，少室望嶄然。",
            "羸馬居人後，歸禽落我先。",
            "事還如響答，老去若波旋。",
            "賦分都應定，元功豈得偏。",
            "不須天以問，自可鑒於前。",
            "王粲今方樂，邊韶舊好眠。",
            "漢官聊擲彩，梵學競通禪。",
            "語道滔滔是，論情往往牽。",
            "平生二三友，南睇不勝悁。"
        ],
        "title": "依韻和劉原甫見寄",
        "id": "dbdfedb9-58db-4eb4-a47a-997d13f5270e"
    },
    {
        "author": "梅堯臣",
        "paragraphs": [
            "樹影落東牆，影微人已醉。",
            "休看枝上綠，但對眉間翠。"
        ],
        "title": "醉和范景仁賦子華東軒樹次其韻",
        "id": "24a28da3-beaf-4e02-a82b-485091b1510b"
    },
    {
        "author": "梅堯臣",
        "paragraphs": [
            "君注起居同左史，我爲委吏退延和。",
            "共經南陌東風急，側帽偷看意已多。"
        ],
        "title": "五月十四日與子華自內中歸",
        "id": "86de03d9-afa0-498a-9652-1f899c54e06f"
    },
    {
        "author": "梅堯臣",
        "paragraphs": [
            "越客舟從真定至，夜夜鏡湖生夢寐。",
            "曉度吳江百尺船，洗眼重看會稽翠。",
            "買臣負薪樵徑荒，伯鸞賃舂苔臼棄。",
            "綠橘黄柑带葉收，白粳紫蟹侵霜饋。",
            "食蟹易美粳易飽，綠橘佐酒柑佐醉。",
            "莫論仕宦遠與近，布袍練袍何所利。",
            "君恬不忍乞丐爲，且返故廬聊以遲。"
        ],
        "title": "送傅越石都官歸越州待闕",
        "id": "4a5caffb-bc51-46f2-be57-cd66630fcd48"
    },
    {
        "author": "梅堯臣",
        "paragraphs": [
            "精銅作鼎土不蝕，地下千年蘚花冪。",
            "腹空鳳卵留藻文，足立三刀刃微直。",
            "左耳可執口可斟，其上兩柱何對植。",
            "從誰發掘歸吳侯，來助雅飲歡莫極。",
            "又荷君家主母賢，翠羽胡琴令奏側。",
            "絲聲不斷玉箏繁，繞樹黄鸝鳴不得。",
            "我雖衰苶爲之醉，玩古樂今人未識。"
        ],
        "title": "吳沖卿出古飲鼎",
        "id": "5a3442a9-83e7-4c25-9b53-85d372bbd624"
    },
    {
        "author": "梅堯臣",
        "paragraphs": [
            "五月秘府始暴書，一日江君來約予。",
            "世間難有古畫筆，可往共觀臨石渠。",
            "我時跨馬冒熱去，開厨發匣鳴鑰魚。",
            "羲獻墨迹十一卷，水玉作軸光疏疏。",
            "最奇小楷樂毅論，永和題尾付官奴。",
            "又看四本絕品畫，戴嵩吳牛望青蕪。",
            "李成寒林樹半枯，黄荃工妙白兔圖。",
            "不知名姓貌人物，二公對弈旁觀俱。",
            "黄金錯鏤爲投壺，粉障復畫一病夫。",
            "後有女子執巾裾，床前紅毯平圍爐。",
            "床上二姝展氍毹，繞床屏風山有無。",
            "畫中見畫三重鋪，此幅巧甚意思殊。",
            "孰真孰假丹青模，世事若此還可吁。"
        ],
        "title": "二十四日江鄰幾邀觀三館書畫錄其所見",
        "id": "1eef4024-1007-44c9-8d07-68fe1d71c4ab"
    },
    {
        "author": "梅堯臣",
        "paragraphs": [
            "奇哉王右軍，下筆若神聖。",
            "長戈與伏弩，無不從號令。",
            "賢豪雖林立，帖斂孰敢競。",
            "師徒氣揚揚，龍虎旗正正。",
            "勝聲塞宇宙，自昔無此盛。",
            "赫赫猶至今，瑣瑣曷云並。",
            "崇崇中秘書，濟濟士游泳。",
            "墨寶收盈厨，來觀遇已橫。",
            "始知前人蹟，鎸多自失勁。",
            "紙素儻未壞，萬古傳莫竟。",
            "一從歸人間，夢寐不能更。",
            "但媿將短才，輒爾接高詠。",
            "何羞趙壹窮，自有鍾嶸評。",
            "嘗聞曹將軍，尚諳賦競病。",
            "我生羣俊末，貧賤亦足慶。",
            "文成終媿君，鉛刀值枯梗。"
        ],
        "title": "依韻吳沖卿祕閣觀逸少墨蹟",
        "id": "1c508d99-4f00-4fe3-bf92-b27e3b083879"
    },
    {
        "author": "梅堯臣",
        "paragraphs": [
            "在昔梁惠王，築臺聚歌吹。",
            "笙簫無復聞，黄土化珠翠。",
            "當時秦兵强，今亦歸厚地。",
            "我與諸賢良，舉酒莫言醉。",
            "曾誰問孟軻，空自有仁義。"
        ],
        "title": "同江鄰幾龔輔之陳和叔登吹臺有感",
        "id": "5f4af5a9-aea0-415f-a81f-c62c4aa1c237"
    },
    {
        "author": "梅堯臣",
        "paragraphs": [
            "牧人垂長髯，驅羊從北道。",
            "老羝壓大羣，毛比長髯好。",
            "暮歸同一欄，朝出不擇草。",
            "既肥當用烹，從羝羝獨保。",
            "狡誘以全軀，角尾徒爲老。"
        ],
        "title": "逢羊",
        "id": "9176fd98-d31e-489b-90bc-4609a2549cc9"
    },
    {
        "author": "梅堯臣",
        "paragraphs": [
            "朝車走轔轔，暮車走𨌠𨌠。",
            "黄埃蔽車輪，赤日爍車屋。",
            "靡論遠與近，安問疎與熟。",
            "賢愚各有求，往返相磨轂。",
            "我馬不出門，我蹟亦以跼。",
            "心慕中樂賢，道義聞且宿。",
            "其言清而新，其貌古不俗。",
            "書可到二王，辯可折五鹿。",
            "往見未爲勞，定交然後篤。",
            "惠詩何勁敏，對敵射銅鏃。",
            "穿楊有舊手，驚雀無全目。",
            "强酬非所當，宜將弓矢速。"
        ],
        "title": "依韻和張中樂寺丞見贈",
        "id": "bffd1f4f-257c-40a6-8043-9020242df07c"
    },
    {
        "author": "梅堯臣",
        "paragraphs": [
            "每愛孔北海，罇中常不空。",
            "今無酒與客，唯有月兼風。",
            "遠色曾何隔，微凉亦已同。",
            "更期三五夕，靜坐接談叢。"
        ],
        "title": "依韻和原甫對月見邀不至",
        "id": "05bd2983-e75f-41d8-aabe-01930853f543"
    },
    {
        "author": "梅堯臣",
        "paragraphs": [
            "月下馬蹄休擾擾，夜凉蟲響競囂囂。",
            "一杯獨飲愁何有，孤榻無人膝自摇。",
            "北斗柄高天漸轉，小冠簪冷髮微凋。",
            "誰知靜對頹然影，竟夕幽懷豈易聊。"
        ],
        "title": "依韻和原甫月夜獨酌",
        "id": "f0697d68-6d0c-47c0-9260-c9b8fba984cf"
    },
    {
        "author": "梅堯臣",
        "paragraphs": [
            "月落西樓露氣寒，大明將謁望清班。",
            "燭房猶照衣冠上，漏舍欲爲魚鳥間。",
            "入仗采旗開日月，在庭公衮儼雲山。",
            "我慙一似朝宗水，亦得隨流到海還。"
        ],
        "title": "依韻和原甫早赴紫宸朝待旦假寐",
        "id": "d6047036-fb32-4361-af6c-574912e5b953"
    },
    {
        "author": "梅堯臣",
        "paragraphs": [
            "瓦盆貯斗斛，何必問尺尋。",
            "菖蒲未見花，蓮子未見心。",
            "小鮮不足烹，安用芎餌沉。",
            "戶庭雖云窄，江海趣已深。",
            "襲香而玩芳，嘉賓會如林。",
            "寧思千里游，鳴櫓上清涔。"
        ],
        "title": "依韻和原甫新置盆池種蓮花菖蒲養小魚數十頭之什",
        "id": "df9f7d30-8f37-42e1-bc32-43c8bd1cfc8e"
    },
    {
        "author": "梅堯臣",
        "paragraphs": [
            "江西采銅山未竭，南越熬波海將結。",
            "主人貪利不畏刑，白日持兵逾盜竊。",
            "銅私鑄器鹽奪商，死共吏爭蛇鬭穴。",
            "姦豪乘勢倚蠻陬，劫掠聚徒成蟻垤。",
            "今雖驅翦嶺下平，尚恐根存更生孽。",
            "因擇健才通便民，付職與權將有設。",
            "秋香亭上共爲賓，却作主人殊少悅。",
            "徂東走北十五年，只有山川看不別。"
        ],
        "title": "送施屯田提點銅場兼相度嶺外鹽入虔吉",
        "id": "0c419625-6a71-4e5e-a328-977157bfc2a9"
    },
    {
        "author": "梅堯臣",
        "paragraphs": [
            "江翁多感槩，飲散來直廬。",
            "題蹤有舊友，連蹇常與渠。",
            "昨歸天祿下，念昔悲有餘。",
            "未久復外補，安能戀清虛。",
            "得請向苕霅，幽懷寄禽魚。",
            "高城浸湖光，面面當紅蕖。",
            "晚乘畫舫游，四坐羅輕裾。",
            "數杯已酩酊，萬事應破除。",
            "不愛趨時近，不恤與世疎。",
            "百歲且過半，冉冉將焉如。",
            "誰慕八十叟，猶在磻溪漁。",
            "嗟哉再宿夕，乃自仲秋初。",
            "清談固隔絕，可見壁上書。"
        ],
        "title": "依韻和江鄰幾癸巳六月十日同刁吳韓楊飲范景仁家晚赴館宿覩吳興太守章伯鎮題壁記辛卯仲秋初吉九月十一日十月二十二日十二月十一日壬辰二月一日館直慨然有感",
        "id": "05b4512d-32bd-4d1e-9da3-aed42b58606b"
    },
    {
        "author": "梅堯臣",
        "paragraphs": [
            "東方有奇士，隠德珠在淵。",
            "川壑爲之媚，草樹爲之妍。",
            "歿來十五載，獨見諸孫賢。",
            "煌煌出仕途，皎皎如淮蠙。",
            "今爲蒙城宰，歸問浙江船。",
            "何時渡楊子，夜入明月邊。",
            "有舄不化鳬，有琴何用絃。",
            "真趣還自得，治民唯力田。"
        ],
        "title": "送林大年寺丞宰蒙城先歸餘杭逋之姪孫",
        "id": "68f43be3-14e4-47bb-bff2-06231988f641"
    },
    {
        "author": "梅堯臣",
        "paragraphs": [
            "侵曉忽飛雨，颯然戶庭凉。",
            "滴堦初聞聲，濯樹暗有香。",
            "吹燭焰閃閃，鳴雞濕昂昂。",
            "稍已便衣冠，喜氣眉宇翔。",
            "安然如涸魚，呴沫久已望。",
            "塵纓自可潔，何必念滄浪。"
        ],
        "title": "依韻和原甫六月八日曉雨",
        "id": "a4f260b9-ee5b-4032-bbf1-2593f34ea1c9"
    },
    {
        "author": "梅堯臣",
        "paragraphs": [
            "匹馬易爲秣，單車長是輕。",
            "秋風來棧道，宿雨度關城。",
            "石上樹林暗，山根江水明。",
            "桐花鳳何似，歸日爲將行。"
        ],
        "title": "送余中舍知漢州德陽",
        "id": "0aa964e4-7c38-4b00-9e96-2713dd32a63b"
    },
    {
        "author": "梅堯臣",
        "paragraphs": [
            "裴侯失嬰兒，心腸如焚煎。",
            "愛玩白玉玦，墜地不復全。",
            "收拾見顔色，瑩澈猶自妍。",
            "鳳皇生九雛，一卵破易捐。",
            "况多令男子，拭淚慰目前。"
        ],
        "title": "勉裴如晦",
        "id": "16dd194a-5e62-46e8-a46e-0b482b864937"
    },
    {
        "author": "梅堯臣",
        "paragraphs": [
            "姚江千里海汐應，山井亦與江潮通。",
            "秋來魚蟹不知數，日日舉案將無窮。",
            "高堂有親甘可養，下舍有弟樂可同。",
            "縣民舊喜諸郎政，芻力莫媿今爲翁。"
        ],
        "title": "送謝寺丞知餘姚",
        "id": "8adfbc5e-dd82-4855-b51b-28f5cd854025"
    },
    {
        "author": "梅堯臣",
        "paragraphs": [
            "我今五十二，常苦離別煎。",
            "屈指數離別，正去一半年。",
            "三君異出處，相見有後先。",
            "蔣最會遇早，羅倍晚於田。",
            "仕宦比我遲，官資居我前。",
            "此亦漫輕量，無限歸荒埏。",
            "所喜笑語同，各驚顔貌遷。",
            "髮有霜華侵，目有蜘蛛懸。",
            "有酒易以醉，有奚徒用妍。",
            "醒來念功名，病螾希蜿蜒。",
            "安得有園廬，寬閒近林泉。",
            "養魚數千頭，種薤三四廛。",
            "餘蔬皆稱此，嘉果植亦然。",
            "既無俗造請，窮冬事高眠。",
            "囷貯白粳稻，酒沽青銅錢。",
            "飯過引數杯，令兒誦嘉篇。",
            "仰首看赤日，區區隨天旋。",
            "朝見出滄海，莫見入虞淵。",
            "畢竟將何窮，磨滅愚與賢。",
            "億億萬萬載，筋骨非玉堅。",
            "桐棺三寸厚，在昔誰免焉。",
            "去去欲及時，嗟嗟無由緣。"
        ],
        "title": "與蔣祕別二十六年田棐二十年羅拯十年始見之",
        "id": "4aa76f8d-8e1e-421c-a3a7-2ee6b96958f8"
    },
    {
        "author": "梅堯臣",
        "paragraphs": [
            "朝辭都城裏，暮止汴堤頭。",
            "滿目非相親，寂默對河流。"
        ],
        "title": "別三十弟彥臣",
        "id": "731fce20-9c06-483a-a079-6343e719a654"
    },
    {
        "author": "梅堯臣",
        "paragraphs": [
            "處山無厭山，林鳥正關關。",
            "月入潭心白，花明谷口閒。",
            "采薪能自至，流水不知還。",
            "聞欲觀滄海，高峯峻亦攀。"
        ],
        "title": "依韻和雪竇山曇穎長老見寄",
        "id": "24c94ccc-1023-4387-90ef-b062c04eb180"
    },
    {
        "author": "梅堯臣",
        "paragraphs": [
            "孤青水上石，片白蒼梧雲。",
            "虞舜不可見，簫韶不可聞。",
            "君爲漢錢官，鑿山取銅鑛。",
            "韶石不生銅，留爲千古景。"
        ],
        "title": "送余中舍監韶州錢監",
        "id": "946a061b-fcdd-4de3-ba54-622145bc6bcf"
    },
    {
        "author": "梅堯臣",
        "paragraphs": [
            "織女無恥羞，年年嫁牽牛。",
            "牽牛苦娶婦，娶婦不解留。",
            "來往一夕光，奕奕河漢秋。",
            "輕傳人世巧，未知何時休。",
            "喜鵲頭無毛，截雲駕車輈。",
            "老鴉少斟酌，死欲同造舟。",
            "明月不到曉，是夜曲如鈎。",
            "天意與物理，注錯將何求。",
            "嘗聞阮家兒，犢鼻竹竿頭。",
            "人生自有分，豈媿曝衣樓。"
        ],
        "title": "七夕詠懷",
        "id": "491d978c-0b77-46ad-9fe7-2f672a586378"
    },
    {
        "author": "梅堯臣",
        "paragraphs": [
            "六月侍臣方賜冰，我賦得之從友朋。",
            "開盤一見水玉璞，置坐百步無青蠅。",
            "熱膚收汗起疹粟，不有消渴同茂陵。",
            "杜子每思赤脚踏，韓老嘗苦如甑烝。",
            "慙無二公才與學，享此足與俗輩矜。"
        ],
        "title": "韓子華遺冰",
        "id": "598c72c3-1fe6-43cb-a9ec-e921abc39363"
    },
    {
        "author": "梅堯臣",
        "paragraphs": [
            "置酒蘭菊間，賓主適所適。",
            "權豪自炎炎，下上走役役。",
            "茲時况休沐，良可會朋戚。",
            "流俗務趨喧，寧思事閑寂。",
            "我輩豈其愚，歡言無吝色。",
            "相與舉盃盂，高歌不知夕。",
            "秋花未黄紫，秋雲多淡白。",
            "但知沉醉歸，莫顧有吏責。",
            "冠紼身外物，儻來安足惜。",
            "吾貧喜從游，幸免挂錢僻。"
        ],
        "title": "依韻和原甫置酒蘭菊間",
        "id": "6e811770-1048-49a1-9354-d83719e04f6d"
    },
    {
        "author": "梅堯臣",
        "paragraphs": [
            "山陽女子大字書，不比常流事梳洗。",
            "親傳筆法中郎孫，妙作蠶頭魯公體。",
            "試寫麻牋滑似苔，墨蛟矯矯秋潭底。"
        ],
        "title": "觀書",
        "id": "28c006fd-610d-4d93-95ed-28f9b30879ae"
    },
    {
        "author": "梅堯臣",
        "paragraphs": [
            "野鉢歸松下，將親聞道師。",
            "風沙不堪寄，霜笴自相宜。"
        ],
        "title": "送仲和師歸雪竇兼簡穎禪師",
        "id": "6b6b9769-41b8-42a4-a2b8-73199c751134"
    },
    {
        "author": "梅堯臣",
        "paragraphs": [
            "來朝十二旒，將出未央殿。",
            "微聞嘉蓮開，獨許侍臣見。",
            "嘉蓮其如何，層樓擁霞片。",
            "玉輦下天泉，日昃不知倦。",
            "恩魚應亦喜，跳沫珠欲濺。",
            "誰憐與衆歸，博士臣疏賤。"
        ],
        "title": "二十二日起居退聞宣三館諸公觀瑞蓮",
        "id": "bca96f72-2853-41f5-b6b7-37b452d5dc0d"
    },
    {
        "author": "梅堯臣",
        "paragraphs": [
            "梧桐葉未老，露滴玉井牀。",
            "秋蟲如里胥，促織何苦忙。",
            "苒苒機上絲，入夜爲鼠傷。",
            "織婦中夕起，投梭重徊徨。",
            "那聞草根聲，膏入然肝腸。",
            "天子固明聖，措意如陶唐。",
            "下民唯力穡，不見田疇荒。",
            "豈知裒斂人，督責務健强。",
            "所以機中女，心鬭日月光。",
            "年年租稅在，聒耳信已常。",
            "哀哉四海人，無不由此戕。",
            "吳侯當廳時，靜坐愛初凉。",
            "方將同佳人，歡樂舉杯觴。",
            "繁鳴雜螇螰，感愴情不皇。",
            "况蒙朝家恩，兄弟登俊良。",
            "意慮宜恤物，以慰衆所望。",
            "今者秋蟲篇，不異七月章。"
        ],
        "title": "依韻吳沖卿秋蟲",
        "id": "96d0c6c8-4cd3-43f9-87ab-746440dd5481"
    },
    {
        "author": "梅堯臣",
        "paragraphs": [
            "素手搴冪䍦，柔纖明春荑。",
            "轉眄動桂葉，陽語啟瓠犀。",
            "阿姊金盛珠，阿妹繅籍圭。",
            "吹香襲行路，豈獨下蔡迷。"
        ],
        "title": "陌上二女",
        "id": "ee1502de-89a1-42f0-ab32-94a76fe02ff8"
    },
    {
        "author": "梅堯臣",
        "paragraphs": [
            "婦人未四十，容貌已改前。",
            "男年踰五十，嗜欲固自偏。",
            "勿以色敵心，色衰心易遷。",
            "勿以愛恃久，愛移久多愆。",
            "明鏡知惡看，何須妬嬋娟。"
        ],
        "title": "無悔",
        "id": "fa0cb8bc-f0ad-4e45-a842-38015b939ef5"
    },
    {
        "author": "梅堯臣",
        "paragraphs": [
            "示化何悲戚，俱焚只衲衣。",
            "已隨原火盡，空見野雲飛。",
            "寫影誰方丈，栽松舊翠微。",
            "當年渡江鉢，弟子獨將歸。"
        ],
        "title": "弔瑞新和尚",
        "id": "9dcbd7c2-1951-4f52-bc45-02d08dfc6055"
    },
    {
        "author": "梅堯臣",
        "paragraphs": [
            "移病新秋厭直廬，自將僮僕治前除。",
            "已栽楚客江邊草，不學嚴陵瀨上魚。",
            "紅穗拂欄何蒨粲，綠叢無水亦蕭疎。",
            "從今有月君須飲，況與朋親共舍居。"
        ],
        "title": "依韻和吳沖卿新葺南齋",
        "id": "6ebee74b-e7e7-4774-9725-19188c416bbe"
    },
    {
        "author": "梅堯臣",
        "paragraphs": [
            "聞君遷新居，應比舊居好。",
            "復此假布囊，家具何草草。",
            "我貧無囊假，來僮笑欲倒。",
            "所笑還往人，生計不足道。",
            "非用僮僕知，雖貧自懷寶。"
        ],
        "title": "江鄰幾遷居",
        "id": "68577984-bfc5-487d-a783-2424a7f03a05"
    },
    {
        "author": "梅堯臣",
        "paragraphs": [
            "朝迴思見子，疲馬不及換。",
            "入門呼僮僕，雞犬屢鳴嚾。",
            "中厨尚青煙，知未畢晨爨。",
            "曾不留我餐，忍餒固已慣。",
            "一接道德言，塵坌洗鄽閈。",
            "復出新錄書，令人再三歎。",
            "史漢抉精深，文字光粲粲。",
            "雖然饑腸鳴，躭讀忽忘肝。",
            "乃慙素所學，掇拾得淺懦。",
            "窮年誦讀人，呷呷類鵝鸛。",
            "較量功實倍，要捷未能半。",
            "麤行與細注，健筆凌東觀。",
            "天馬萬里行，筋骨在蹄腕。",
            "不知始何時，方冊已盈案。",
            "譬如涉大海，只見波漫漫。",
            "嗟哉勤且敏，固合處文翰。",
            "九閽未蹟歷，重雲若蔽扞。",
            "蓬瀛咫尺間，將度石橋斷。",
            "昔爲蛟龍騰，今爲野鼠竄。",
            "我亦失其宜，朝出不暇盥。",
            "碌碌倉廩爲，區區升斗筭。",
            "褊衷誠未堪，欲說慮辭曼。",
            "强希高遠蹤，終作俗嵬喚。",
            "家匱兒女大，裙襦不遮骭。",
            "既窮懶往還，榮悴異菼薍。",
            "老松唯霜知，古布直火浣。",
            "當期心所照，非效目所翫。",
            "蒙評蕪累音，亦發顔背汗。",
            "鉛刀况易缺，徒假以金銲。",
            "他人焉可欺，適足見謾讕。",
            "來章特美好，願鏤青玉段。"
        ],
        "title": "依韻答宋中道",
        "id": "54556cbd-8838-498e-af19-56a36b59850f"
    },
    {
        "author": "梅堯臣",
        "paragraphs": [
            "前時君家飲，不見吹笛姬。",
            "君言彼娉婷，病瘧久屢治。",
            "隔日作寒熱，經時銷膏脂。",
            "醫師尤飲食，冷滑滯在脾。",
            "次聞有鬼物，水火陰以施。",
            "乃因道士逐，實得鬼所爲。",
            "手洒桃枝湯，足學夏禹馳。",
            "呵叱出門牆，勿復顧嘔遺。",
            "今雖病且已，皮骨尚尫羸。",
            "豈暇理舊曲，未能畫蛾眉。",
            "當期重相見，風月臨前墀。"
        ],
        "title": "聞刁景純侍女瘧已",
        "id": "31a3239e-1d4c-4caf-a340-4e7f1c1b71bc"
    },
    {
        "author": "梅堯臣",
        "paragraphs": [
            "古龍水底鳴素秋，江雲不飛江賈愁。",
            "金陵舊族天祿游，家有善笛能娛侯。",
            "憶侯前年罷姑孰，自買蘄州飽霜竹。",
            "腮肥頂瘦裁青玉，鑽鑿商聲五音足。",
            "牛渚磯邊夜泊時，平波不起月中吹。",
            "老魚跳舞龜出泥，雌蛟怨泣雄鼉悲。",
            "新還中都人罕知，交親奏酒隔簾幃。",
            "丹脣一發妙響馳，醉客欲見寧非癡。",
            "昨夜劉郎辭玉巵，主人勤謝當勿疑。",
            "渠今纏瘧尚苦羸，他日海蟾圓未遲。",
            "圓未遲，凉肝脾。",
            "畏肝熱，生腦脂。",
            "生脛脂，不得窺。"
        ],
        "title": "景純以侍兒病期與原甫月圓爲飲",
        "id": "3ad6b427-d276-4369-be36-bff4f9a68d13"
    },
    {
        "author": "梅堯臣",
        "paragraphs": [
            "神武立四極，收兵銷衆豪。",
            "輸糧來萬國，積庾下千艘。",
            "貔虎肥於豢，麒麟老向槽。",
            "中州無殍餓，南土竭脂膏。",
            "黄鼠羣何畏，青鳩啄且嚎。",
            "古梁生菌耳，朽堵出蠐螬。",
            "樹腹懸蛇蛻，絲窠挂鳥毛。",
            "塵埃雖自汨，朱墨亦能操。",
            "直宿愁風雨，經年弊褐袍。",
            "仲尼猶作吏，我輩勿爲勞。"
        ],
        "title": "永濟倉書事",
        "id": "f40a3345-6d87-4125-a867-377bd0098118"
    },
    {
        "author": "梅堯臣",
        "paragraphs": [
            "地厚天青冥，故交榮謝并。",
            "何當一壺酒，以昔相與傾。",
            "君今二千石，未往戀山楹。",
            "山楹夜對月，孤懷豈忘情。",
            "貴者幾何逝，賤者幾何生。",
            "夏簟且安寢，明星上東城。"
        ],
        "title": "依韻和磁守王幾道屯田暑夜懷寄",
        "id": "fa0aec0a-ee2d-4e66-8595-449c1c25d02a"
    },
    {
        "author": "梅堯臣",
        "paragraphs": [
            "海邊巉絕有蒼山，怪怪奇奇物象閑。",
            "百丈素流珠噴薄，千重紅樹火回環。",
            "遠尋僧寺石屏下，時遇野人雲屋間。",
            "今日京華見君說，便思輕舸出東關。"
        ],
        "title": "依韻和孫侔鴈蕩二首  其一",
        "id": "4ac9dc67-54b3-41ce-9eb0-e6a2a9604425"
    },
    {
        "author": "梅堯臣",
        "paragraphs": [
            "鴈蕩高高路莫通，銜蘆秋翼入雲峯。",
            "山頭水闊不見影，巖下沙平時有蹤。",
            "千仞柱天何斂閃，萬工揮筆漫輕濃。",
            "葛巾蠟屐未能著，空羨青蒼重復重。"
        ],
        "title": "依韻和孫侔鴈蕩二首  其二",
        "id": "756d494f-6893-44a5-b413-cebbc6b1b35f"
    },
    {
        "author": "梅堯臣",
        "paragraphs": [
            "日光如鎔金，湧上滄海流。",
            "一朝復一朝，鑄出萬古愁。",
            "大鑪石破碎，世事安得休。",
            "明月只照夜，時時如屈鉤。",
            "常娥與玉兔，擣藥何所瘳。",
            "大患不自治，更被蝦蟆偷。",
            "我思天地間，二物最取尤。",
            "措置尚若此，細故曷用憂。",
            "著書欲傳道，未必如孔丘。",
            "當時及後代，見薄彼耽周。",
            "功名信難立，德行徒自脩。",
            "勞勞於我生，蔕挂同贅疣。",
            "不如聽鄰笛，就其舉盃甌。",
            "笛不煩教養，酒不煩取求。",
            "從今醉至春，從夏醉至秋。",
            "勿禁雞㹠魚，間薦鶉雁鳩。",
            "况多南方物，鹹腥美咽喉。",
            "計較無以過，試共阮籍謀。"
        ],
        "title": "赴刁景純招作將進酒呈同會",
        "id": "93d404d8-eba1-4511-9c97-889f2bfd25df"
    },
    {
        "author": "梅堯臣",
        "paragraphs": [
            "蕭公當貴日，小吏引輕軒。",
            "四德有遺美，六親無異言。",
            "立孤傳世嗣，垂範在閨門。",
            "澮水終歸柎，秋雲逐去魂。"
        ],
        "title": "薛簡肅夫人挽詞四首  其一",
        "id": "19c3eeb3-56d8-4629-97a0-e42605d8c72a"
    },
    {
        "author": "梅堯臣",
        "paragraphs": [
            "嘗聞求子婿，不似怒甘公。",
            "莫以昔人比，皆爲當世雄。",
            "家聲新慶續，國禮舊恩隆。",
            "必與齊姜墓，千秋壠樹同。"
        ],
        "title": "薛簡肅夫人挽詞四首  其二",
        "id": "816bf837-776d-4165-bfe3-5210cfd47a25"
    },
    {
        "author": "梅堯臣",
        "paragraphs": [
            "冠劍將朝去，常知好直言。",
            "戒辭猶可託，先見久應存。",
            "瑩白冰兼玉，清芬蕙與蓀。",
            "堂塗從此閉，何日卜丘原。"
        ],
        "title": "薛簡肅夫人挽詞四首  其三",
        "id": "5e8585ef-8438-4afe-bb9b-c53670b3544a"
    },
    {
        "author": "梅堯臣",
        "paragraphs": [
            "美合周詩播，魂先岱嶽歸。",
            "空堂遷舊榻，素月照靈衣。",
            "珠翠香沉匣，丹青影挂幃。",
            "百年親戚淚，併作露霏霏。"
        ],
        "tags": [
            "泰山"
        ],
        "title": "薛簡肅夫人挽詞四首  其四",
        "id": "b28581b2-df93-4328-8c84-f66b1de9721e"
    },
    {
        "author": "梅堯臣",
        "paragraphs": [
            "淮南木老霜欲飛，順令恐縱諸侯威。",
            "命書纔出邸掾竭，已見衣繡車迎歸。",
            "樂莫我聽筵莫迓，清如蟾蜍夜吐暉。",
            "不須久作平反吏，自合橫經親帝闈。"
        ],
        "title": "送淮南提刑孫學士",
        "id": "12926c58-e1f9-4f0b-bc67-9151220291af"
    },
    {
        "author": "梅堯臣",
        "paragraphs": [
            "慈姥山上瘦龍孫，堪爲笙簫奉玉罇。",
            "使君來教後堂樂，江雲江月能迎門。",
            "門外青山謝家宅，當時池館無復存。",
            "乃知取歡須及早，富貴只是乘華軒。",
            "我踰五十作委吏，塵土汨汨嗟馳奔。",
            "有吹亦如賣餳者，安得鳳凰下崑崙。",
            "君今雖不苦稱意，尚驅文弩彯朱幡。",
            "嚴助昔除二千石，久勞侍從誠爲煩。"
        ],
        "title": "送孫學士知太平州",
        "id": "ca2e9569-9e95-4fda-af41-42e08020c216"
    },
    {
        "author": "梅堯臣",
        "paragraphs": [
            "知子心中光皪皪，不作秋蟫緣簡策。",
            "八月乘風入會稽，鏡湖細浪魚吹白。",
            "新除戚里外諸侯，况喜上賓開右席。",
            "明月樓中吸玉笙，青山影裏森朱戟。",
            "禹穴淵深入地流，秦望峯高插天碧。",
            "朝暮樵溪不見人，往來梅市空餘迹。",
            "墨池科斗作蝦蟆，道士鵝羣誰更易。",
            "摩滅應多著者稀，但游莫用論今昔。"
        ],
        "title": "送楊明叔通判越州",
        "id": "19bc77d6-bfe0-4c7e-a269-c03d726988ad"
    },
    {
        "author": "梅堯臣",
        "paragraphs": [
            "丹砂篆印發題封，雲母屏開照耀中。",
            "漠漠蛟綃吹入紙，翹翹蠆髮卷隨風。",
            "新番自與鴻都異，舊法唯應堊帚同。",
            "丞相報詩何處問，清泠池上雁能通。"
        ],
        "title": "依韻和睢陽杜相公答蔡君謨新體飛草書",
        "id": "bc8e385f-36d5-4811-90b4-d57abf920f8d"
    },
    {
        "author": "梅堯臣",
        "paragraphs": [
            "秦女乘鸞遺翠羽，落在人間與風舞。",
            "風休不歸誰作主，此郎拾取裝金縷。",
            "郎家主婦愛且憐，繫向裙腰同出處。",
            "朝來鄰里偶經過，方朔鄒枚爭欲覩。",
            "主人重客苦留連，急走鈿車令去取。",
            "酒巡未匝掩閤扉，忽已聞歸報鸚鵡。",
            "重勻朱粉臨鏡臺，促息不停催出戶。",
            "正抱琵琶穩繫絛，輥作輕雷攏作雨。",
            "自解彈成啄木聲，豈唯能寫胡人語。",
            "醉眼流波入鬢時，絃慢邀郎緊絃柱。",
            "身柔柱澀郎力微，欲倩傍人頻顧主。",
            "主何磊落風味多，就請上賓無不許。",
            "相疎情遠誰稱渠，畫撥當胸客當去。"
        ],
        "title": "翠羽辭",
        "id": "7ba55978-6f79-4915-978d-845dab1e5915"
    },
    {
        "author": "梅堯臣",
        "paragraphs": [
            "西北有龍淵，東南有天池。",
            "天池鳥名鵬，昔在北溟嬉。",
            "龍能安故淵，變化不可知。",
            "豈效彼運徒，翼如浮雲垂。",
            "荒淫啟朱宮，道德處茅茨。",
            "何爲後世士，常以尼父悲。"
        ],
        "title": "擬詠懷",
        "id": "452b8f8a-4b3a-4168-83d5-f3c19e4e3708"
    },
    {
        "author": "梅堯臣",
        "paragraphs": [
            "秋蠹無完葉，疎叢有瘁莖。",
            "偶來庭樹下，重看露葩榮。",
            "衆自守常理，獨開偏見情。",
            "從今數霜月，結子尚能成。"
        ],
        "title": "八月三日詠原甫庭前林檎花",
        "id": "f546a513-60b1-4053-9a3b-cb859fd9363f"
    },
    {
        "author": "梅堯臣",
        "paragraphs": [
            "張公愛神鍔，佩服近玉麟。",
            "又拭華陰土，光彩一以新。",
            "百里無惡獸，千里無冤人。",
            "今朝欲何之，去去延平津。",
            "應當出匣飛，騰波决秋旻。"
        ],
        "title": "送河陽通判張寺丞從富公辟",
        "id": "114fcdfd-dff4-42a6-a1e2-6df4ac4ed70a"
    },
    {
        "author": "梅堯臣",
        "paragraphs": [
            "王都重兵廩，命使總八方。",
            "淮南舟車衝，三楚籠利長。",
            "惟時有才彥，數計等桑羊。",
            "八月賜詔行，朱斾插大航。",
            "汴湍入秋漲，東鼓下鏜鏜。",
            "今日發大梁，明朝過睢陽。",
            "睢陽授經地，父老認道旁。",
            "同業八十人，或貴或爲郎。",
            "先生歿大官，弟子無荷囊。",
            "乃知詩書傳，要在明三綱。",
            "隋末聞仲淹，來學去佐唐。",
            "唐初稱名臣，鮮及杜與房。",
            "親見慕義人，專門起輝光。",
            "我聞房杜流，已顯惟王張。",
            "雲漢幾萬里，星宇爭耀芒。",
            "歸來立螭頭，莫愛魚稻鄉。"
        ],
        "title": "送淮南轉運李學士君錫",
        "id": "5c8cf646-bd0b-4fa8-89a1-ae37c48c0ce6"
    },
    {
        "author": "梅堯臣",
        "paragraphs": [
            "君將會稽去，舊蹟可以嬉。",
            "予因狀其美，贈子臨路岐。",
            "子不以爲樂，但願有以規。",
            "噫吾豈無說，畏子未及裨。",
            "既求不語子，吾曷忍子欺。",
            "前年子渡淮，夜泊洪澤湄。",
            "有鬼稱使者，來告風波期。",
            "子時再拜謝，乃被鄰船嗤。",
            "逡巡鬼復至，復附船家兒。",
            "怒彼慢嗤士，明當使驚危。",
            "船兒傍舷迴，走若一足夔。",
            "翌日各解舟，出浦風動旗。",
            "子獨乘安流，彼受橫浪吹。",
            "此事非子傳，焉得他人知。",
            "昨逢令弟藴，備述果不疑。",
            "越俗素重鬼，慎勿啟其私。",
            "子口有仁義，子腹有書詩。",
            "子嘗談王道，怪語固未宜。",
            "近聞蘇才翁，問子辟者誰。",
            "得非外戚侯，子怒已豎眉。",
            "今我儻得罪，甘與蘇同之。"
        ],
        "title": "重送楊明叔",
        "id": "8801a796-1f64-4cf2-ae3f-bd7cc9f7291b"
    },
    {
        "author": "梅堯臣",
        "paragraphs": [
            "社燕已歸盡，秋鶑猶繞林。",
            "久爲梁國客，不起灞陵心。",
            "徒步赴朋館，遠遊無橐金。",
            "江君丈人意，莫入楚鄉深。"
        ],
        "title": "送董傳秀才之汝陰",
        "id": "341f9714-3a43-40ef-b0d6-e881b678b1c1"
    },
    {
        "author": "梅堯臣",
        "paragraphs": [
            "舊居苕溪上，久客咸陽東。",
            "歸來得虎符，馳馬向巴中。",
            "歌將聽巴人，舞欲教渝童。",
            "况嘗善秦聲，樂彼渝人風。",
            "忠州白使君，竹枝辭頗工。",
            "行當繼其美，貢葛勿怱怱。"
        ],
        "title": "送張子野屯田知渝州",
        "id": "c8e55b42-4995-45c4-a270-18ebad3bca09"
    },
    {
        "author": "梅堯臣",
        "paragraphs": [
            "家近古臨邛，聞多木蘭樹。",
            "其人襲芳馨，乃有相如賦。",
            "成名三十年，始見列鴛鷺。",
            "出爲資陽長，秋鬢已點素。",
            "天子愛黔黎，歸與蜀民諭。",
            "當時同洛陽，過半作丘墓。",
            "屈指今所存，無如君最故。",
            "唯酒可餞行，不飲車空駐。"
        ],
        "title": "送楊子充知資陽縣",
        "id": "41f60332-867b-4925-b66d-e010f90640fb"
    },
    {
        "author": "梅堯臣",
        "paragraphs": [
            "君家世典史，君復續祖爲。",
            "蘭臺未成書，汶陽從已知。",
            "將行我何贈，一誦溪堂詩。",
            "聞彼多蒲魚，可助鼎與巵。",
            "在昔阮嗣宗，初赴東平時。",
            "醉扶乘蹇馿，圖畫猶可披。",
            "今見國門外，徒馭不驅馳。",
            "十里馬一歇，五里車一脂。",
            "不得同雁羣，相送過寒陂。"
        ],
        "title": "送司馬學士君實通判鄆州",
        "id": "919626ad-58eb-4cc1-8a4c-6ef4f9b89bbc"
    },
    {
        "author": "梅堯臣",
        "paragraphs": [
            "韶州使君行，請問韶石名。",
            "傳聞古帝舜，石上奏九成。",
            "鳳皇爲之下，朱鳥不復鳴。",
            "舊祠亡玉琯，四序安得平。",
            "至今南方熱，臘月裘服輕。",
            "事外共廢酒，曲江風物清。"
        ],
        "title": "送陳殿丞知韶州",
        "id": "20ccab5a-c168-4c7b-888a-58c8f3d77a9a"
    },
    {
        "author": "梅堯臣",
        "paragraphs": [
            "從來洞庭好，都在岳陽樓。",
            "明月一千里，寒光三萬秋。",
            "年華有時盡，風物不知休。",
            "太守憐予句，應如沈隠侯。"
        ],
        "tags": [
            "洞庭湖",
            "岳阳楼"
        ],
        "title": "寄岳州孫屯田",
        "id": "7f3934f7-414c-40a8-88bd-8c54d66501c9"
    },
    {
        "author": "梅堯臣",
        "paragraphs": [
            "大愚不量能，品藻輒己出。",
            "朝以軻爲同，暮以丘爲匹。",
            "其人豈鷹雀，鳩鴿化五日。",
            "指鹿危二世，師歆造新室。",
            "雖云詐力尚，終自殞斧鑕。"
        ],
        "title": "大愚",
        "id": "574a7b5a-20ae-424f-b24a-f019f8d91d3b"
    },
    {
        "author": "梅堯臣",
        "paragraphs": [
            "不嗟遷謫遠，所惜去非遲。",
            "國法何嘗重，君恩亦已慈。",
            "飛鴻因雨急，寒葉未霜危。",
            "江上多新釀，青帘亞竹籬。"
        ],
        "title": "送邵不疑謫邵武",
        "id": "d662d73e-bedc-4067-b638-1162cf0d4ecf"
    },
    {
        "author": "梅堯臣",
        "paragraphs": [
            "重別心意衰，輕別心意壯。",
            "行車將漸遥，依依獨長望。",
            "晚風生微寒，脫葉飛汶上。",
            "何當發談笑，把酒半鬰盎。"
        ],
        "title": "送孫應之推官赴鄆州",
        "id": "559403fc-aec8-4bd9-bb31-ad0200bad0f0"
    },
    {
        "author": "梅堯臣",
        "paragraphs": [
            "晝夜風不止，寒樹嚎未休。",
            "人言雨殺風，雨急風未柔。",
            "獨扶慈母喪，淚與河水流。",
            "河水有冬竭，淚泉長在眸。",
            "予生五十二，再解官居憂。",
            "昨者母疾亟，骨肉相聚愁。",
            "橐中無一錢，緩急何可求。",
            "母當臨終時，囑我貧莫羞。",
            "隨宜具棺斂，厚貸壓人頭。",
            "死事定無益，生償且無由。",
            "泣涕聽母言，心腸如剜鉤。",
            "小子雖不令，長養恩曷酬。",
            "旦夕期速平，後事勿預謀。",
            "願母强藥食，更延百千秋。",
            "固云莫望我，我魂已飛遊。",
            "語畢忽奄逝，撫膺呼裂喉。",
            "未能一物備，迷亂將安投。",
            "艱窘見風義，乃有令朋儔。",
            "致賻或錢帛，最力李與劉。",
            "禁省及石渠，奠助日不周。",
            "裴楊乞銘蓋，文篆古復遒。",
            "潭饒兩大艦，朝索暮泛浮。",
            "哀憐荷君子，才德慙未脩。",
            "三日違大梁，兩宿此遲留。",
            "聊書同些挽，試託楚人謳。"
        ],
        "title": "寧陵阻風雨寄都下親舊",
        "id": "35e77653-dd4b-43aa-b367-874412849505"
    },
    {
        "author": "梅堯臣",
        "paragraphs": [
            "前日衣上露，今日衣上霜。",
            "我母魂何之，膏火麋我腸。",
            "隔棺三寸地，如在萬里鄉。",
            "嚎呼不聞聲，飲食空置傍。",
            "昔時憂我寒，縫衣紉線長。",
            "線長必絮厚，要與風霜當。",
            "又每恐我饑，羹臛自調嘗。",
            "此身內外間，莫得頃刻忘。",
            "舉衣不忍著，舉筯不下吭。",
            "一念百感生，欲問天蒼蒼。"
        ],
        "title": "新霜感",
        "id": "85403a95-efad-430b-ba1e-977d9407aaf4"
    },
    {
        "author": "梅堯臣",
        "paragraphs": [
            "侍親數數來浮汴，護櫬迢迢復渡淮。",
            "旨蓄曾無御寒具，細君唯有隠居釵。",
            "月銜遠入魚銜浪，潮退長汀蚌閣崖。",
            "素服華顛色相似，青銅不忍見形骸。"
        ],
        "title": "過淮",
        "id": "0ffcb223-d70a-42fa-9c17-c8b2a9d3d415"
    },
    {
        "author": "梅堯臣",
        "paragraphs": [
            "天下滔滔久厭秦，英雄蛇鼠竄荆榛。",
            "少年豪橫知多少，不及沙頭一婦人。"
        ],
        "title": "淮陰",
        "id": "03cd2f84-ab05-4113-bfce-bdfb14f46691"
    },
    {
        "author": "梅堯臣",
        "paragraphs": [
            "桫欏古樹常占歲，在昔曾看北海碑。",
            "今日四方俱大稔，不知榮悴向何枝。"
        ],
        "title": "桫欏樹",
        "id": "a09647e2-d249-4ad8-8f82-b8f7c90e7ff9"
    },
    {
        "author": "梅堯臣",
        "paragraphs": [
            "霜濃草白兔初肥，蒼鶻調拳獵犬携。",
            "剩付錢刀買庖餗，不須緣徑更求蹄。"
        ],
        "title": "就野人買兔",
        "id": "aff07843-edbf-49af-85ad-423f4287fdcc"
    },
    {
        "author": "梅堯臣",
        "paragraphs": [
            "清淮直上水連天，坐看高帆後復前。",
            "自是乘風有遲速，不由人力愛爭先。"
        ],
        "title": "使風船",
        "id": "fb1299b7-ee59-4d63-84e1-31e672850fab"
    },
    {
        "author": "梅堯臣",
        "paragraphs": [
            "韓信未遇時，忍饑坐垂釣。",
            "歸來淮陰市，又復逢惡少。",
            "使之出胯下，一市皆大笑。",
            "龍蛇忽雲騰，蛭螾豈能料。",
            "亡命乃爲將，出奇還破趙。",
            "用兵不患多，所向孰敢摽。",
            "功名塞天地，翦刈等蒿藋。",
            "於今千百年，水上見孤廟。",
            "鷺銜葭下魚，相呼尚鳴叫。",
            "高皇四海平，有酒不共釂。",
            "古來稱英雄，去就可以照。"
        ],
        "title": "淮陰侯廟",
        "id": "7d4028b0-6ee8-4175-8498-15fe057e6637"
    },
    {
        "author": "梅堯臣",
        "paragraphs": [
            "漢家天下將，廟古像公圭。",
            "百戰自忘楚，一時空王齊。",
            "鄉人奏簫鼓，舟子賽豚雞。",
            "不改寒潮水，朝平暮復低。"
        ],
        "title": "又平律一首",
        "id": "e1980064-41dc-4be8-a5d3-030aab4103d2"
    },
    {
        "author": "梅堯臣",
        "paragraphs": [
            "馬頭攙岸斗，燕尾泊船齊。",
            "風送寒潮急，雲藏晚日低。",
            "逢人多楚語，問客煑吳雞。",
            "難覓枚臯宅，倉葭處處迷。"
        ],
        "title": "入滿浦",
        "id": "852690c1-60c5-46aa-b366-95ab246f6ee2"
    },
    {
        "author": "梅堯臣",
        "paragraphs": [
            "許公運國儲，歲入六百萬。",
            "上莫究所來，下莫有剝怨。",
            "十年無纖乏，功利潛亦建。",
            "昨除侍從官，聊爲磨世鈍。",
            "比於以舌得，此豈愧物論。",
            "較量多少間，未足數劉晏。",
            "大計苟窘費，曷不使預筭。",
            "欲倍即能倍，但勿惑謗訕。",
            "擾民可以奪，食官可以竄。",
            "要付與權衡，一切出果斷。",
            "嗚呼任智力，長短固有限。",
            "制財猶制兵，太甚則生亂。",
            "公譬淮陰侯，多多有益辦。",
            "我今聽其談，夜去爲扼腕。",
            "書之俟采詩，咨訪不可緩。"
        ],
        "title": "許發運待制見過夜話",
        "id": "9b45e6a8-d601-403e-8554-05e9bf298fdc"
    },
    {
        "author": "梅堯臣",
        "paragraphs": [
            "晨登日觀峯，海水黄金鎔。",
            "浴出車輪光，隨天行無蹤。",
            "正視刺我目，攢集如劍鋒。",
            "照曜萬物興，磨滅萬物凶。",
            "草木既無命，必聞石間松。",
            "當時一避雨，安得大夫封。",
            "人而苟不遇，抱簡誦六龍。"
        ],
        "tags": [
            "泰山"
        ],
        "title": "登泰山日觀峯",
        "id": "4d66d0af-beee-465a-9428-c76ad6bde6d1"
    },
    {
        "author": "梅堯臣",
        "paragraphs": [
            "魏武敗忘歸，孤軍處山頂。",
            "雖鄰江上浦，鑿巖山巔井。",
            "豈是欲勞兵，防患在萌穎。",
            "我昔常登臨，徘徊愛晴景。",
            "片雨西北來，風雷變俄頃。",
            "疾行下危磴，屨脫不及整。",
            "霑濡入舟中，幼子喜抱頸。",
            "問我適何之，衣濕不太冷。",
            "昨暮泊其陽，月黑夜正永。",
            "雁從沙際鳴，旅枕自耿耿。",
            "平明夾櫓去，廟樹聳寒嶺。",
            "舉首生白雲，飄摇水中影。"
        ],
        "title": "重過瓜步山",
        "id": "6b2b041c-3d6c-4b27-962d-2d585061d098"
    },
    {
        "author": "梅堯臣",
        "paragraphs": [
            "篙師柂工相整衣，龍女廟中來宰豨。",
            "野祝擊鼓降神語，老鴉銜肉上樹飛。",
            "長江無風平似削，兩櫓夾舸行將歸。",
            "南國山川都不改，傷心慈姥舊時磯。"
        ],
        "tags": [
            "长江"
        ],
        "title": "發長蘆江口",
        "id": "18d8e981-6e3d-4c82-be70-373c8ea88293"
    },
    {
        "author": "梅堯臣",
        "paragraphs": [
            "龍母龍相依，風雲隨所變。",
            "舟人請予往，出廟旗脚轉。",
            "旗指西南歸，飛帆疾流電。",
            "長蘆江口發平明，白鷺洲前已朝膳。",
            "竹根杯珓不欺人，世間然諾空當面。"
        ],
        "title": "龍女祠祈順風",
        "id": "034d0718-6f45-4ec3-8487-d28be299a2e3"
    },
    {
        "author": "梅堯臣",
        "paragraphs": [
            "濺濺溪流散，苒苒石髮開。",
            "一朝辭浣沙，去上姑蘇臺。",
            "歌舞學未穩，越兵俄已來。",
            "門上子胥目，吳人豈不哀。",
            "層宮有麋鹿，朱顔爲土灰。",
            "水邊同時伴，貧賤猶摘梅。",
            "食梅莫厭酸，禍福不我猜。"
        ],
        "title": "西施",
        "id": "260483e9-161c-41a9-a88d-074b814bbaba"
    },
    {
        "author": "梅堯臣",
        "paragraphs": [
            "恃險不能久，六朝今已亡。",
            "山形象龍虎，宮地牧牛羊。",
            "江上鷗無數，城中草自長。",
            "臨流邀月飲，莫挂一毫芒。"
        ],
        "title": "金陵三首  其一",
        "id": "0c5408e9-80b3-4b84-b0aa-88235e1018bb"
    },
    {
        "author": "梅堯臣",
        "paragraphs": [
            "金陵逢曉雪，撩亂逗雲來。",
            "已失烏衣巷，還成白玉臺。",
            "山盤猶隠見，江轉似昭回。",
            "一聽高樓笛，依稀認落梅。"
        ],
        "title": "金陵三首  其二",
        "id": "bc175b3f-0362-43fa-8524-3e6ac22fbf1c"
    },
    {
        "author": "梅堯臣",
        "paragraphs": [
            "每入秦淮口，風波更不憂。",
            "重看後庭樹，還起舊時愁。",
            "故老都無有，遺蹤莫可求。",
            "何人能識意，白鷺在寒洲。"
        ],
        "title": "金陵三首  其三",
        "id": "2d0b7358-9de2-4270-b77c-a36f671aeb94"
    },
    {
        "author": "梅堯臣",
        "paragraphs": [
            "丫頭石雖斷，文字未全訛。",
            "年筭赤烏近，書疑黄象多。",
            "幾時經霹靂，異代見干戈。",
            "更與千秋看，松煤定費摩。"
        ],
        "title": "丫頭石",
        "id": "632a5cd2-b5d8-4d14-9f56-e51f6df9a361"
    },
    {
        "author": "梅堯臣",
        "paragraphs": [
            "蒲葵兩錢扇，漫寫未嫌輕。",
            "老媼持將去，無端色不平。"
        ],
        "title": "漫書",
        "id": "19f5b140-160c-483f-90cf-88f58415a19b"
    },
    {
        "author": "梅堯臣",
        "paragraphs": [
            "盜發廣陵冢，及扉開石樞。",
            "中環走徹道，高闊可通車。",
            "五尺銅鑄人，執兵冠服朱。",
            "壁石刻位號，列侍幽宮隅。",
            "殿將將軍屬，侍郎常侍俱。",
            "啟棺見其尸，鬢斑顔未渝。",
            "白璧十雙藉，雲母一尺鋪。",
            "黄金塞耳鼻，千歲不腐枯。",
            "生爲貴與富，死與人未殊。",
            "後世逢暴禍，雖久將焉如。",
            "堯舜及周孔，豈不固形軀。"
        ],
        "title": "閔冢",
        "id": "1e39fb7e-d1b7-47d9-91c4-e2ec9e85813a"
    },
    {
        "author": "梅堯臣",
        "paragraphs": [
            "泊舟斫枯葭，歊火爇岸傍。",
            "冒嶺雲冥濛，漫江雪飛揚。",
            "拖冰脩網澀，出水朱鬐殭。",
            "曠然起遠懷，風旗轉危檣。",
            "千帆共辭浦，攙錯逆水翔。",
            "落星始前瞻，瞬目已後相。",
            "鮆魚何時來，楊花吹茫茫。",
            "沙草不可辨，雁立知汀長。",
            "山頭化石婦，忽變素質光。",
            "豈復願聞笛，莫逢桓野王。"
        ],
        "title": "雪中發江寧浦至采石",
        "id": "8e45a859-6b3f-4dea-a190-cbe6b60846fd"
    },
    {
        "author": "梅堯臣",
        "paragraphs": [
            "船從山下過，直上見僧軒。",
            "繫纜當磯石，緣崖到寺門。",
            "短籬遮竹瀁，危路踏松根。",
            "却看滄江底，帆歸煙外昏。"
        ],
        "title": "登采石山上廣濟寺",
        "id": "d403945b-dc8e-4717-b56d-59a1daa813dd"
    },
    {
        "author": "梅堯臣",
        "paragraphs": [
            "一日復一日，一朝復一昏。",
            "來新去成故，俯仰變凉溫。",
            "有貴則有賤，未若賤常存。",
            "騂牛慕孤㹠，黄犬悲東門。",
            "禍福相爲基，損益不復言。",
            "吾祖入吳市，應龍非伏轅。"
        ],
        "title": "效阮步兵一日復一日  其一",
        "id": "e78670bc-c973-42ff-a68c-80828a3a24e0"
    },
    {
        "author": "梅堯臣",
        "paragraphs": [
            "一日復一日，一晨復一夕。",
            "四序相盛衰，三辰運光魄。",
            "下上有常理，憂患何時易。",
            "先爛泣金燃，先焚歎薪積。",
            "但願遠世網，焚爛不能責。",
            "麒麟出非時，未免西狩獲。",
            "鷗鳥浮洪波，心已預海客。"
        ],
        "title": "效阮步兵一日復一日  其二",
        "id": "825bbab0-41de-48f3-8dc6-3d8a5f34baa8"
    },
    {
        "author": "梅堯臣",
        "paragraphs": [
            "東梁如印蠶，西梁如游魚。",
            "二山夾大江，早暮潮吸噓。",
            "解舟辭姑熟，速欲還吾廬。",
            "風逆未可前，泊浦近煙墟。",
            "波中事網罟，乘月多夜挐。",
            "冰灘聚鳴雁，霜葭正疎疎。",
            "是時昴畢中，曠渺天地虛。",
            "靜坐人已眠，我慮久洗如。",
            "自起取美酒，獨酌邀蟾蜍。",
            "蟾蜍射白光，入盞亦躊躕。",
            "醉來不解舞，欲攬常娥袪。",
            "昔對謫仙人，此意復在予。",
            "既醒裂尺素，立作數行書。",
            "寄與青山冢，精靈其有諸。"
        ],
        "title": "阻風宿大信口",
        "id": "62f0ced0-67e5-46dc-9792-41d91bb39b87"
    },
    {
        "author": "梅堯臣",
        "paragraphs": [
            "犬吠知船解，村墟尚閉門。",
            "霜泥黏纜尾，冰水閣潮痕。",
            "撇撇鸊鵜去，纖纖舴艋昏。",
            "梅湖到不遠，寄信向田園。"
        ],
        "title": "早發大信口",
        "id": "0f78c212-e0bf-4218-980b-9cc36cf1cbe2"
    },
    {
        "author": "梅堯臣",
        "paragraphs": [
            "將歸謝公郡，喜見阮家兒。",
            "但對月和水，那能酒似池。",
            "衰形疑鏡照，葆鬢怯霜吹。",
            "宿雁不堪託，鄉人知未知。"
        ],
        "title": "黄池月中共酌得池字",
        "id": "28bc3f72-b60a-4f14-b33c-fd4685653d86"
    },
    {
        "author": "梅堯臣",
        "paragraphs": [
            "雪中峯午午，潭上樹亭亭。",
            "久作大梁客，貧留小阮醒。",
            "灘愁江舸澀，祠信楚巫靈。",
            "日暮渡頭立，山歌不可聽。"
        ],
        "title": "泊昭亭山下得亭字",
        "id": "8450b774-4969-4cef-83e2-be98e4bda1bd"
    },
    {
        "author": "梅堯臣",
        "paragraphs": [
            "我祖南昌尉，時危棄去仙。",
            "劉郎從宦日，天子治平年。",
            "燥茗山中火，熬波海上煙。",
            "吳民不爲盜，唯此撓君權。"
        ],
        "title": "送鹽官劉少府古賢",
        "id": "4fa5af71-4d31-4e50-88e2-746d05496c68"
    },
    {
        "author": "梅堯臣",
        "paragraphs": [
            "杜詩嘗說少陵豪，祖德兼誇翰墨高。",
            "蘇李爲奴令侍席，鍾王北面使持毫。",
            "郊麟作瑞唯逢趾，天馬能行不辨毛。",
            "一誦東山零雨句，無心更學楚離騷。"
        ],
        "title": "太師杜相公篇章真草過人遠甚而特奬後進流於詠言輒依韻和",
        "id": "267c05e7-f61f-4b6e-ac0f-2014ece8afc5"
    },
    {
        "author": "梅堯臣",
        "paragraphs": [
            "賽雨何從事，高情苦愛山。",
            "謝公聯句後，惠遠過溪間。",
            "笑處巖相答，歸時酒在顔。",
            "端憂守窮巷，無力共躋攀。"
        ],
        "title": "依韻和簽判都官昭亭謝雨迴廣教見懷",
        "id": "e49b7853-bf2f-409e-ab69-27f7af5fd601"
    },
    {
        "author": "梅堯臣",
        "paragraphs": [
            "桃花已滿秦人洞，杏樹猶存董奉祠。",
            "莫怪寒梅獨多葉，只緣樂府有新詩。"
        ],
        "title": "依韻和吳正仲屯田重臺梅花詩",
        "id": "1f543c8a-3852-406e-bf5b-f6bd70e05bc9"
    },
    {
        "author": "梅堯臣",
        "paragraphs": [
            "楚梅何多葉，縹蔕攢瓊瑰。",
            "常惜歲景盡，每先春風開。",
            "龍沙雪爲友，青女霜作媒。",
            "託根邇廟堂，結子助鼎鼒。",
            "吳侯本吳人，筆力高崔嵬。",
            "但詠同姓木，予非梁棟材。"
        ],
        "title": "讀吳正仲重臺梅花詩",
        "id": "83779494-f231-4b1e-a6ab-4046d9a8896c"
    },
    {
        "author": "梅堯臣",
        "paragraphs": [
            "芳梅何蒨蒨，素葉吐層層。",
            "近臘寒猶勁，先春氣已承。",
            "冷香傳去遠，靜豔密還增。",
            "有意常欺雪，無功合鏤冰。",
            "早煙籠玉暖，凍雨浴脂凝。",
            "漢女新粧薄，燕姬瘦骨稜。",
            "壓枝唯恐折，簇萼似難勝。",
            "神物終來護，江鄉未解矜。",
            "獨奇心豈欲，寄遠客何曾。",
            "不見黄鸝度，寧防粉蝶凌。",
            "月光臨更好，谿水照偏能。",
            "畫軸開雲霧，宮刀翦綵繒。",
            "都無筆可衒，莫信巧堪憑。",
            "丹杏塵多雜，夭桃俗所稱。",
            "故林嘗渴望，大庾更愁登。",
            "重和陽春曲，聲辭猥媿仍。"
        ],
        "title": "依韻和正仲重臺梅花",
        "id": "7447f770-4f10-4935-a05b-9aa3e2408ff1"
    },
    {
        "author": "梅堯臣",
        "paragraphs": [
            "平生好書詩，一意在抱槧。",
            "既無鈌雲劍，身世遭黮黭。",
            "恥游公相門，甘自守恬淡。",
            "妻孥每寒饑，內愧劇剜憯。",
            "時頼二三友，乞米慰窮慘。",
            "雖然情懷惡，亦未廢誦覽。",
            "如負會稽辱，欲雪效嘗膽。",
            "作文持與人，百不得一頷。",
            "聖猶嗜好殊，獨取菖蒲歜。",
            "我愚希六義，將使鬼神感。",
            "譬彼捕長黥，區區只持窨。",
            "青天挂虹霓，踴跂不可擥。",
            "太華五千仞，妄學巨靈撼。",
            "幸且同蛙黽，近樂在井坎。",
            "蒼髮况種種，存非衛髦髧。",
            "吳侯琅玕姿，而來視亂菼。",
            "鳳皇五色毛，曷羨未翅蝻。",
            "染夏有正采，安用此淺黲。",
            "乃知叔度陂，萬頃見澄澹。",
            "孟軻患爲師，薄劣亦何敢。"
        ],
        "title": "正仲見贈依韻和答",
        "id": "b6120698-6944-498f-81db-058db1a0b9b0"
    },
    {
        "author": "梅堯臣",
        "paragraphs": [
            "玉盤疊捧溪女歸，魚鱗作室待水婓。",
            "竹間山鬼入夜啼，古廟久閉誰啟扉。",
            "屈原憔悴江之圻，芙蓉木蘭託興微。",
            "賈誼未召絳灌擠，香草嘉禾徒菲菲。",
            "曾無半辭助訶譏，國風幸頼相因依。"
        ],
        "title": "正仲往靈濟廟觀重臺梅",
        "id": "a6e5adcd-6cf4-4b05-9761-8dacbeccc994"
    },
    {
        "author": "梅堯臣",
        "paragraphs": [
            "山暖春煙重，林昏古寺藏。",
            "谿流過曉漲，嶺樹見新行。",
            "馬去侵雲蹟，風來襲野芳。",
            "禪衣頻斗藪，蠟屐莫趨蹌。",
            "飛鼠時過擲，饑禽或下頏。",
            "憑欄何所適，望堞正相當。",
            "捧膳溪童絜，銜花鹿女香。",
            "登臨無險絕，不似畏巖牆。"
        ],
        "title": "依韻和昭亭山廣教院文鑑大士喜予往還",
        "id": "c6167cd0-e978-45c5-b63c-06e17bbc0a3e"
    },
    {
        "author": "梅堯臣",
        "paragraphs": [
            "霜露每懷感，江山空復情。",
            "老便林室靜，坐厭巷童聲。",
            "盡日都無語，逢人亦强迎。",
            "浮生過半百，安用此虛名。"
        ],
        "title": "依韻答達觀禪師穎公",
        "id": "b4c10ec0-cb84-44ad-8c6d-661816af364b"
    },
    {
        "author": "梅堯臣",
        "paragraphs": [
            "積水夫差國，閒居魯叟心。",
            "石科雲起潤，城角竹連陰。",
            "燕入池塘晚，花開島嶼深。",
            "應當效疏傅，不惜橐中金。"
        ],
        "title": "題姑蘇邵氏園居",
        "id": "5c42e813-fd0e-4929-a1ab-37478424d99a"
    },
    {
        "author": "梅堯臣",
        "paragraphs": [
            "屈原自著漁父篇，餔糟不及漁父賢。",
            "世無功名多浪死，劉伶阮籍于今傳。",
            "邇來獨酌邀明月，唯有青山李謫仙。",
            "謫仙歿後幾百年，市樓日沽千萬錢。",
            "沉湎豈少當道眠，文字不見空月圓。",
            "吳均之孫何我憐，雙壺貯醅持置前。",
            "豈乏阮李詩與瘨，淺飲强對春風妍。"
        ],
        "title": "嘗正仲所遺撥醅",
        "id": "8e42afe9-e616-42bd-8cde-7175151a29bc"
    },
    {
        "author": "梅堯臣",
        "paragraphs": [
            "上字黄封誰可識，偷傳王氏法應真。",
            "清淮始變醅猶薄，句水新來味更醇。",
            "欲擬比酥酥少色，曾持勸客客何人。",
            "紅梅雖是吾家物，老去無心一醉春。"
        ],
        "title": "依韻和正仲寄酒因戲之",
        "id": "a25b2c7f-8c1d-494b-b762-333f501bda4b"
    },
    {
        "author": "梅堯臣",
        "paragraphs": [
            "春雨𩅨𩅨鳴百舌，林花淡淡洗燕脂。",
            "眼前耳底催人殺，不醉三杯大是癡。"
        ],
        "title": "春雨",
        "id": "ed9575a6-1937-4e4e-bb9e-86a05081f5cb"
    },
    {
        "author": "梅堯臣",
        "paragraphs": [
            "風味正不寢，驟來寒氣增。",
            "簷斜滴野籜，窗缺摇春燈。",
            "孺子睡中語，歸人行未能。",
            "前溪波暗長，定已沒灘稜。"
        ],
        "title": "春夜聞雨",
        "id": "29980e1b-c36f-45b2-adca-c1225905df4f"
    },
    {
        "author": "梅堯臣",
        "paragraphs": [
            "風雪雙羊路，梅花溪上村。",
            "鳥呼知木暖，雲濕覺山昏。",
            "婦子來陂下，囊壺置樹根。",
            "予非陶靖節，老去愛田園。"
        ],
        "title": "早春田行",
        "id": "58f8917b-18f0-4ef9-96e0-afc57b415984"
    },
    {
        "author": "梅堯臣",
        "paragraphs": [
            "時望前湖倚玉梯，雲山橫絕路東西。",
            "只知遠目窮芳草，不見高人在曲隄。",
            "畫榼尋春應醉去，舊朋懷昔欲魂迷。",
            "海邊燕子來無數，願託雙飛寄短題。"
        ],
        "tags": [
            "西湖"
        ],
        "title": "依韻和馬都官春日憶西湖寄陸生",
        "id": "538db647-908c-4d6a-ba9e-f55a097674ae"
    },
    {
        "author": "梅堯臣",
        "paragraphs": [
            "折取東橋柳，青青向故人。",
            "欲知問館處，要識舊溪春。",
            "旋洒銅缾水，休霑野寺塵。",
            "吳門逢隠者，必是漢名臣。"
        ],
        "title": "送志來上人往姑蘇謁元曹",
        "id": "ea0e33c2-7fb5-4265-a297-2b968b675fdf"
    },
    {
        "author": "梅堯臣",
        "paragraphs": [
            "鞏洛園陵啟，函關鹵部聞。",
            "素車迎紫氣，靈襪度青雲。",
            "歌欲傳長恨，人將問少君。",
            "明年賀元日，無復繡衣薰。"
        ],
        "title": "溫成皇后挽詞",
        "id": "741f4751-1acf-4e39-9bcb-9ad62f8c68fc"
    },
    {
        "author": "梅堯臣",
        "paragraphs": [
            "南岡新路平，東嶺新亭成。",
            "嶺上松萬株，嶺下泉一泓。",
            "松未龍鱗老，泉曾虎跡行。",
            "虎去豈不渴，松今豈不生。",
            "泉無百尺繩，安見甘與清。",
            "松無百歲人，安見千丈榮。",
            "道人能喻道，莫使世人驚。",
            "我來開醉眼，不似阮步兵。"
        ],
        "title": "和真上人萬松亭虎窺泉",
        "id": "fb370b36-0907-49d1-aa05-a61c4ed4d293"
    },
    {
        "author": "梅堯臣",
        "paragraphs": [
            "年年杜鵑啼，口滴枝上赤。",
            "今同萇弘血，三歲化爲碧。",
            "因移新冢傍，顔色照松柏。"
        ],
        "title": "種碧映山紅於新墳",
        "id": "a3bb0dcb-9150-455e-a3de-7012479f12c5"
    },
    {
        "author": "梅堯臣",
        "paragraphs": [
            "公愛樂天池上篇，買池十畝皆種蓮。",
            "薄城萬竿竹㛹娟，藤纜繫橋青板船。",
            "折腰大菱不直錢，鵁鶄鸂鶒沙際眠。",
            "水從太湖根底穿，月出洞庭山上圓。",
            "公歸與客相留連，秋風鶴唳春杜鵑。",
            "班鱸斫膾紅縷鮮，紫豉煑蒓香味全。",
            "我思白傅在三川，吳船雖有吳饌偏。",
            "當時九老各華顛，裴令來過吟復聯。",
            "至今怪石存舊鎸，七葉樹蔭黄金田。",
            "羨公有子勝昔賢，高門通車千萬年。"
        ],
        "tags": [
            "太湖",
            "洞庭湖"
        ],
        "title": "邵郎中姑蘇園亭",
        "id": "1b292416-4b5c-40ab-85e7-0241a0cae596"
    },
    {
        "author": "梅堯臣",
        "paragraphs": [
            "春灘尚可涉，不惜濺衣裾。",
            "古寺入深樹，野泉鳴暗渠。",
            "酒盃參茗具，山蕨間盤蔬。",
            "落日還城郭，人方带月鋤。"
        ],
        "title": "與正仲屯田遊廣教寺",
        "id": "7ee5a35e-cfe0-449a-a0b1-deb883555a7d"
    },
    {
        "author": "梅堯臣",
        "paragraphs": [
            "道路傳聞日，驚嗟尚復疑。",
            "疾因勤學得，命不與人期。",
            "賈誼年傷少，相如恨見遲。",
            "向來公輔器，看取李家知。"
        ],
        "title": "哭謝公儀學士",
        "id": "99ada568-b428-4607-9347-aabbe2d480ce"
    },
    {
        "author": "梅堯臣",
        "paragraphs": [
            "楚客連檣泊晚風，吳人江畔醉無窮。",
            "少陵失意詩偏老，子厚因遷筆更雄。",
            "貫口信潮千里至，平沙落日一時紅。",
            "知君兄弟才名大，我愧白頭遼水東。"
        ],
        "title": "依韻和王介甫兄弟舟次蕪江懷寄吳正仲",
        "id": "f46bbf94-5c34-4742-b00e-4f603f6cfe21"
    },
    {
        "author": "梅堯臣",
        "paragraphs": [
            "溪頭三月草菲菲，城畔春游惜醉稀。",
            "莫信杜鵑花上鳥，人歸猶道不如歸。"
        ],
        "title": "依韻和吳季野馬上口占",
        "id": "75790919-1419-484e-af4b-29ffcefe861e"
    },
    {
        "author": "梅堯臣",
        "paragraphs": [
            "已見楊花撲撲飛，鮆魚江上正鮮肥。",
            "早知甘美勝羊酪，錯把蒓羹定是非。"
        ],
        "title": "邵考功遺鮆魚及鮆醤",
        "id": "8fd24fbf-8a4d-4e4f-9373-d32c43eb45a0"
    },
    {
        "author": "梅堯臣",
        "paragraphs": [
            "前欲淮南求海物，緘書未發報還臺。",
            "陸機黄耳何時至，罌品分傳事按杯。"
        ],
        "title": "昨於發運馬御史求海味馬已歸闕吳正仲忽分餉黄魚鱟醤鮆子因成短韻",
        "id": "7e326443-e937-4fee-843f-db6b2247b938"
    },
    {
        "author": "梅堯臣",
        "paragraphs": [
            "折却毛魚一品資，吳郎聲屈向吾詩。",
            "若論鮆子無從著，冤氣衝喉未可知。"
        ],
        "title": "正仲答云鱟醤乃是毛魚耳走筆戲之",
        "id": "ffc92ad6-b0ba-483b-9508-99b95821fde0"
    },
    {
        "author": "梅堯臣",
        "paragraphs": [
            "剝剝禽敲竹，薰薰日照花。",
            "耳中無俗聽，眼底有閑誇。",
            "迸筍過幽草，吹香到別家。",
            "吾懷方自得，切莫問生涯。"
        ],
        "title": "春日東齋",
        "id": "2c0b8ef7-a0c5-4e97-9404-55f94f328a06"
    },
    {
        "author": "梅堯臣",
        "paragraphs": [
            "十片建溪春，乾雲碾作塵。",
            "天王初受貢，楚客已烹新。",
            "漏泄關山吏，悲哀草土臣。",
            "捧之何敢啜，聊跪北堂親。"
        ],
        "title": "吳正仲遺新茶",
        "id": "8d0bb958-e520-4f41-b521-77ce65077e03"
    },
    {
        "author": "梅堯臣",
        "paragraphs": [
            "讀易忘饑倦，東窗盡日開。",
            "庭花昏自斂，野蝶晝還來。",
            "謾數過籬笋，遥窺隔葉梅。",
            "唯愁車馬入，門外起塵埃。"
        ],
        "title": "閑居",
        "id": "946325cb-3f14-4cb9-9e84-e3064ce7a5e8"
    },
    {
        "author": "梅堯臣",
        "paragraphs": [
            "悲憂如路去無程，靖節終朝酒自傾。",
            "苦苦來招爲醉伴，西山不使伯夷清。"
        ],
        "title": "依韻和季野見招",
        "id": "cc12c4c6-dfc8-4720-bb68-c94573ea62c6"
    },
    {
        "author": "梅堯臣",
        "paragraphs": [
            "常愛陶潛遠世緣，阮家仍有竹㛹娟。",
            "夜深風撼蕭蕭響，誰憶北窗人正眠。"
        ],
        "title": "依韻馬都官宿縣齋",
        "id": "4eb1d99f-8700-4b10-9d5e-4f931b1aa11d"
    },
    {
        "author": "梅堯臣",
        "paragraphs": [
            "永日無車馬，閑坊有竹鄰。",
            "雨中烏帽至，門外綠苔新。",
            "不殺雞爲具，堪題鳳向人。",
            "山公識墨在，知我舊來貧。"
        ],
        "title": "吳正仲見訪迴日暮必未晚膳因以解嘲",
        "id": "773af2d0-9fc8-4df1-9272-07659af0905a"
    },
    {
        "author": "梅堯臣",
        "paragraphs": [
            "從來潭上別，先賽故山祠。",
            "却入舟中飲，無令盞盡遲。",
            "須拚一日醉，便作數年期。",
            "落日馬嘶急，岸傍人散時。"
        ],
        "title": "昭亭潭上別弟",
        "id": "44222856-c46c-4c28-9221-5a6cc448a13a"
    },
    {
        "author": "梅堯臣",
        "paragraphs": [
            "宵夢宋子語，晝得宋子書。",
            "書意與夢語，曾不異往初。",
            "昔我遭家難，逢子亦在廬。",
            "我南君大梁，千里非隔疎。",
            "念處天地中，天地猶一車。",
            "日月爲兩轂，星辰隨徐徐。",
            "晝夜轉不已，載之將焉如。",
            "冉冉趨死鄉，萬古曾無餘。",
            "其間乃有夢，覺實夢何虛。",
            "何虛亦何實，及盡皆同墟。",
            "身世既若此，合離休歎諸。"
        ],
        "title": "夢後得宋中道書",
        "id": "d4cc854d-008f-4f99-a5ad-177c15e8e2b4"
    },
    {
        "author": "梅堯臣",
        "paragraphs": [
            "葦箔蠶齊老，桑林葉更生。",
            "楚禽多異響，蜀棧未堪行。",
            "客散岸傍席，馬還溪上城。",
            "過都當有問，爲語欲巖耕。"
        ],
        "title": "送吳季野太博移蜀靈泉先至輦",
        "id": "58a2b2eb-d7d0-4a5f-bdfb-7d135dfeea73"
    },
    {
        "author": "梅堯臣",
        "paragraphs": [
            "朱櫻再食雙盤日，紫禁重頒四月時。",
            "滉朗天開雲霧閣，依稀身在鳳皇池。",
            "味兼羊酪何由敵，豉下蒓羹不足宜。",
            "原廟薦來應已久，黄鶑猶在最深枝。"
        ],
        "title": "至和元年四月二十日夜夢蔡紫微君謨同在閣下食櫻桃蔡云與君及此再食矣夢中感而有賦覺而錄之",
        "id": "d6fc70bf-ad95-40f6-9b07-ca1cd8d02dc6"
    },
    {
        "author": "梅堯臣",
        "paragraphs": [
            "尋常不病眼，青白看人多。",
            "暫見朱成碧，難逢扁與和。",
            "金篦舊說在，訶子古方磨。",
            "我自苦風痹，思君那得過。"
        ],
        "title": "依韻和吳正仲赤目見寄",
        "id": "2960d478-f0b0-432f-8e8e-b6171c158630"
    },
    {
        "author": "梅堯臣",
        "paragraphs": [
            "雨燕去還來，銜蟲爲雛食。",
            "雄雌濕已倦，梁棟冷並息。",
            "緣礎蚍蜉羣，拾餕蜻蜓翼。",
            "穀粟滿京囷，任從黄雀得。"
        ],
        "title": "雨燕",
        "id": "100c463a-f7e3-4d5a-8775-43e50c7345df"
    },
    {
        "author": "梅堯臣",
        "paragraphs": [
            "物久必自化，化之猶騫騰。",
            "當看厠中蛆，去作盤上蠅。",
            "飛聲既混雞，歛迹何疑冰。",
            "寄言漆園吏，已知鵾與鵬。"
        ],
        "title": "夏蟲",
        "id": "21287cfc-169e-41df-ad70-39b232e8aa21"
    },
    {
        "author": "梅堯臣",
        "paragraphs": [
            "秋風白虎嘷，長庚光如刀。",
            "水源縮竅穴，木根潛脂膏。",
            "啄實已細毳，齧枯皆豎毛。",
            "鬼啼竹籬梢，月黑爲朋曹。",
            "小兒莫畏聲，破管偶值遭。",
            "挂掇青紅蕡，拆剖皺刺韜。",
            "熟墜存虛房，瘦歛由失薅。",
            "西吹幾萬里，乃起東海濤。",
            "衡舂困龜魚，白沫丘岳高。",
            "原揚爛屋茅，岸裂樅船篙。",
            "貧門易𦵧藉，遠遊難撐操。",
            "驅雲失巫宮，迸雨入楚壕。",
            "攪空神兵發，穿窟乖龍逃。",
            "唯恐五色石，女媧補不牢。",
            "擺落缺西北，赤子何熬熬。",
            "常娥近天箕，學簸不學溞。",
            "欲使糠粃盡，撼死千歲桃。",
            "王母不敢訴，倚日黄人豪。",
            "自與穆天子，終朝醉酕醄。",
            "後得漢武帝，述以再種勞。",
            "因之來橫汾，作辭心切忉。"
        ],
        "title": "秋風篇",
        "id": "8d7e9b67-a616-4727-be84-eea912ad3e50"
    },
    {
        "author": "梅堯臣",
        "paragraphs": [
            "秋雨一向不解休，連昏接晨終窮秋。",
            "梅生不量仰天問，神官夜夢言語周。",
            "日月是天之兩目，忽然生瞖無藥瘳。",
            "只知淚滴爲赤子，赤子豈悞天公憂。",
            "天公哭𩅨𩅨，洒涕落九州。",
            "地祇不敢安，泥潦已沒頭。",
            "乃因從容詰神官，后稷今在帝所不。",
            "從前后稷知稼穡，曾以筋力親田疇。",
            "曷不告帝且輟泣，九穀正熟容其收。",
            "早時不泣此時泣，憂民欲活反扼喉。",
            "神官發怒髭奮虬，下士小臣安預謀。",
            "恐然驚覺汗交流，樹上已聽呼雌鳩。"
        ],
        "title": "秋雨篇",
        "id": "8894a7a3-02c7-4160-ab76-4a3a47bf4947"
    },
    {
        "author": "梅堯臣",
        "paragraphs": [
            "有朋無明月，秉燭光强致。",
            "有月無樂朋，獨醉顔易醉。",
            "往年過廣陵，公欣來我值。",
            "期玩秋蟾圓，靜掃庭下地。",
            "復邀高陽公，賸作詩準備。",
            "特特乃多違，後池風雨至。",
            "一夜看石屏，怛吟無逸氣。",
            "今宵皓如晝，千里嗟離異。",
            "固知理難并，把酒遥相寄。"
        ],
        "title": "中秋月下懷永叔",
        "id": "a350d111-eec3-4557-9777-fda151546640"
    },
    {
        "author": "梅堯臣",
        "paragraphs": [
            "冕旒高拱元元上，左右無非唯唯臣。",
            "獨以至公持國法，豈將孤直犯龍鱗。",
            "茱萸欲把人留楚，苜蓿方枯馬入秦。",
            "訪古尋碑可銷日，秋風原上足麒麟。"
        ],
        "title": "聞永叔出守同州寄之",
        "id": "20c5ee3a-99b8-4537-8027-b461e59768da"
    },
    {
        "author": "梅堯臣",
        "paragraphs": [
            "誰言天去遠，山上有樓臺。",
            "峯色引谿色，共入茱萸杯。",
            "行當登泰山，雲掃日月開。",
            "栢烏與城烏，兩處休鳴哀。"
        ],
        "tags": [
            "泰山"
        ],
        "title": "九日陪京東馬殿院會疊嶂樓",
        "id": "d35b9576-14e3-467b-932f-1e42c67dbb2c"
    },
    {
        "author": "梅堯臣",
        "paragraphs": [
            "李白死宣城，杜甫死耒陽。",
            "二子以酒敗，千古留文章。",
            "我無文章留，何可事杯觴。",
            "況承先子戒，宜不著口嘗。",
            "昔聞有田竇，以此相滅亡。",
            "禮飲不在多，歡飲不在荒。",
            "二公方逢時，安得入醉鄉。"
        ],
        "title": "酒病自責呈馬施二公",
        "id": "a35c3a98-60e9-4944-b971-79aaf94b8eb4"
    },
    {
        "author": "梅堯臣",
        "paragraphs": [
            "三更醉下陵陽峯，平明溪上去無蹤。",
            "叉牙鐵鎖謾橫絕，濕櫓不驚潭底龍。",
            "斷腸吳姬指如筍，欲剝玉棐將何從。",
            "短翎水鴨飛不遠，那經細雨山重重。",
            "却顧舊埒老病馬，塵沙歷盡空龍鍾。"
        ],
        "title": "宣城馬御史酒闌一夕而西因以寄之御史嘗留老馬與予僕",
        "id": "a7039bc3-8c11-4fdc-af1b-bd6fbb85d2f1"
    },
    {
        "author": "梅堯臣",
        "paragraphs": [
            "西方有鳥鼠，生死同穴居。",
            "物理固不測，孰言飛走殊。",
            "雄雌豈相匹，飲啄豈相須。",
            "一爲枝上鳴，一爲莽下趨。",
            "苟合而異嚮，世道當何如。"
        ],
        "title": "詠懷",
        "id": "74a2a4de-9749-406f-a63a-ce3639056205"
    },
    {
        "author": "梅堯臣",
        "paragraphs": [
            "經月不出戶，堂上多綠苔。",
            "忽有方外客，衣披稻畦來。",
            "來從青山下，手把紈素裁。",
            "筆草數行字，瘦蛇起春雷。",
            "渴墨未散霧，屈角麟欲開。",
            "裝爲兩大軸，置我并瓊瑰。",
            "懶瞋長鬚奴，挂壁不掃埃。",
            "智永與懷素，其名久崔嵬。",
            "師今繼此學，入神在徘徊。",
            "未料輒以我，便比和羹梅。",
            "我心常苦酸，得姓何可能。"
        ],
        "title": "答沖雅上人遺草書并詩",
        "id": "b0509b80-7e2d-4c27-a239-9cdd111a9b73"
    },
    {
        "author": "梅堯臣",
        "paragraphs": [
            "阮生存詠懷，美彼曜朱堂。",
            "一榮不復枯，五色異衆芳。",
            "衆芳發朝露，俄以歛夕陽。",
            "丹莖起瓦礫，又匪媚棟梁。",
            "此稟由至和，君子要有常。"
        ],
        "title": "讀吳季野芝草篇",
        "id": "71e8b099-74e5-43e8-b215-3b3b030630c6"
    },
    {
        "author": "梅堯臣",
        "paragraphs": [
            "贈言必有規，無規固無言。",
            "强言苟無補，何異秋蟲喧。",
            "君行蜀道難，不厭治輕軒。",
            "母歿未歸土，女長未出門。",
            "誰能力爲此，勞苦游牆藩。"
        ],
        "title": "送吳季野",
        "id": "c9883735-7823-4bc9-82e5-260b84784eba"
    },
    {
        "author": "梅堯臣",
        "paragraphs": [
            "昔罷宣城守，將歸尚撫予。",
            "殷勤爲開徑，慘愴遂登車。",
            "告老聞還楚，遺榮喜效疏。",
            "西山忽埋玉，松露助漣如。"
        ],
        "title": "袁大監挽詞三首  其一",
        "id": "d304b1f0-e457-4a1a-ae6b-14eda0722de5"
    },
    {
        "author": "梅堯臣",
        "paragraphs": [
            "西蜀何夫子，濡毫作冢銘。",
            "遼遼傳耳目，炳炳若丹青。",
            "罷市知遺愛，存祠識舊形。",
            "生芻莫能置，江闊底滄溟。"
        ],
        "title": "袁大監挽詞三首  其二",
        "id": "901d6c5c-630f-4987-9bb1-106622cf4606"
    },
    {
        "author": "梅堯臣",
        "paragraphs": [
            "不向斗牛望，已聞風雨哀。",
            "沉埋太阿劍，毀折豫章材。",
            "百鍊飽於鍛，九層誰起臺。",
            "平生嗟泯泯，逝水詎重來。"
        ],
        "title": "袁大監挽詞三首  其三",
        "id": "4064fa81-d609-4376-b597-874c965b1fd6"
    },
    {
        "author": "梅堯臣",
        "paragraphs": [
            "楚女霧露中，籬上摘牽牛。",
            "花蔓相連延，星宿光未收。",
            "采之一何早，日出顔色休。",
            "持置梅鹵間，染薑奉盤羞。",
            "爛如珊瑚枝，惱翁牙齒柔。",
            "齒柔不能食，粱肉坐爲讎。"
        ],
        "title": "籬上牽牛花",
        "id": "b1adb121-7f57-4506-97b2-1920758a3cd4"
    },
    {
        "author": "梅堯臣",
        "paragraphs": [
            "輕舟與客歸，竹下閑棋局。",
            "煮鱟吳味新，篘醪楚釀熟。",
            "風吹山雨來，冷射膚生粟。",
            "醉昏笑語同，不看西齋錄。"
        ],
        "title": "吳正仲同諸賓泛舟歸池上",
        "id": "525f828b-bf60-45fa-98c6-342a84983d70"
    },
    {
        "author": "梅堯臣",
        "paragraphs": [
            "高閣潛心所，圖書曝蠹收。",
            "青山隨宅轉，遠水向門流。",
            "迤邐看無厭，潺湲聽不休。",
            "一聞秦洞說，便欲泛漁舟。"
        ],
        "title": "吳季野話撫州潛心閣",
        "id": "c1589ef2-e412-4b52-a060-b5353d351ece"
    },
    {
        "author": "梅堯臣",
        "paragraphs": [
            "一身頭面間，所用蓋有長。",
            "兩耳主於聰，兩目主於光。",
            "維鼻主於嗅，維舌主於嘗。",
            "以耳辨黑白，以目分宮商。",
            "以鼻識酸鹹，以舌聞嗅香。",
            "各各反爾用，安得無悲傷。",
            "此能而兼彼，自勞由不量。",
            "寄言世上人，欣欣蹈其常。"
        ],
        "title": "詠懷  其一",
        "id": "003ae540-d2cc-42f0-81ab-bdadb2473003"
    },
    {
        "author": "梅堯臣",
        "paragraphs": [
            "東方有野父，禳田一豚蹄。",
            "復操一盂酒，祝穀滿吾棲。",
            "百金請救兵，所欲奢所齎。",
            "彼何滑稽生，仰天獨笑齊。"
        ],
        "title": "詠懷  其二",
        "id": "ba91bb9a-d674-46ab-b639-5813bcbcf3d5"
    },
    {
        "author": "梅堯臣",
        "paragraphs": [
            "自余居田里，未免病與貧。",
            "常把神農書，每以藥物親。",
            "處方猶持法，義比君使臣。",
            "但恨無餘資，豈及療我鄰。",
            "筆頭不中書，聊可備急人。",
            "昨日除吏來，吾邦爲長民。",
            "欲溺復燃灰，敗筆前已陳。"
        ],
        "title": "詠懷  其三",
        "id": "0dc3c568-645a-46bb-ba11-2a60014b34b7"
    },
    {
        "author": "梅堯臣",
        "paragraphs": [
            "風驅暴雨來，雷聲出雲背。",
            "若决千仞溪，追奔下天鎧。",
            "堂堂亞夫軍，吳楚不足碎。",
            "旱氣沃原田，煩蒸洗闤闠。",
            "深料生注射，聚沫猶壅礙。",
            "青葱草樹鮮，斷歿虹霓在。",
            "向晚留霽暉，天容染新黛。"
        ],
        "title": "詠懷  其四",
        "id": "e52e5ac2-e599-4083-93d2-c34ebff46723"
    },
    {
        "author": "梅堯臣",
        "paragraphs": [
            "梁雖千里近，楚隔九江深。",
            "卑濕嗟猶劇，炎蒸老不禁。",
            "高懷雲出沒，寄信鳥浮沉。",
            "君去逢親舊，微吟亦見心。"
        ],
        "title": "送人入都下",
        "id": "62090ff2-8124-4763-a3fa-fc855bcc7e40"
    },
    {
        "author": "梅堯臣",
        "paragraphs": [
            "良驥不必大，騰羈已超邁。",
            "良弓不待寒，調弦自勁快。",
            "宣城古大邑，聽訟易聾聵。",
            "君能抉其塞，宰與民共頼。",
            "自當割雞用，刃必無鈍敗。",
            "嘗聞開元時，令長多賜戒。",
            "戒石今尚存，世異事不背。",
            "以此贈行行，無酒勿我怪。"
        ],
        "title": "送毛祕校罷宣城主簿被薦入補令",
        "id": "94f8c1a8-0a02-44c9-8944-14ec83784262"
    },
    {
        "author": "梅堯臣",
        "paragraphs": [
            "魏帝昧遠圖，於吳求鬭鴨。",
            "乃爲吳人料，重玩志已陿。",
            "江南有嘉樹，脩聳入天插。",
            "葉如欄邊跡，子剝杏中甲。",
            "持之奉漢宮，百果不相壓。",
            "非甘復非酸，淡苦衆所狎。",
            "千里競賫貢，何異貴爭啑。"
        ],
        "title": "鴨脚子",
        "id": "f3eb3e94-4bad-4de5-84ce-877cbbfa541b"
    },
    {
        "author": "梅堯臣",
        "paragraphs": [
            "隔竹已見月，清光度谿來。",
            "移影上素壁，與我相徘徊。",
            "是夜正中秋，天地霧露開。",
            "人疑玉兔出，藥仵不生埃。",
            "嫦娥倚冰輪，豔色若自媒。",
            "他夕豈不好，物意爲之摧。"
        ],
        "title": "八月十五日夜東軒",
        "id": "93b17cc5-4b0f-4eee-8af0-d3a409679129"
    },
    {
        "author": "梅堯臣",
        "paragraphs": [
            "儒者服襃衣，氣志輕王公。",
            "一落該網中，折節長俯躬。",
            "山東多豪士，片言不可窮。",
            "青土饒嘉棗，無以人鈍蒙。",
            "彼知南楚輕，强始必弱終。",
            "矯志合其情，乃是吾徒通。",
            "行當問友生，爲我舉杯空。"
        ],
        "title": "送楊辯青州司理",
        "id": "eee30871-baa4-40ba-b531-c6f089bd4a43"
    },
    {
        "author": "梅堯臣",
        "paragraphs": [
            "松上垂青蔓，蒲根瀉碧泉。",
            "高僧來不見，却返五峯前。"
        ],
        "title": "隠靜山訪懷賢上人不遇",
        "id": "f62a0616-311b-4f4e-9e02-7dbabb8ea064"
    },
    {
        "author": "梅堯臣",
        "paragraphs": [
            "心存名山久，積歲未及遊。",
            "將過值風雨，路不通馬牛。",
            "丁壯四五人，籃轝時更休。",
            "轉谷逢煙火，下隰多田疇。",
            "偃穟黄壓畝，刈麻東盈丘。",
            "始覺山門深，長松如騰虬。",
            "直上百餘尺，蒼髯葉脩脩。",
            "五峯迎人來，冷逼臺殿秋。",
            "石泉出雲中，引入舍下流。",
            "緣源至巖口，巖底魚可鉤。",
            "天昏碧溪去，果熟青猿偷。",
            "草樹不盡識，自起詩人羞。",
            "濺濺澗水淺，苒苒菖蒲稠。",
            "菖蒲花已晚，菖蒲茸尚柔。",
            "靈根采九節，試共野僧求。",
            "逡巡能致之，衰疾無甚憂。",
            "昔聞有釋子，渡江用杯浮。",
            "棲心向茲地，埋骨在林陬。",
            "駁陰漏斜光，徒欲窮巔幽。",
            "夜還南陵郭，幾落猛虎喉。"
        ],
        "title": "游隠靜山",
        "id": "0913b860-6cbb-4d04-a2b0-4eb423763e1c"
    },
    {
        "author": "梅堯臣",
        "paragraphs": [
            "五里十里銷磨盡，千蹄萬蹄來往蹤。",
            "古今不是不經歷，踏破青山重復重。"
        ],
        "title": "路詠",
        "id": "f000a01d-a2d2-431f-91e8-852dbf7848d9"
    },
    {
        "author": "梅堯臣",
        "paragraphs": [
            "我念仲氏疾，走轂不暇膏。",
            "久處田園閒，風日慣犯冒。",
            "暮過春穀溪，亭長或前勞。",
            "乃心在手足，豈得事請造。",
            "邑僚相哀憐，曾未曰簡傲。",
            "朝夕論藥品，況是素所好。",
            "頗能識精麤，固靡窮突奧。",
            "吾親日倚戶，西首只待報。",
            "不知羸苶劇，飲餌須諭導。",
            "既平憂已寬，勝境思一到。",
            "原田經秋霖，步履畏宿潦。",
            "山中趣多幽，松下浄不掃。",
            "言歸尚泥塗，雲綻喜暫曝。",
            "還將奉談笑，近已逢問耗。",
            "入門得寄詩，欲覽整白帽。",
            "酒壺及霜蟹，致釀知談操。",
            "豈同里中俗，唯罪往不告。",
            "醉來夜揮毫，明月爲絕倒。"
        ],
        "title": "次韻和吳正仲以予往南陵見寄兼惠新醖早蟹",
        "id": "c2f7509d-b2aa-4aab-8746-f8c2662c70f6"
    },
    {
        "author": "梅堯臣",
        "paragraphs": [
            "天意漫漫物自供，聞香能至是喧蜂。",
            "野人割蜜不須盡，留與寒脾作御冬。"
        ],
        "title": "書席語送馬御史",
        "id": "8056328c-4065-42cd-aac5-4e3093c79ccd"
    },
    {
        "author": "梅堯臣",
        "paragraphs": [
            "小人貧於資，君子貧於時。",
            "小人富於貨，君子富於辭。",
            "貧雖同寒饑，富不同路岐。",
            "彼富歿則已，此富名不移。",
            "丈夫事百變，未死安可期。",
            "明明趨財利，莫卹前人嗤。",
            "舉家如春蠶，仰食不可遲。",
            "況念宿債窘，何愧賤士爲。",
            "買臣嘗負薪，相如猶滌巵。",
            "君思此二人，信吾言不欺。",
            "邇者有趙壹，窮憤自興詩。",
            "乘驥抱美玉，樂與和未知。",
            "古來鮮逢遇，後世無苦悲。"
        ],
        "title": "送李南玉",
        "id": "d77e9e86-3dd8-47fc-a9cb-c7892a672ced"
    },
    {
        "author": "梅堯臣",
        "paragraphs": [
            "予指老無力，不能苦多書。",
            "書苟過百字，便覺筋攣拘。",
            "京都多豪英，往往處石渠。",
            "作書未可周，寄聲亦已疎。",
            "後園有嘉果，遠贈當鯉魚。",
            "中雖聞尺素，加餐意何如。"
        ],
        "title": "代書寄鴨脚子於都下親友",
        "id": "9476e831-76a9-4cb3-927a-52b93803717d"
    },
    {
        "author": "梅堯臣",
        "paragraphs": [
            "移榻愛晴暉，翛然世慮微。",
            "懸蟲低復上，鬭雀墮還飛。",
            "相趁入寒竹，自收當晚闈。",
            "無人知靜景，苔色照人衣。"
        ],
        "title": "秋日家居",
        "id": "a9b6d984-ae8f-471d-b015-2a26ff89ff38"
    },
    {
        "author": "梅堯臣",
        "paragraphs": [
            "昭亭送客地，來往四十年。",
            "常視松端日，每稽潭上船。",
            "風移虎旗脚，寒入牛童肩。",
            "待訪名山去，相期廬阜前。"
        ],
        "title": "昭亭別施度支",
        "id": "47372548-c0e7-47b8-904b-bfcaaf2997b4"
    },
    {
        "author": "梅堯臣",
        "paragraphs": [
            "潘侯話廬山，落落尤可伏。",
            "初云江上來，遠見雲中瀑。",
            "捨舟到雲外，觀瀑已巖麓。",
            "往往逢平田，攢攢愛深木。",
            "竹門懸徑微，源水陰藤覆。",
            "坐石浸兩骹，炎膚起芒粟。",
            "夕陽穿萬峯，高下相出縮。",
            "尋常杳不分，但被煙嵐畜。",
            "絕頂水底花，開謝向淵腹。",
            "風力豈能加，日氣豈能𣋉。",
            "攬之不可得，滴瀝空在掬。",
            "夜昏投僧居，孤燈望溪曲。",
            "忽聞清磬音，漸近幽林屋。",
            "止侯休多談，已滿我心目。",
            "懷游二十年，夢寐今固熟。",
            "何當借輕舠，一往如飛鶩。"
        ],
        "tags": [
            "庐山"
        ],
        "title": "潘歙州話廬山",
        "id": "881e9a6d-1e5d-4f1d-a48c-2f467bafe288"
    },
    {
        "author": "梅堯臣",
        "paragraphs": [
            "谿霧晝又收，山村夜初晦。",
            "饑禽來往飛，遠樹清紅碎。",
            "原上楚牛童，屋頭吳婦碓。",
            "雞肥酒已熟，野老邀同輩。"
        ],
        "title": "秋日村行",
        "id": "3d7637eb-fe66-4088-8fa2-0b82611c89b4"
    },
    {
        "author": "梅堯臣",
        "paragraphs": [
            "紫緣常爲海錯珍，吳鄉傳入楚鄉新。",
            "罇前已奪蟹螯味，當日蒓羹枉對人。"
        ],
        "title": "吳正仲遺蛤蜊",
        "id": "c1eadd86-5140-4280-9162-6f6835bdc173"
    },
    {
        "author": "梅堯臣",
        "paragraphs": [
            "一見新安守，便若新安江。",
            "洞澈物不隔，演漾心所降。",
            "遠指治所山，已入鄰齋窗。",
            "捧輿登南嶺，策馬懷舊邦。",
            "養親將爲壽，傾甘抱玉缸。",
            "觀軍將勞士，臠肥堆羊腔。",
            "下車談詩書，上世擁旄幢。",
            "勿窺淵游鱗，無吠夜驚尨。",
            "他日聞課第，天下誰能雙。"
        ],
        "title": "送潘歙州",
        "id": "a8397e18-36fa-46ca-9c99-c7cdb242f678"
    },
    {
        "author": "梅堯臣",
        "paragraphs": [
            "染霜胡甘熟，烘日荔枝美。",
            "橘柚未爲精，葡萄安可擬。",
            "郭生始能贊，魏文何謬比。",
            "二果皆世珍，乃遺及賤士。",
            "而復副醇{酉盆}，或乞自諸己。",
            "豈唯享遠味，終得爲直矣。"
        ],
        "title": "馬都官行之惠黄柑荔枝醋壺",
        "id": "b191ef6d-b480-4aea-8247-48d202c6823d"
    },
    {
        "author": "梅堯臣",
        "paragraphs": [
            "昔辨荆州悞，今爲越叟迷。",
            "黄甘與綠橘，正似珷玞圭。"
        ],
        "title": "前以甘子詩酬行之既食乃綠橘也頃年襄陽人遺甘予辨是綠橘今反自笑之",
        "id": "4e2586ac-2a26-450b-ad61-0007990cbc21"
    },
    {
        "author": "梅堯臣",
        "paragraphs": [
            "蒼山自爲門，呀豁異鎸鑱。",
            "路通石壁盡，潦起田穟陷。",
            "傍嶺有結廬，潛潭浄於鑑。",
            "聞之固欲往，久雨濕泥埿。",
            "莫陪太守車，然諾豈誑賺。",
            "遥遥橋上去，望望馬猶站。",
            "畏滑不肯行，非關惜韉䪌。"
        ],
        "title": "新安潘侯將行約游山門寺予以濘淖遂止因爲詩以見懷",
        "id": "106f2ed8-d7b1-4149-a3c0-15fc4dc636b1"
    },
    {
        "author": "梅堯臣",
        "paragraphs": [
            "潘侯擅詩筆，五色神授江。",
            "世家有大勳，佐舜同厖降。",
            "子孫逢太平，少小事書窗。",
            "源流本慷慨，吐論皆經邦。",
            "量猶函牛鼎，吾徒媿罌缸。",
            "開口必典實，省腹唯空腔。",
            "作者過我門，應笑無戟幢。",
            "窮老在弊廬，何異守戶尨。",
            "有心希買交，白璧無一雙。"
        ],
        "title": "依韻自和送詩寄潘歙州",
        "id": "f9d0e776-3254-45b8-b788-837e6818d64d"
    },
    {
        "author": "梅堯臣",
        "paragraphs": [
            "蛟龍養鬐鬛，當在浩浩潯。",
            "虎豹養文采，當在巍巍岑。",
            "我無太山高，我無滄海深。",
            "斗水與堆阜，恐未慰此心。"
        ],
        "title": "避爲師依韻答李獻甫",
        "id": "5a772ebb-d604-4936-8922-43524aa03854"
    },
    {
        "author": "梅堯臣",
        "paragraphs": [
            "禰衡負其才，沉沒鸚鵡洲。",
            "李白負其才，飄落滄江頭。",
            "後亦多效此，才薄空覊囚。",
            "文章本濟時，反不能自周。",
            "吾嘗戒吾曹，慎勿異爾流。",
            "臧倉毀孟軻，桓魋迫聖丘。",
            "雖云推之天，未免皇皇求。",
            "吾今重子學，無力薦公侯。",
            "行當思吾言，非教子佞柔。"
        ],
        "title": "送李逢原",
        "id": "14a3a5b4-5c16-4528-9a8a-fe9095e1153a"
    },
    {
        "author": "梅堯臣",
        "paragraphs": [
            "吳客歸從楚，霜華著馬蹄。",
            "倦童持弊橐，呼艇過寒谿。",
            "索寞區中飯，依稀日午雞。",
            "張儀猶舌在，不必愧於妻。"
        ],
        "title": "重送李逢原歸蘇州",
        "id": "f4633995-83ad-46ba-be41-9569657a8a39"
    },
    {
        "author": "梅堯臣",
        "paragraphs": [
            "乾若會稽筍，色比荆州銀。",
            "熟宜煨栗火，飲助擁爐人。",
            "低陰欲飛雪，酒微生頰熱。",
            "海上使方來，多饟不爲餮。"
        ],
        "title": "黄國博遺銀魚乾二百枚",
        "id": "d43dd635-83b6-46a1-9718-51374b5315f5"
    },
    {
        "author": "梅堯臣",
        "paragraphs": [
            "昔固聞陸海，今復有潘江。",
            "文章吞時英，光芒瞻星降。",
            "如游太室陽，仰見玉女窗。",
            "高才生大國，試政來遠邦。",
            "道傍一相顧，冰壺臨瓦缸。",
            "逸驥美豐肉，老䍽慙瘦腔。",
            "藻詠答下俚，玉鈴鏘寶幢。",
            "尋言不悟言，自笑趁塊尨。",
            "終知將門豪，射雕常貫雙。"
        ],
        "title": "三和寄潘歙州",
        "id": "352fc1ae-e073-41c4-85fb-bb5f01cad0f7"
    },
    {
        "author": "梅堯臣",
        "paragraphs": [
            "吾聞天台久，未見天台狀。",
            "去海知幾里，去天知幾丈。",
            "峯嶺隠與出，巖壑背與向。",
            "雲雷反在下，泉瀑反在上。",
            "幽深無窮窺，杳渺無窮望。",
            "至險可悸慄，至怪可駭喪。",
            "石橋彎長弓，跨絕絃未放。",
            "當時白道猷，平步入青嶂。",
            "去爲六百石，亦見志所尚。",
            "子欲廣異聞，可以一尋訪。"
        ],
        "title": "送天台李令庭芝",
        "id": "148801d1-e7b6-4bd7-8a2b-39d161027acc"
    },
    {
        "author": "梅堯臣",
        "paragraphs": [
            "宏詞郎，姑蘇住，千千蚨母絲繩度。",
            "誰將爲壽不肯收，上馬慨然如脫兔。",
            "獨持茶丳過江來，已把贈人空手去。",
            "雨雪綏綏出楚關，我無魯酒徒相顧。"
        ],
        "title": "李令將行返遺以茶",
        "id": "511de44a-02f6-46ed-a14f-cdeb03682213"
    },
    {
        "author": "梅堯臣",
        "paragraphs": [
            "冷雨凝雪未成雪，潭空魚寒歸石穴。",
            "長篙扣穴倩鯉魚，寄信山頭來奠設。",
            "魚傳水鳥飛上山，山木槎槎乾吹咽。",
            "旋灰起角巫鼓鳴，漆俎銅盤顫牲血。",
            "瑟琶嘈嘈神降言，福汝祐汝無災蘗。",
            "西向啐飲東向迴，谿心却望山崔嵬。"
        ],
        "title": "十一月十二日賽昭亭神",
        "id": "26894486-bb92-4ff1-b9ec-f6d65f8f9f27"
    },
    {
        "author": "梅堯臣",
        "paragraphs": [
            "流光冉冉即衰遲，物趣迴環似轉規。",
            "長景已知今日至，孤懷不比少年時。",
            "阻陪上閤鴛鸞後，且與南州父老期。",
            "況有舂禾新酒熟，百分休放手中巵。"
        ],
        "title": "依韻和吳正仲冬至",
        "id": "86a0d634-9185-4f50-96c9-3e0ef92e511d"
    },
    {
        "author": "梅堯臣",
        "paragraphs": [
            "哀鐸悽悽裏，銘旌杳杳中。",
            "澗雲銷繐帳，山雨入蒿官。",
            "世路行來久，泉途去莫窮。",
            "素吟應共葬，飲韻在松風。"
        ],
        "title": "施君挽歌",
        "id": "12dd7219-09a5-4067-a42b-9a4dfdbc24cd"
    },
    {
        "author": "梅堯臣",
        "paragraphs": [
            "顔公忠血化爲碧，顔公奇筆留在石。",
            "十存三四復不完，完者椎模少稜壁。",
            "許昌斷碣稱最佳，已經田火侵鉤畫。",
            "今復涇山好事人，別識偶得從糞礫。",
            "青天雲破星辰明，牽牛半沒河敘白。",
            "日來翻覆又覩字，久苦堙埋窟螻蟈。",
            "碑身上下亡八九，況乃龜蚨與螭額。",
            "不知歲月紀述由，真卿二字如新蹟。",
            "蠶頭缺齾燕尾斷，斬玉摧金競𦵧藉。",
            "顔公名與喬嶽齊，置在窮鄉猶棄擲。",
            "孤城野鬼多神靈，守此隳殘應自惜。",
            "不虞發掘出幽沉，泣雨霏霏愁向夕。",
            "氈敲墨刷將寄誰，不付驚弦付鸞翮。",
            "鸞飛萬里徧八荒，豈止持傳吳楚客。",
            "中郎有孫能此書，要官木刻輸金帛。",
            "方爲大尹雖少閑，得之究玩如轂炙。",
            "我鬢蓬然兩眼花，欲學辛勤定無益。",
            "人生愛留身後名，□□立勳書史冊。",
            "□□終知有磨滅，至剛可銷堅可折。",
            "欲圖億載安所設，世上轉頭方耳熱。"
        ],
        "title": "涇尉徐絳於其廨得魯公破碑二十六字近又於碑陰得二十八字寄予及吳正仲正仲有詩答亦答之",
        "id": "0a0dc90a-f477-48c0-93b7-4aef522c6226"
    },
    {
        "author": "梅堯臣",
        "paragraphs": [
            "淮南寄我玉醅酒，白蚶海月君家有。",
            "欲持就味明日期，窮羹易覆已反手。",
            "從事開筵不可辭，燕脂秀臉羅前後。",
            "長頸善謳須賸謳，只恐老來歡意休。"
        ],
        "title": "杜和州寄新醅吳正仲云家有海鮮約予携往就酌逡巡又云幙中有會且罷此飲",
        "id": "2d4f0f42-a11a-41a5-ab16-58bac1f6b994"
    },
    {
        "author": "梅堯臣",
        "paragraphs": [
            "君辭予家傾蟻醅，自有嘉味須持來。",
            "青篾絡缾方出戶，紅粧侑席已邀杯。",
            "窮愁一飲猶關分，側望羣賢不可陪。",
            "靜坐紙窗無所得，只將文字眼前堆。"
        ],
        "title": "依韻答吳正仲罷飲",
        "id": "ab8a3750-98dc-4ebf-aebb-6243bc0b0778"
    },
    {
        "author": "梅堯臣",
        "paragraphs": [
            "清羸將家子，苦節自寒儒。",
            "四壁我何有，一錢君亦無。",
            "下灘船自急，聞雁日將晡。",
            "行愛青山口，人煙事網罛。"
        ],
        "title": "送王景憲奉職",
        "id": "c915d3da-9e54-44a9-94d0-b3a3a61df71d"
    },
    {
        "author": "梅堯臣",
        "paragraphs": [
            "毛公明於詩，其系宜善續。",
            "前示五長篇，大須傾幾曲。",
            "豈特元和間，咳唾成珠玉。"
        ],
        "title": "讀毛祕校新詩",
        "id": "29043e36-97ec-4e08-8767-0b67009ae136"
    },
    {
        "author": "梅堯臣",
        "paragraphs": [
            "山高雲在下，諸壑藏半空。",
            "千重萬重翠，正望落日中。",
            "不知野僧歸，石徑寒易通。",
            "松間無人掃，隕葉如斷鬉。",
            "獨行逢暮寒，衣裂溪上風。"
        ],
        "tags": [
            "庐山"
        ],
        "title": "送允從上人還廬山",
        "id": "948b6e6f-accd-48cd-b8db-dc11ac3fae9b"
    },
    {
        "author": "梅堯臣",
        "paragraphs": [
            "梅要山傍水次栽，非同弱柳近章臺。",
            "重重葉葉花依舊，歲歲年年客又來。",
            "雖愛千枝競繁密，還嗟短髮已衰頹。",
            "郎官博士留車騎，擁蔽脩篁爲斫開。"
        ],
        "title": "依韻諸公尋靈濟重臺梅",
        "id": "9301cbd8-9839-45df-86b6-069f04f04325"
    },
    {
        "author": "梅堯臣",
        "paragraphs": [
            "吳味期君强飲開，楚醅因我破愁來。",
            "何言合美將虛館，却憶爭妍就捧杯。",
            "夜霰已先庭雪集，單衣難與毳裘陪。",
            "踐盟幾欲驅車去，塵事無端日日堆。"
        ],
        "title": "和正仲再和罷飲",
        "id": "4510fe4e-02bb-40c1-b04e-66456552474f"
    },
    {
        "author": "梅堯臣",
        "paragraphs": [
            "笭箐畫蛤瓦缸醅，海若淮壖各寄來。",
            "將學時人鬭牛飲，還從上客舞娥杯。",
            "蓬蒿自有蔣生樂，珠翠寧容鄭氏陪。",
            "莫計暄寒與風雪，古來黄土北邙堆。"
        ],
        "title": "和韻三和戲示",
        "id": "7bcdeda8-93fd-4fbc-b0db-80e11b53979a"
    },
    {
        "author": "梅堯臣",
        "paragraphs": [
            "臘近冬殘雲未合，江南青壠麥休肥。",
            "誰將太守隨車雨，一夜從風作雪飛。"
        ],
        "title": "嘉雪應祈呈權郡通判",
        "id": "ddb679dc-e84a-4ab4-a4c5-f86b87242c90"
    },
    {
        "author": "梅堯臣",
        "paragraphs": [
            "四和還如九酘醅，更醇更美未嫌來。",
            "相逢莫作兩般眼，一飲不辭三百杯。",
            "嵇阮當時無俗慮，山王雖貴亦能陪。",
            "如今世態尤堪薄，只把官資滿眼堆。"
        ],
        "title": "依韻四和正仲",
        "id": "be9c08e7-fa55-45a6-a5da-c3d16f3c8ade"
    },
    {
        "author": "梅堯臣",
        "paragraphs": [
            "朔雲生晚雨，臘霰集狂風。",
            "不數花多出，安知天更工。",
            "漫階夜已積，萬物曉初蒙。",
            "誰憶新豐酒，乘馿灞水東。"
        ],
        "title": "雪",
        "id": "356eac8b-bfaf-4e02-914f-a60b84dcbe96"
    },
    {
        "author": "梅堯臣",
        "paragraphs": [
            "君乘瘦馬來，骨竦毛何長。",
            "下馬與我語，滿屋聲琅琅。",
            "一誦廬山高，萬景不得藏。",
            "出沒望林寺，遠近數鳥行。",
            "鬼神露怪變，天地無炎凉。",
            "設令古畫師，極意未能詳。",
            "誦說冒雨去，夜宿昭亭傍。",
            "明朝有使至，寄多驚俗章。"
        ],
        "tags": [
            "庐山"
        ],
        "title": "依韻和郭祥正秘校遇雨宿昭亭見懷",
        "id": "62ac3e26-b29b-44d1-8a6d-d1b9180be47c"
    },
    {
        "author": "梅堯臣",
        "paragraphs": [
            "採石月下聞謫仙，夜披錦袍坐釣船。",
            "醉中愛月江底懸，以手弄月身翻然。",
            "不應暴落饑蛟涎，便當騎魚上九天。",
            "青山有冢人謾傳，却來人間知幾年。",
            "在昔熟識汾陽王，納官貰死義難忘。",
            "今觀郭裔奇俊郎，眉目真似攻文章。",
            "死生往復猶康莊，樹穴探環知姓羊。"
        ],
        "title": "採石月贈郭功甫",
        "id": "7c2c0564-a1e3-4f56-b1bf-2980e3855d46"
    },
    {
        "author": "梅堯臣",
        "paragraphs": [
            "噫風鳴悲鳶鳴哀，雨霰枯木爲之摧。",
            "昭亭山頭野火滅，海水夜凍迷蓬萊。",
            "燭籠以爪自掩耳，酒盞生冰拈不起。",
            "陶潛棄官屋無米，兒嚎妻啼付鄰里。"
        ],
        "title": "依韻和郭秘校苦寒",
        "id": "0cb207e6-f841-41a5-9d53-849a66d2e70e"
    },
    {
        "author": "梅堯臣",
        "paragraphs": [
            "知君棄官後，江上尋名山。",
            "心既慣世內，迹欲還人間。",
            "昭亭忽來過，覽古興長歎。",
            "野寺拂塵壁，丹陽已斕斒。",
            "殿角虛寶鐸，微風聲珊珊。",
            "遺像與筆蹟，始得觀裴顔。",
            "淺井何泠泠，前溪何潺潺。",
            "幽幽隨猿鳥，渾渾忘區寰。",
            "裂裳不爲媿，餌芝不爲難。",
            "坐對寒雨中，松上孤鶴還。"
        ],
        "title": "依韻和郭秘校昭亭山偶作",
        "id": "e3d4999c-0ce6-424b-9e0c-05124638277c"
    },
    {
        "author": "梅堯臣",
        "paragraphs": [
            "來何遲遲去何勇，羸馬寒僮肩竦竦。",
            "昨日棄爲梅福官，扁舟早勝大夫種。",
            "負經不厭關山遥，訪我猶將歲月恐。",
            "得言會意若秋鷹，反翅歸飛輕飽氄。",
            "明朝到家年始開，椒花壽酒期親捧。",
            "何當交臂須强行，莫作區區事丘壠。"
        ],
        "title": "送郭功甫還青山",
        "id": "8aee1008-619d-4b7c-a724-f031af945216"
    },
    {
        "author": "梅堯臣",
        "paragraphs": [
            "哀哀彼鄧子，扶柩歸長沙。",
            "朝暮哭失聲，驚聒牆上鴉。",
            "飛去復飛還，相與棲水涯。",
            "卜葬不當緩，早晚能到家。"
        ],
        "title": "送鄧生",
        "id": "23bf9560-6465-496a-8fae-9327665e46fb"
    },
    {
        "author": "梅堯臣",
        "paragraphs": [
            "春雪滿簑笠，海邊先燕歸。",
            "千林新改葉，百衲舊來衣。",
            "谿水從何至，山雲自解飛。",
            "報言巖下客，齋鉢筍應肥。"
        ],
        "title": "送才上人還雪竇寄達觀禪師",
        "id": "84b9d07f-6e1f-41bc-bf7e-676ccee18ccc"
    },
    {
        "author": "梅堯臣",
        "paragraphs": [
            "淮南歷覽還宣城，囊多嘉句何冰清。",
            "入門先叫十年兄，袖中大卷持來評。",
            "我雖暗愚眼不盲，要識合如劉長卿。",
            "舉頭不言笑且驚，此兄議論頗稱情。",
            "我亦感君知我名，阮籍從呼作老兵。"
        ],
        "title": "樂椽自淮南迴示新詩",
        "id": "7f621bd2-3200-4c4a-931f-33cf00da2f4c"
    },
    {
        "author": "梅堯臣",
        "paragraphs": [
            "姑蘇臺上麋鹿嚎，夫差城中樓觀高。",
            "荒榛盡已付明月，萬古憤怒空秋濤。",
            "吳亡越霸能幾日，後世擾擾猶鴻毛。",
            "孟軻善養浩然氣，充塞天地無饑嗷。",
            "慕而爲堂亦有意，不學屈子成離騷。"
        ],
        "title": "蘇州曹琰虞部浩然堂",
        "id": "6ca488a1-1a38-4cb7-ac60-44ef394ff2fd"
    },
    {
        "author": "梅堯臣",
        "paragraphs": [
            "昨夜輕雷起風雨，芍藥紅牙竹欄土。",
            "南庭梅花如杏花，東家殘朱塗頰䩉。",
            "萼爲裳衣蕊爲組，枝爲高居幹爲戶。",
            "蛺蝶未生蜂未來，赤身掩斂無金縷。",
            "終然有子當助傅說羹，落亦不學飛燕皇后迴風舞。",
            "此意又笑麻姑與王母，勾引何人擗麟脯。",
            "是非方朔謾漢武，只知此桃不知語。",
            "樹不著口數，而今言之已莫補，放我渾丹鳳皇羽。"
        ],
        "title": "紅梅篇",
        "id": "a1e1b425-b59b-4ce1-ae1e-25ba4cbcf974"
    },
    {
        "author": "梅堯臣",
        "paragraphs": [
            "難開密葉不因寒，誰翦鵝兒短羽攢。",
            "猶是去年驚目豔，不知從此幾人觀。",
            "重重好蕊重重惜，日日攀枝日日殘。",
            "我爲病衰方止酒，願携茶具作清歡。"
        ],
        "title": "依韻和吳正仲聞重梅已開見招",
        "id": "6606040b-035a-41a7-834a-53dd811c7066"
    },
    {
        "author": "梅堯臣",
        "paragraphs": [
            "一聞春禽婆餠焦，竹林山木生蕭條。",
            "憶君將向洛門去，胡馬無塵塞路遥。",
            "將軍本是漢丞相，玉帳坐辨牙旗梟。",
            "白面書生有肝膽，少年曾過咸陽橋。",
            "今雖老病由廬巷，爲報緩制秦兵驕。"
        ],
        "title": "寄送吳公明屯田通判秦州",
        "id": "58e69a4a-53e5-4ed2-81b6-a54c5f4dc30a"
    },
    {
        "author": "梅堯臣",
        "paragraphs": [
            "君家梅溪上，但見梅花白。",
            "我家家樹紅，求枝寄歸客。",
            "翦接如交情，本末不相隔。",
            "明年舉酒時，醉頰生微赤。"
        ],
        "title": "吳正仲求紅梅接頭",
        "id": "57ab51d2-0c9f-461c-9cf0-8e93d35ab580"
    },
    {
        "author": "梅堯臣",
        "paragraphs": [
            "朝開南籬梅，暮聞北池蛙。",
            "何時科斗生，草根已吐牙。",
            "只畏草葉長，其下可隠蛇。",
            "游子且勿行，科斗成蝦蟆。"
        ],
        "title": "初聞蛙",
        "id": "918d8742-eccd-48d1-bb44-9bb9bdff280a"
    },
    {
        "author": "梅堯臣",
        "paragraphs": [
            "一冬常噤默，乘春何多舌。",
            "蒼毛無文章，尖啄苦騰說。",
            "曉升高高樹，百鳥言漏泄。",
            "只未學鳳皇，有亦學不徹。",
            "傷哉古辯士，往往遭車裂。"
        ],
        "title": "百舌",
        "id": "653031be-a2f0-40ce-afd1-2bbe22f7ffaf"
    },
    {
        "author": "梅堯臣",
        "paragraphs": [
            "前時見多葉，曾何數尋常。",
            "今見葉又多，移賞南澗陽。",
            "寄言莫苦恃，更多殊未央。"
        ],
        "title": "萬表臣報山傍有重梅花葉又繁諸君往觀之",
        "id": "446a7e64-1ccc-44fd-a192-a6b0bffa446e"
    },
    {
        "author": "梅堯臣",
        "paragraphs": [
            "棐柏移皆活，風霜不變青。",
            "冢垣雖闃寂，田客每丁寧。",
            "不待爲書几，常流作鬼庭。",
            "東邊夾路少，更致儻能令。"
        ],
        "title": "去臘隠靜山僧寄榧樹子十二本柏樹子十四本種於新墳",
        "id": "f1f35e8c-b930-477d-944a-c93ad6edaa18"
    }
]