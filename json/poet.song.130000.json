[
    {
        "author": "陆游",
        "paragraphs": [
            "豪气人言苦不除，固应屏迹向江湖。",
            "封侯万里独心在，餬口四方何事无。",
            "薄俗更堪开眼看，老翁宁办折腰趋。",
            "鼠肝虫臂今无择，付与干坤造化炉。"
        ],
        "title": "累日文符沓至怅然有感三首  其一",
        "id": "5afbc8ec-cb84-4d12-8475-020aba4cbaa2"
    },
    {
        "author": "陆游",
        "paragraphs": [
            "白首逢人只累欷，今虽未是昨真非。",
            "文章才尽欲焚稿，仕宦兴阑当拂衣。",
            "浪出自应为后戒，放言那计堕危机。",
            "辽天华表苍茫里，千载何人识令威。"
        ],
        "title": "累日文符沓至怅然有感三首  其二",
        "id": "6cf98d35-1f10-4d4d-a4e5-f5da8a5452e9"
    },
    {
        "author": "陆游",
        "paragraphs": [
            "三十年为一世人，孤城梦断洛阳尘。",
            "强颜懒复看人面，何地真堪著此身。",
            "白骨久埋金谷友，黄花尚醉葛天民。",
            "严光钓濑虽亡恙，除却江山万事新。"
        ],
        "title": "累日文符沓至怅然有感三首  其三",
        "id": "e3b137d9-eecd-402e-a52b-e30f2bd5e744"
    },
    {
        "author": "陆游",
        "paragraphs": [
            "初闻澒洞怒涛翻，徐听骖驔战马奔。",
            "纸帐蒲团坐清夜，恍如身在若耶村。"
        ],
        "title": "大风",
        "id": "4beb6c3e-c56f-4606-9a0b-0457051db3b0"
    },
    {
        "author": "陆游",
        "paragraphs": [
            "退食淡无事，一窗寛有余。",
            "重寻总角梦，却对短檠书。",
            "功业虽蹉跌，光阴且破除。",
            "更须求半偈，回向此心初。"
        ],
        "title": "冬夜读书",
        "id": "38231678-2f34-4e6f-ae23-20beb063ace3"
    },
    {
        "author": "陆游",
        "paragraphs": [
            "壮心虽迫老，吏责未妨书。",
            "言议思公瑾，英雄陋本初。",
            "移灯近床榻，听雨落堦除。",
            "回首山南戍，流年一纪余。"
        ],
        "title": "再用前韵不以次",
        "id": "dfa956ca-d587-40a3-87db-1e250d9201f9"
    },
    {
        "author": "陆游",
        "paragraphs": [
            "短发今年雪满巾，一杯且醉瓮中春。",
            "定无术致长生药，那得愁供有限身。",
            "碎枕不求名利梦，挽河尽洗簿书尘。",
            "江湖意决君知否，致主唐虞自有人。"
        ],
        "title": "思归",
        "id": "33f4bd85-d67d-4d2b-ae62-336365a14013"
    },
    {
        "author": "陆游",
        "paragraphs": [
            "喜见吾家玉雪儿，今朝竹马遶廊嬉。",
            "也知笠泽家风在，十岁能吟病起诗。"
        ],
        "title": "喜小儿病愈二首  其一",
        "id": "c331ed19-5132-474b-a3aa-54bd10b2ccdc"
    },
    {
        "author": "陆游",
        "paragraphs": [
            "一床共置朝回笏，百屋常堆用剩钱。",
            "何似吾家好儿子，吟哦相伴短檠前。"
        ],
        "title": "喜小儿病愈二首  其二",
        "id": "c0eb4e5c-17a2-4935-b0d2-229dde296c3b"
    },
    {
        "author": "陆游",
        "paragraphs": [
            "东园日淡云容薄，纶巾朝暮阑干角。",
            "北风动地万木号，不料一寒如此恶。",
            "岂惟半夜雨打窗，便恐朙朝雪平壑。",
            "绿酒虽漓亦复醉，皁貂己弊犹堪著。",
            "所嗟此身老益穷，蹭蹬无功上麟阁。",
            "久从渔艇寄江湖，坐看烟尘暗幽朔。",
            "万鞭枯胔愤未平，纛下老酋何足缚。",
            "要及今年堕指寒，夜拥雕戈度穷漠。"
        ],
        "title": "初冬风雨骤寒作短歌",
        "id": "9b483671-f6c4-4a3b-9bc3-be041b1b15cc"
    },
    {
        "author": "陆游",
        "paragraphs": [
            "采得黄花作枕囊，曲屏深幌閟幽香。",
            "唤回四十三年梦，灯暗无人说断肠。"
        ],
        "title": "余年二十时尝作菊枕诗颇传于人今秋偶复采菊缝枕囊悽然有感二首  其一",
        "id": "ed01c1a3-ca85-4fc4-b887-bc72ba84a818"
    },
    {
        "author": "陆游",
        "paragraphs": [
            "少日曾题菊枕诗，蠧编残稿锁蛛丝。",
            "人间万事消磨尽，只有清香似旧时。"
        ],
        "title": "余年二十时尝作菊枕诗颇传于人今秋偶复采菊缝枕囊悽然有感二首  其二",
        "id": "7f5bb24a-5264-421b-9b36-1c831d3f5e53"
    },
    {
        "author": "陆游",
        "paragraphs": [
            "菊花如端人，独立凌冰霜。",
            "名纪先秦书，功标列仙方。",
            "纷纷零落中，见此数枝黄。",
            "高情守幽贞，大节凛介刚。",
            "乃知渊明意，不为汎酒觞。",
            "折嗅三叹息，岁晚弥芬芳。"
        ],
        "title": "陶渊明云三径就荒松菊犹存盖以菊配松也余读而感之因赋此诗",
        "id": "51abbcc4-73cf-4e1e-873c-c1059e3b6956"
    },
    {
        "author": "陆游",
        "paragraphs": [
            "城南城北如铺雪，原野家家种荞麦。",
            "霜晴收敛少在家，饼饵今冬不忧窄。",
            "胡麻压油油更香，油新饼美争先尝。",
            "猎归炽火燎雉兔，相呼置酒喜欲狂。",
            "陌上行歌忘恶岁，小妇红粧髻簪穗。",
            "诏书寛大与天通，逐熟淮南几误计。"
        ],
        "title": "荞麦初熟刈者满野喜而有作",
        "id": "25409b7f-ce3d-4176-8afb-50e3402affe6"
    },
    {
        "author": "陆游",
        "paragraphs": [
            "锦城如海行不极，马迹重重车毂击。",
            "家住城西三十年，闻说城东未曾识。",
            "看花走马宿中路，经月酒徒无觅处。",
            "露香风暖海棠开，碧鸡坊中倘相遇。",
            "放翁憔悴鬓成丝，空有西游千首诗。",
            "今朝雨霁上危榭，意气颇如年少时。",
            "持杯欲作消愁计，酒未著人愁已醉。",
            "不成题句写幽情，一幅鲛绡空寄泪。"
        ],
        "title": "有自蜀来者因感旧游作短歌",
        "id": "8c6c8c8e-abb7-4318-bc3d-e6170a51a5ea"
    },
    {
        "author": "陆游",
        "paragraphs": [
            "东吴女儿语如莺，十三不肯学吹笙。",
            "镜奁初喜穉蚕出，窗眼已看双茧成。",
            "庭空日暖花自舞，帘卷巢干燕新乳。",
            "阿弟贪书下学迟，独拣诗章教鹦鹉。"
        ],
        "title": "东吴女儿曲",
        "id": "b47375ba-a415-43aa-bc2e-c0844d0a0812"
    },
    {
        "author": "陆游",
        "paragraphs": [
            "岁旱连夏秋，客袂厌尘土。",
            "欣然成一笑，爱此清夜雨。",
            "瓦檠堕灯烬，铜椀起香缕。",
            "心清病良已，境寂句欲吐。",
            "东溪久枯涸，想像素蛟舞。",
            "分喜到沟池，游鱼命俦侣。"
        ],
        "title": "雨夕",
        "id": "1aab6ab6-d71e-4f68-872d-3acf08a49473"
    },
    {
        "author": "陆游",
        "paragraphs": [
            "药瓢藜杖合施行，独往山林已歃盟。",
            "傍水断云含暮色，拂簷高竹借秋声。",
            "痴人自作浮生梦，腐骨那须后世名。",
            "莫笑吟哦无阙日，老来未尽独诗情。"
        ],
        "title": "晚游东园",
        "id": "3815e302-ff60-46da-9b29-6500f6b67309"
    },
    {
        "author": "陆游",
        "paragraphs": [
            "小雨暗林塘，寒声遶画廊。",
            "事须求暂假，宜睡称烧香。"
        ],
        "title": "小雨",
        "id": "91cb5431-2f90-4a5d-8141-074b2ed483f6"
    },
    {
        "author": "陆游",
        "paragraphs": [
            "扫地烧香兴未阑，一年佳处是初寒。",
            "银毫地绿茶膏嫩，玉斗丝红墨沈寛。",
            "俗事不教来眼境，闲愁那许上眉端。",
            "数櫺留得西窗日，更取丹经展卷看。"
        ],
        "title": "初寒在告有感三首  其一",
        "id": "d674cb90-9fc6-492b-a116-29622a03feac"
    },
    {
        "author": "陆游",
        "paragraphs": [
            "豪举当年气吐虹，即今憔悴一衰翁。",
            "寄怀本自俗尘外，移病何妨寒雨中。",
            "香暖候知银叶透，酒清看似玉船空。",
            "故人吴蜀音尘断，安得相携一笑同。"
        ],
        "title": "初寒在告有感三首  其二",
        "id": "1c23f15f-a44e-41b4-a485-55b6a6561c58"
    },
    {
        "author": "陆游",
        "paragraphs": [
            "横林吹叶水生洲，身落穷山古睦州。",
            "到枕雨声酣旅梦，背窗灯影动清愁。",
            "气冲星斗有孤剑，力挽栋梁无万牛。",
            "未灭匈奴身已老，此生虚负幄中筹。"
        ],
        "title": "初寒在告有感三首  其三",
        "id": "ee79557d-a2ff-4c2b-a342-f12d11f7e5a3"
    },
    {
        "author": "陆游",
        "paragraphs": [
            "白发凭鞍一老翁，出门漏鼓尚冬冬。",
            "凄凉旅思传呼里，零落新诗假寐中。",
            "正苦文移来陆续，何由笠钓入空濛。",
            "浮生正自少如意，付与秋风吹断蓬。"
        ],
        "title": "马上作",
        "id": "c96dfb27-211f-493b-b3fc-f8d598b60509"
    },
    {
        "author": "陆游",
        "paragraphs": [
            "嫋嫋清笳入雪云，白头老守卧中军。",
            "自怜到死怀遗恨，不向居延塞外闻。"
        ],
        "title": "冬夜闻角声二首  其一",
        "id": "b261046a-76e8-4f6c-8e6f-3b902144f492"
    },
    {
        "author": "陆游",
        "paragraphs": [
            "忆在梁州夜雪深，落梅声里玉关心。",
            "山城老去功名忤，卧对寒灯泪满襟。"
        ],
        "title": "冬夜闻角声二首  其二",
        "id": "76f2de6b-d222-4727-a2d6-da07aa51c919"
    },
    {
        "author": "陆游",
        "paragraphs": [
            "茫茫大碛吁可嗟，暮春积雪草未芽。",
            "明月如霜照白骨，恶风卷地吹黄沙。",
            "駞鸣喜见泉脉出，雁起低傍寒云斜。",
            "穷荒万里无斥堠，天地自古重中华。",
            "青氊红锦双奚车，上有姫人抱琵琶。",
            "何时漠北王庭靖，千年万年朝汉家。"
        ],
        "title": "塞上曲",
        "id": "59afed75-9a69-4962-95ec-829c0d8c2756"
    },
    {
        "author": "陆游",
        "paragraphs": [
            "楚江鳞鳞绿如酿，衘尾江边系朱舫。",
            "东征打鼓挂高帆，西上汤猪聨百丈。",
            "伏波古庙占好风，武昌白帝在眼中。",
            "倚楼女儿笑迎客，清歌未尽千觞空。",
            "沙头巷陌三千家，烟雨冥冥开橘花。",
            "峡人住多楚人少，土铛争响茱茰茶。"
        ],
        "title": "荆州歌",
        "id": "b43af530-69c9-4c46-a1cd-51ec306d9ef7"
    },
    {
        "author": "陆游",
        "paragraphs": [
            "挑灯夜读书，油涸意未已。",
            "亦知夜既分，未忍舍之起。",
            "人生各有好，吾癖正如此。",
            "所求衣食足，安稳住乡里。",
            "茆屋三四间，充栋贮经史。",
            "四傍设几案，坐倦时徙倚。",
            "无声九韶奏，有味八珍美。",
            "寝飰籖帙间，自适以须死。",
            "岂惟毕吾身，尚可传儿子。",
            "此心何时遂，感叹岁月驶。"
        ],
        "title": "冬夜读书",
        "id": "90cc92ff-4bfe-40c0-bc60-96f5035e5825"
    },
    {
        "author": "陆游",
        "paragraphs": [
            "江上霜风透弊袍，区区无奈簿书劳。",
            "衰迟始忆壮游乐，仕宦更知归卧高。",
            "人怪羊裘忘富贵，我从牛侩得贤豪。",
            "俗间问讯真成懒，有手惟堪把蟹螯。"
        ],
        "title": "寓叹二首  其一",
        "id": "1143e76a-adb6-4bc0-9c7c-e8c1f07f03d9"
    },
    {
        "author": "陆游",
        "paragraphs": [
            "剑外归耕梦不通，公车上疏路何从。",
            "有心求缩地万里，无羽可朝天九重。",
            "狂诵新诗驱疟鬼，醉吹横笛舞神龙。",
            "明当采药玉霄去，他日君看冰雪容。"
        ],
        "title": "寓叹二首  其二",
        "id": "f53433dc-daad-4bfe-8420-c44de7e82c4e"
    },
    {
        "author": "陆游",
        "paragraphs": [
            "衮衮流年往，匆匆短景过。",
            "帘深上灯早，地窄贮香多。",
            "书尽还重读，诗成更自哦。",
            "向令无此处，将奈旅愁何。"
        ],
        "title": "燕堂东偏一室颇深暖尽日率困于吏牍比夜乃得读书其间戏作三首  其一",
        "id": "6e553648-5b68-459b-972a-5fadadc5437e"
    },
    {
        "author": "陆游",
        "paragraphs": [
            "赋性无他好，开编喜欲迷。",
            "冬冬传夜漏，喔喔待晨鸡。",
            "油减玉虫暗，灰深红兽低。",
            "悠然抚书叹，无术济黔黎。"
        ],
        "title": "燕堂东偏一室颇深暖尽日率困于吏牍比夜乃得读书其间戏作三首  其二",
        "id": "60f53ccb-a0b1-40df-8908-171f9989ccae"
    },
    {
        "author": "陆游",
        "paragraphs": [
            "永夜东斋里，人声静不譁。",
            "衣篝起香穗，书几落灯花。",
            "炉暖听寒雨，窗明送晓鵶。",
            "文章空自苦，白首不名家。"
        ],
        "title": "燕堂东偏一室颇深暖尽日率困于吏牍比夜乃得读书其间戏作三首  其三",
        "id": "91488fcf-3ad1-475d-a23e-e36506a9e5a8"
    },
    {
        "author": "陆游",
        "paragraphs": [
            "临水依山偶占家，数间茆屋半欹斜。",
            "云边腰斧入秦望，雨外舞蓑归若耶。",
            "从宦只思乘下泽，忤人常悔读南华。",
            "病来更怯还乡梦，频鬻帘泉试露芽。"
        ],
        "title": "怀镜中故庐",
        "id": "ccb609a0-f7e3-422e-bd6a-335ff78f4c62"
    },
    {
        "author": "陆游",
        "paragraphs": [
            "丈夫本愿脱世鞿，丹成昼日凌空飞。",
            "缨冠佩玉朝紫微，白银宫阙瞻巍巍。",
            "不然万里将天威，提兵直解边城围。",
            "苜蓿满川天马肥，掩取不遣一骑归。",
            "苦心文章亦未非，与此二事同一机。",
            "寥寥千载见亦稀，庄屈己死吾畴依。",
            "哀哉穷子百家衣，岂识万斛倾珠玑。",
            "欲洗薄蚀还光辉，熟睨无力空歔欷。"
        ],
        "title": "书感",
        "id": "0a8e29e8-971b-4785-b8d8-ab0a988e4dae"
    },
    {
        "author": "陆游",
        "paragraphs": [
            "新酥鹅儿黄，珍橘金弹香。",
            "天公怜寂寞，劳我以一觞。",
            "胸中万卷书，老不施毫芒。",
            "持酒一浇之，与汝俱深藏。",
            "生当老穷巷，死埋南山冈。",
            "古来共如此，已矣庸何伤。"
        ],
        "title": "对酒",
        "id": "49324a51-1243-4e0a-803b-d662c5bb5f19"
    },
    {
        "author": "陆游",
        "paragraphs": [
            "老去无余念，时时梦弊庐。",
            "细倾新酿酒，尽读旧藏书。",
            "云崦鉏畬粟，烟畦挽野蔬。",
            "从渠造物巧，赋芧戏群狙。"
        ],
        "title": "梦归",
        "id": "30415467-edc2-41f5-b16c-f829949f689c"
    },
    {
        "author": "陆游",
        "paragraphs": [
            "轻别青城十二年，至今客枕梦林泉。",
            "一杯松屑斋前进，两卷丹经肘后传。",
            "欲与公为尘外侣，几时身上峡中舩。",
            "世间牛蚁何劳问，输与云窗一粲然。"
        ],
        "title": "蜀使归寄青城上官道人",
        "id": "c4933ecd-d609-47a3-89d2-2933e2e53e5e"
    },
    {
        "author": "陆游",
        "paragraphs": [
            "卖药锦城中，烧丹雪山麓。",
            "石窦取鹅管，玉床收箭镞。",
            "紫云晨覆鼎，白虹夜穿屋。",
            "鬼神严厉守，沆瀣勤沐浴。",
            "此士真可人，高简遗世俗。",
            "江头十年别，颜色炯在目。",
            "使来每寄声，喜我淡无欲。",
            "灵剂何必多，分饷一黍足。"
        ],
        "title": "寄城都籧道人",
        "id": "ec7a574d-0606-4c4f-86de-c0d90856a3f7"
    },
    {
        "author": "陆游",
        "paragraphs": [
            "鸭翎铺前遇秋雨，独与宋生栖逆旅。",
            "坐门戃怳见老仙，剧谈气欲凌天宇。",
            "袖中出剑秋水流，血点斑斑新报仇。",
            "我醉高歌宋生舞，洗尽人间千古愁。",
            "老仙约我游太华，是夕当醉莲峰下。",
            "语终冉冉已云霄，万里秋风吹鹤驾。",
            "我今伶俜践衰境，不如宋生弃家猛。",
            "西望临卭一慨然，青松偃尽丹炉冷。"
        ],
        "title": "寄卭州宋道人",
        "id": "d8e7db5a-ef87-4432-8fef-928ec71dca6d"
    },
    {
        "author": "陆游",
        "paragraphs": [
            "山城作吏老堪羞，衫色尘昏鬓色秋。",
            "敛版那供新贵使，闭门聊与数公游。",
            "至人不死阅千劫，大海无穷环九州。",
            "安得相携从此逝，醉骑丹凤下玄洲。"
        ],
        "title": "小斋壁间张王子乔梅子真李八百许旌阳及近时得道诸仙像每焚香对之因赋长句",
        "id": "b9d833f4-3e08-4010-9da8-85224841695a"
    },
    {
        "author": "陆游",
        "paragraphs": [
            "蜀山深处逢孤驿，缺甃颓垣芳草碧。",
            "家在江南妻子病，离乡半岁无消息。",
            "长安城门西去路，细霭斜阳芳草暮。",
            "尊前一曲渭城歌，马蹄万里交河戍。",
            "人生误计觅封侯，芳草愁人春复秋。",
            "只愿东行至沧海，路穷草断始无愁。"
        ],
        "title": "芳草曲",
        "id": "68cce608-306a-4002-8759-7374b902a59f"
    },
    {
        "author": "陆游",
        "paragraphs": [
            "江边苍龙背负天，蟠踞千载常蜿蜒。",
            "其前横辟为大川，高城鼓角声隐然。",
            "龙庙于山家于渊，世为吾州作丰年。",
            "老守虽愧笔如椽，洁斋试赋迎神篇。"
        ],
        "title": "乌龙庙",
        "id": "499952d4-7a57-4332-ba6d-ddb26328e967"
    },
    {
        "author": "陆游",
        "paragraphs": [
            "南山北山高嶙峋，朝雨暮雨断江津。",
            "时人正作市朝梦，老子已成云水身。",
            "希世强颜心自愧，闭门谢病客生嗔。",
            "天公何日与一饱，短艇湘湖自采莼。"
        ],
        "title": "寒夜移疾二首  其一",
        "id": "aaf73f97-cfe0-44ae-acf1-591c777a219c"
    },
    {
        "author": "陆游",
        "paragraphs": [
            "走遍天涯白发生，晚叨微禄卧山城。",
            "知章自识狂供奉，士季那容醉步兵。",
            "斸药有时携短镵，奏书无路请长缨。",
            "此心拟说还休去，付与空堦夜雨声。"
        ],
        "title": "寒夜移疾二首  其二",
        "id": "72cac6cc-af76-4b4b-8a2d-02bef280c1b1"
    },
    {
        "author": "陆游",
        "paragraphs": [
            "北窗暖焰满炉红，夜半涛翻古桧风。",
            "老死爱书心不厌，来生恐堕蠧鱼中。"
        ],
        "title": "寒夜读书三首  其一",
        "id": "7e2dd3a5-03ab-4bf0-aaca-1a0338c22067"
    },
    {
        "author": "陆游",
        "paragraphs": [
            "韦编屡绝铁砚穿，口诵手钞那计年。",
            "不是爱书即欲死，任从人笑作书颠。"
        ],
        "title": "寒夜读书三首  其二",
        "id": "f3283a25-5ec9-4fb0-a964-73df6908dc32"
    },
    {
        "author": "陆游",
        "paragraphs": [
            "忆昨从戎出渭滨，秋风金鼓震咸秦。",
            "鸢肩竟欠封侯相，三尺檠边老此身。"
        ],
        "title": "寒夜读书三首  其三",
        "id": "1a94b6d5-feaa-4e2b-9816-b1a5055ca761"
    },
    {
        "author": "陆游",
        "paragraphs": [
            "樵子向予说，有僧巢翠微。",
            "巖扉云共宿，锡杖鹤同飞。",
            "日暮松明火，天寒槲叶衣。",
            "弃官从此逝，非子尚谁归。"
        ],
        "title": "有为予言乌龙高崄不可到处有僧巖居不知其年予每登千峰榭望之慨然为作二诗  其一",
        "id": "d473f67f-8078-4a6c-a046-18f40db1fe27"
    },
    {
        "author": "陆游",
        "paragraphs": [
            "崄绝无微径，淙潺有细流。",
            "寒巖依作屋，堕毳拾为裘。",
            "木客求相识，毛人约共游。",
            "百年如一瞬，尘世几公侯。"
        ],
        "title": "有为予言乌龙高崄不可到处有僧巖居不知其年予每登千峰榭望之慨然为作二诗  其二",
        "id": "9cfa7173-de8a-47c5-b04b-71f6a22fd6d6"
    },
    {
        "author": "陆游",
        "paragraphs": [
            "俗子与人隔尘劫，何啻相逢风马牛。",
            "夜读杨卿南海句，始知天下有高流。"
        ],
        "title": "杨庭秀寄南海集二首  其一",
        "id": "1dc301bc-9e96-418c-9384-8d6397c9112f"
    },
    {
        "author": "陆游",
        "paragraphs": [
            "飞卿数阕峤南曲，不许刘郎夸竹枝。",
            "四百年来无复继，如今始有此翁诗。"
        ],
        "title": "杨庭秀寄南海集二首  其二",
        "id": "4cf9d20a-cdbc-478f-88f0-47d2061312c5"
    },
    {
        "author": "陆游",
        "paragraphs": [
            "好诗如灵丹，不杂羶荤肠。",
            "子诚欲得之，洁斋祓不祥。",
            "食饮屑白玉，沐浴春兰芳。",
            "蛟龙起久蛰，鸿鹄参高翔。",
            "纵横开武库，浩荡发太仓。",
            "大巧谢雕琢，至刚反摧藏。",
            "一技均道妙，佻心讵能当。",
            "结缨与易箦，至死犹自强。",
            "东山七月篇，万古真文章。",
            "天下有精识，吾言岂荒唐。"
        ],
        "title": "夜坐示桑甥十韵",
        "id": "22038d46-d4a2-42bb-aed5-aa2c695c7f56"
    },
    {
        "author": "陆游",
        "paragraphs": [
            "病骨便衾暖，羁怀怯梦回。",
            "钟残灯烬落，香冷雨声来。",
            "老抱忧时志，狂非济世材。",
            "明朝入冬假，烧兔荐新醅。"
        ],
        "title": "梦回",
        "id": "e5a08002-3ce3-4177-9157-4ab4e42e8659"
    },
    {
        "author": "陆游",
        "paragraphs": [
            "赐休暂解簿书围，醉草今年颇入微。",
            "手挹冻醪秋露重，卷翻狂墨瘦蛟飞。",
            "临池勤苦今安有，漏壁工夫古亦稀。",
            "穉子问翁新悟处，欲言直恐泄天机。"
        ],
        "title": "醉中草书因戏作此诗",
        "id": "1c3867ab-3eea-490e-9aeb-9b8a50466fc1"
    },
    {
        "author": "陆游",
        "paragraphs": [
            "倒尽床头酒半罂，笑呼笻杖共闲行。",
            "梅花照水为谁瘦，雪片倚风如许轻。",
            "孟德遇冬思射猎，广文垂老谢才名。",
            "归来跨火西窗下，独数城楼长短更。"
        ],
        "title": "闲步至鞠场值小雪",
        "id": "167b3091-a908-4203-b340-e0204e566e39"
    },
    {
        "author": "陆游",
        "paragraphs": [
            "长记残春入蜀时，嘉陵江上雨霏微。",
            "垂头驴瘦悲铃驮，截道狐奔脱猎围。",
            "晓度市桥花欲语，晚投山驿石能飞。",
            "杜鹃言语元无据，悔作东吴万里归。"
        ],
        "title": "张季长学士自兴元遣人来因询梁益间事怅然有感",
        "id": "7377622a-4be7-4305-b287-80c3e9395ad8"
    },
    {
        "author": "陆游",
        "paragraphs": [
            "山城残角伴疏钟，拥褐颓然一病翁。",
            "纸帐灯明蹙龟甲，铜瓶火熟起松风。",
            "雨来尤觉睡味美，酒后不知愁思空。",
            "忽忆江湖泊船夜，号鸣避弋閙群鸿。"
        ],
        "title": "东斋夜兴",
        "id": "cb5635c6-bb93-4ef0-ae1e-c8b7b70174f9"
    },
    {
        "author": "陆游",
        "paragraphs": [
            "乌龙如真龙，妥尾卧江碛。",
            "时时登楼望，爪尾略可识。",
            "今朝事大异，千嶂忽如失。",
            "遥知重云外，已有雪数尺。",
            "颇念采薇人，清坐焉得食。",
            "裹饭欲问之，矫首空峭壁。",
            "念昔故山时，僵卧风雪夕。",
            "静闻长松折，声若裂巨石。",
            "天晴视巖涧，鸟兽死如积。",
            "清梦不可寻，抚楯三太息。"
        ],
        "title": "乌龙雪",
        "id": "2878c267-cc6a-4c43-b542-29fd8671fcb7"
    },
    {
        "author": "陆游",
        "paragraphs": [
            "晓出东城数帜红，蒙茸狐貉拥衰翁。",
            "郊墟歉岁萧条后，风雪穷冬惨淡中。",
            "耐辱己惭非士节，端忧未办济民穷。",
            "诞欺成俗真当惧，谁挽天河一洗空。"
        ],
        "title": "晓出东城马上作",
        "id": "94956f1a-575b-4464-a1df-640289605621"
    },
    {
        "author": "陆游",
        "paragraphs": [
            "二穉慧堪怜，犹赊志学年。",
            "能抛竹騕褭，来看玉蜿蜒。",
            "百念寛身后，余生慰眼前。",
            "善和书幸在，它日要人传。"
        ],
        "title": "与建子振孙登千峰榭观乌龙雪",
        "id": "4f38db02-24f0-4478-a479-cc82c5cb178e"
    },
    {
        "author": "陆游",
        "paragraphs": [
            "尺寸虽无补县官，此心炯炯实如丹。",
            "羯胡未灭敢爱死，尊酒在前终鲜欢。",
            "亚父抱忠撞玉斗，虞人守节待皮冠。",
            "纵言老病摧颓甚，壮气犹凭后代看。"
        ],
        "title": "述怀二首  其一",
        "id": "f5804380-a45a-4ea2-b58c-b3950762b30d"
    },
    {
        "author": "陆游",
        "paragraphs": [
            "谤誉纷纷笑杀侬，此身本自等虚空。",
            "大鹏境界纤尘里，旷劫年光掣电中。",
            "翻动烟霞长镵在，招呼风月一尊同。",
            "是凡是圣谁能测，试问西邻织屦翁。"
        ],
        "title": "述怀二首  其二",
        "id": "7fbe4258-75e4-4f28-a007-28d2c72d0689"
    },
    {
        "author": "陆游",
        "paragraphs": [
            "桐君放隐两经秋，小院孤灯夜夜愁。",
            "名酒过于求赵璧，异书浑似借荆州。",
            "溪山胜处真难到，风月佳时事不休。",
            "安得连车载郫酿，金鞭重作浣花游。"
        ],
        "title": "到严十五晦朔郡酿不佳求于都下既不时至欲借书读之而寓公多秘不肯出无以度日殊惘惘也",
        "id": "c6f3556f-f50e-4154-8d77-88318bdb810e"
    },
    {
        "author": "陆游",
        "paragraphs": [
            "僻郡荒山下，高斋寒雨中。",
            "微波生酒绿，短焰拥炉红。",
            "学废悲身老，民穷祝岁丰。",
            "厨人羞雉兔，更忆唤邻翁。"
        ],
        "title": "雨中独酌",
        "id": "f2a721e9-1267-4efd-be1f-5aaa7754a174"
    },
    {
        "author": "陆游",
        "paragraphs": [
            "俗事驱人挽不回，经年无地濯氛埃。",
            "酒酣稍觉客愁破，睡觉忽闻山雨来。",
            "窗外树寒无鸟宿，壶中水暖有梅开。",
            "五更欲起先惆怅，烛下文书已作堆。"
        ],
        "title": "被酒径卧比觉已五鼓矣",
        "id": "604cfffb-6450-4aed-ab00-1c60865ef5d6"
    },
    {
        "author": "陆游",
        "paragraphs": [
            "石帆山下雨空濛，三扇香新翠箬篷。",
            "苹叶绿，蓼花红。",
            "回首功名一梦中。"
        ],
        "title": "灯下读玄真子渔歌因怀山阴故隐追拟五首  其一",
        "id": "3989b013-081f-428f-8b83-71030bac5bf9"
    },
    {
        "author": "陆游",
        "paragraphs": [
            "晴山滴翠水挼蓝，聚散渔舟两复三。",
            "横埭北，断桥南，侧起船篷便作帆。"
        ],
        "title": "灯下读玄真子渔歌因怀山阴故隐追拟五首  其二",
        "id": "6642e74c-81d7-4c27-8af0-ef9b98654234"
    },
    {
        "author": "陆游",
        "paragraphs": [
            "镜湖俯仰两青天，万顷玻瓈一叶舩。",
            "拈棹舞，拥蓑眠，不作天仙作水仙。"
        ],
        "title": "灯下读玄真子渔歌因怀山阴故隐追拟五首  其三",
        "id": "396c4bd4-2b20-4aec-be01-655e4651230d"
    },
    {
        "author": "陆游",
        "paragraphs": [
            "湘湖烟雨长莼丝，菰米新炊滑上匙。",
            "云散后，月斜时，潮落舟横醉不知。"
        ],
        "title": "灯下读玄真子渔歌因怀山阴故隐追拟五首  其四",
        "id": "fd48a6a2-255e-42ba-bd66-3b375df2a0b2"
    },
    {
        "author": "陆游",
        "paragraphs": [
            "长安拜免几公卿，渔父横眠醉未醒。",
            "烟艇小，钓车腥，遥指梅山一点青。"
        ],
        "title": "灯下读玄真子渔歌因怀山阴故隐追拟五首  其五",
        "id": "f97f8158-79fb-4402-96d2-5f0900c34b6b"
    },
    {
        "author": "陆游",
        "paragraphs": [
            "冬温频作雨，晨冷顿催晴。",
            "嫰日满江驿，淡烟笼郡城。",
            "忧民怀凛凛，谋已耻营营。",
            "投檄真须决，邻翁约耦耕。"
        ],
        "title": "送客至望云门外",
        "id": "da312389-dfff-4169-9669-d987eb923424"
    },
    {
        "author": "陆游",
        "paragraphs": [
            "山林恨与亲友别，朝市不堪车马喧。",
            "陈子调高无俗客，一廛却要近修门。"
        ],
        "title": "题城南堂二首  其一",
        "id": "0cda1365-8068-40c4-8833-8a575e143729"
    },
    {
        "author": "陆游",
        "paragraphs": [
            "借问城南老居士，新年乐事复何如。",
            "春寒催唤客尝酒，夜静卧听儿读书。"
        ],
        "title": "题城南堂二首  其二",
        "id": "b86c9ebc-bd26-483f-bff1-a25c9d239278"
    },
    {
        "author": "陆游",
        "paragraphs": [
            "葛翁炼丹一千年，翁去丹飞余此泉。",
            "炯如古镜不拂拭，俯听缺甃时锵然。",
            "老龙受命护泉卧，蜿蜒直恐从天堕。",
            "人言神物老愈灵，夜半声酣风雨过。",
            "放翁还山亦何有，闭门吟啸龙为友。",
            "客来相对聊曲肱，但酌此泉胜酌酒。"
        ],
        "title": "故山葛仙翁丹井有偃松覆其上夭矫可爱寄题",
        "id": "4ab34e57-81d2-4f34-b633-ba830986489d"
    },
    {
        "author": "陆游",
        "paragraphs": [
            "长江浩浩蛟龙渊，浪花正白蹴半天。",
            "轲峨大艑望如豆，骇视未定已至前。",
            "帆席云垂大隄外，缆索雷响高城边。",
            "牛车辚辚载宝货，磊落照市人争传。",
            "倡楼呼卢掷百万，旗亭买酒价十千。",
            "公卿姓氏不曾问，安知孰秉中书权。",
            "儒生辛苦望一饱，趦趄光范祈哀怜。",
            "齿揺发脱竟莫顾，诗书满腹身萧然。",
            "自看赋命如纸薄，始知估客人间乐。"
        ],
        "tags": [
            "长江"
        ],
        "title": "估客乐",
        "id": "b74e8e93-d003-4c57-9ebc-64a606247cbd"
    },
    {
        "author": "陆游",
        "paragraphs": [
            "汉水方城一何壮，大路竝驰车百两。",
            "军书插羽拥修门，楚王正醉章华上。",
            "璇题藻井穷丹青，玉笙宝瑟声冥冥。",
            "忽闻命驾游七泽，万骑动地如雷霆。",
            "清晨射猎至中夜，苍兕玄熊纷可藉。",
            "国中壮士力已殚，秦虏东来遣谁射。"
        ],
        "title": "楚宫行",
        "id": "8f9451ed-5ce6-4246-ac34-f2c5e7312083"
    },
    {
        "author": "陆游",
        "paragraphs": [
            "妾命薄，早入天家侍帷幄。",
            "君王勤俭省宴游，宝柱朱弦尘漠漠。",
            "日长别殿承恩稀，旰昃犹闻亲万机。",
            "宫中虽无珠玉赐，塞上不见烟尘飞。",
            "不须悲伤妾命薄，命薄却令天下乐。"
        ],
        "title": "妾命薄",
        "id": "1538a4dc-1bd9-4b36-ade6-f0a9f00a33d9"
    },
    {
        "author": "陆游",
        "paragraphs": [
            "只道文书无了日，也能摆拨上层台。",
            "窗明山雪暮方作，露白野梅寒未开。",
            "老病真惭天下士，穷愁强覆掌中杯。",
            "儿曹莫怪凭阑久，得句何妨秉烛回。"
        ],
        "title": "晚登千峰榭",
        "id": "a0f336d7-cb9a-4db0-bbbf-6421f4197762"
    },
    {
        "author": "陆游",
        "paragraphs": [
            "书狱徴租自笑忙，暂归聊得憩匡床。",
            "屏图夜雨孤舟句，枕带秋风九日香。",
            "一卷蠧书栖倦手，数声残角报斜阳。",
            "清泉浴罢西窗静，更觉茶瓯气味长。"
        ],
        "title": "昼睡",
        "id": "d6bda57c-b7cb-42c4-a6b0-6ee8647d904f"
    },
    {
        "author": "陆游",
        "paragraphs": [
            "酒隐人间六十年，晚途敛板自伤怜。",
            "庄周聊寄漆园吏，梅福终为吴市仙。",
            "方外酒徒盟尚在，囊中剑术老当传。",
            "此心郁屈何由豁，聊遣龙蛇落蜀牋。"
        ],
        "title": "胸次郁郁偶取枯笔作狂草遂成长句",
        "id": "caea63c6-f552-4236-84fb-c77313ad833f"
    },
    {
        "author": "陆游",
        "paragraphs": [
            "赐沐家居谢掾曹，暂将萧散慰勤劳。",
            "琅琅应节儿书熟，亹亹生风客论高。",
            "玉屑名牋来濯锦，风漪奇石出临洮。",
            "托盟翰墨吾安敢，挥洒淋漓自足豪。"
        ],
        "title": "休日与客燕语既去听小儿诵书因复作草数纸",
        "id": "0d151844-43a3-463b-a0b0-6da8916c89e8"
    },
    {
        "author": "陆游",
        "paragraphs": [
            "寄谢谯夫子，今年一出无。",
            "万缘随梦断，百念与形枯。",
            "云护巢松谷，神呵煆药炉。",
            "凭高应念我，白首学徴租。"
        ],
        "title": "青城大面山中有二隐士一曰谯先生定字天授建炎初以经行召至扬州欲留之讲筵不可拜通直郎直秘阁致仕今百三十余岁巢居崄绝人不能到而先生数年辄一出至山前人有见之者其一曰姚太尉平仲字希晏靖康初在围城中夜将死士攻贼营不利骑骏骡逸去建炎初所在揭牓以观察使召之竟不出淳熙甲午乙未间乃或见之于丈人观道院亦年近九十紫髯长委地喜作草书盖皆得道于山中云偶成五字二首托上官道人寄之 寄谯先生",
        "id": "2f531f71-dfc2-4c4d-b392-54a462701bfb"
    },
    {
        "author": "陆游",
        "paragraphs": [
            "太尉关河杰，飞腾亦遇时。",
            "中原方荡覆，大计易差池。",
            "素壁龙蛇字，空山熊豹姿。",
            "烟云千万叠，求访固难知。"
        ],
        "title": "青城大面山中有二隐士一曰谯先生定字天授建炎初以经行召至扬州欲留之讲筵不可拜通直郎直秘阁致仕今百三十余岁巢居崄绝人不能到而先生数年辄一出至山前人有见之者其一曰姚太尉平仲字希晏靖康初在围城中夜将死士攻贼营不利骑骏骡逸去建炎初所在揭牓以观察使召之竟不出淳熙甲午乙未间乃或见之于丈人观道院亦年近九十紫髯长委地喜作草书盖皆得道于山中云偶成五字二首托上官道人寄之 寄姚太尉",
        "id": "67027c6a-be5a-4eae-81b9-f34d049c1076"
    },
    {
        "author": "陆游",
        "paragraphs": [
            "我生无它长，所得静而简。",
            "出仕三十年，不殖一金产。",
            "四方到为家，所向不容拣。",
            "南游极巨海，西戍掠危栈。",
            "为州亦何好，且复占仕版。",
            "俸不给淖糜，况敢事酒琖。",
            "晨兴坐堂上，符檄高𡾰嵼。",
            "藏书三万轴，一字不到眼。",
            "胸中积磊块，叹息谁为铲。",
            "浮生固如此，正可付一莞。"
        ],
        "title": "累日多事不复能观书感叹作此诗",
        "id": "c825ce86-7001-4226-b0ad-e0fff329309b"
    },
    {
        "author": "陆游",
        "paragraphs": [
            "云开见山雪，院静闻松风。",
            "吏去曲肱卧，疑非尘世中。"
        ],
        "title": "北窗",
        "id": "205702f3-6bde-4569-a8e0-b287390b9929"
    },
    {
        "author": "陆游",
        "paragraphs": [
            "桐庐朝暮苦匆匆，潇洒宁能与昔同。",
            "堆案文书生眼黑，入京车马涨尘红。",
            "逢迎风月曲生事，弹压江山毛颕功。",
            "二子年来俱扫迹，颓然堪笑一衰翁。"
        ],
        "title": "读范文正潇洒桐庐郡诗戏书",
        "id": "c8646a0f-8326-4afe-b991-5b40778b8ecf"
    },
    {
        "author": "陆游",
        "paragraphs": [
            "昨佩鱼符入凤城，春风处处听莺声。",
            "欲寻旧友半为鬼，重到西湖疑隔生。",
            "浮世正如投六簙，野人何意慕三旌。",
            "严州戍满真当老，犹幸为民死太平。"
        ],
        "tags": [
            "西湖"
        ],
        "title": "笥中偶得去年二月都下数诗",
        "id": "10164fc6-7517-41ef-8b24-b5d3370de92d"
    },
    {
        "author": "陆游",
        "paragraphs": [
            "人生堂堂七尺身，本与圣哲均称人。",
            "唐虞乃可让天下，光被万世常如新。",
            "哀哉末俗去古远，斵丧太朴浇全淳。",
            "豆羮箪食辄动色，攘窃乃至忘君亲。",
            "锱铢必先计利害，讵肯冒死求成仁。",
            "不欺当从一念始，自古孝子为忠臣。"
        ],
        "title": "感寓",
        "id": "5a44cc3b-7234-41a6-a70b-2e0fa05088ae"
    },
    {
        "author": "陆游",
        "paragraphs": [
            "万里安西久宿师，东风吹草又离离。",
            "玉壶贮满伤春泪，锦字挑成寄远诗。",
            "击虏将军方战急，押衣敕使尚归迟。",
            "粧台宝镜尘昏尽，发似飞蓬自不知。"
        ],
        "title": "征妇怨効唐人作",
        "id": "bb35dd92-4a5b-4449-962d-139f5ce929ce"
    },
    {
        "author": "陆游",
        "paragraphs": [
            "瘴疠家家一洗无，更欣余润沃焦枯。",
            "花壶夜冻先除水，衣焙朝寒久覆炉。",
            "松顶积高时自堕，竹枝压重欲相扶。",
            "云开正值春风早，却看晴光满九衢。"
        ],
        "title": "雪",
        "id": "cf4ebe44-89d6-41c6-be17-b16e4aff6576"
    },
    {
        "author": "陆游",
        "paragraphs": [
            "我老畏作病，杯酒久不持。",
            "读书寒雨中，比夕颇思之。",
            "呼童欲洗酌，顾以病自疑。",
            "清坐叹寂寞，痛饮愁淋漓。",
            "三爵醒醉间，此理当徐思。",
            "一掬琴高鱼，且复伴吾儿。"
        ],
        "title": "寒夜",
        "id": "00df2ac9-f20d-4f86-acf7-0faedcf8766c"
    },
    {
        "author": "陆游",
        "paragraphs": [
            "冻研笑臞儒，雕弓隐猎徒。",
            "不成平赵魏，正可老江湖。",
            "憔悴头虽秃，轮囷胆尚粗。",
            "咸阳呼五白，何遽不能卢。"
        ],
        "title": "纵笔二首  其一",
        "id": "8c793ceb-99e9-4d0a-98bd-d7be5b05d446"
    },
    {
        "author": "陆游",
        "paragraphs": [
            "故国吾宗庙，群羌我虏仇。",
            "但应坚此念，宁假用它谋。",
            "望驾遗民老，忘兵志士忧。",
            "何时闻遣将，往护北平秋。"
        ],
        "title": "纵笔二首  其二",
        "id": "06aa6307-f029-4fba-85ae-1c58b3c79ab8"
    },
    {
        "author": "陆游",
        "paragraphs": [
            "经年薄宦客桐庐，市邑萧然一物无。",
            "名酒不来惟饮湿，长鱼难觅且焚枯。",
            "支离鹤骨寒添瘦，宛转龟肠夜自呼。",
            "更与儿曹同一笑，灯前短褐拆天吴。"
        ],
        "title": "岁晚盘尊索然戏书",
        "id": "0865009f-bd09-49f7-b785-1f4e64bb3fa0"
    },
    {
        "author": "陆游",
        "paragraphs": [
            "珮玉珊珊谒众真，竟烦一雪慰疲民。",
            "未看舞鹤随飞盖，先喜飘花集拜茵。",
            "耕垄土膏千耦出，市楼酒贱万家春。",
            "使君老去悲才尽，诗句难追节物新。"
        ],
        "title": "立春前四日谢雪方拜天庆庭中雪复作",
        "id": "2b467072-a919-47e9-9233-ae0b4e49dfe6"
    },
    {
        "author": "陆游",
        "paragraphs": [
            "我来桐江今几时，面骨峥嵘鬓如雪。",
            "怒嗔不复有端绪，谗谤何曾容辨说。",
            "十年山栖却火食，酿桂餐芝自芳洁。",
            "作官一饱仰红腐，坐对盘飧常呕噎。",
            "雪晴宿戒南山游，剩要赋咏临清流。",
            "将行复辍却退坐，台符吏牍令人愁。",
            "胸中崔嵬向谁吐，独立凭高时自语。",
            "文章当以气为主，无怪今人不如古。"
        ],
        "title": "桐江行",
        "id": "90798c92-6cd6-4062-b5e3-3dd6b45a4454"
    },
    {
        "author": "陆游",
        "paragraphs": [
            "苦寒勿怨天雨雪，雪来遗我明年麦。",
            "三月翠浪舞东风，四月黄云暗南陌。",
            "坐看比屋腾欢声，已觉有司寛吏责。",
            "腰镰丁壮倾闾里，拾穗儿童动千百。",
            "玉尘出䃺飞屋梁，银丝入釜须寛汤。",
            "寒醅发剂炊饼裂，新麻压油寒具香。",
            "大妇下机废晨织，小姑佐庖忘晚粧。",
            "老翁饱食笑扪腹，林下击壤歌时康。"
        ],
        "title": "屡雪二麦可望喜而作歌",
        "id": "0047e4bd-b1f9-4032-99df-caf4ecc38893"
    },
    {
        "author": "陆游",
        "paragraphs": [
            "挂冠神武莫踌躇，家具何妨载鹿车。",
            "怨谤相乘真市虎，技能已尽似黔驴。",
            "黄金散后犹耽酒，白发生来更爱书。",
            "新岁定寻林下约，一觞一咏未成疏。"
        ],
        "title": "丁未除夕前二日休假感怀二首  其一",
        "id": "f3d27cb1-cb3a-448e-950d-8526cb9d1bb8"
    },
    {
        "author": "陆游",
        "paragraphs": [
            "梦寄梅村竹坞间，不堪客里见春还。",
            "潮生水欲通南涧，雪霁云犹冒北山。",
            "病思过年应小减，官身得假未全闲。",
            "变名吴市男儿事，末路低回自笑孱。"
        ],
        "title": "丁未除夕前二日休假感怀二首  其二",
        "id": "3d383123-7cc7-42f3-9447-cbe681764daa"
    },
    {
        "author": "陆游",
        "paragraphs": [
            "雨声滴滴暮未已，苔晕重重寒更添。",
            "知是使君初睡起，清香一线透疏帘。"
        ],
        "title": "假中闭戸终日偶得绝句三首  其一",
        "id": "40286248-6054-4f0f-8af2-1bf605a4bea3"
    },
    {
        "author": "陆游",
        "paragraphs": [
            "老夫昔是青城客，酒肉淋漓岂本心。",
            "还我山家本来面，数拳春笋荐孤斟。"
        ],
        "title": "假中闭戸终日偶得绝句三首  其二",
        "id": "952e5a04-874c-4d85-b3da-6994c3131b57"
    },
    {
        "author": "陆游",
        "paragraphs": [
            "官身常欠读书债，禄米不供沽酒资。",
            "剩喜今朝寂无事，焚香闲看玉谿诗。"
        ],
        "title": "假中闭戸终日偶得绝句三首  其三",
        "id": "a32bbb62-6d95-43a7-9620-197d8af9bc8e"
    },
    {
        "author": "陆游",
        "paragraphs": [
            "只怪重衾不御寒，起看急雪玉花干。",
            "迟明欲谒虚皇殿，廐马蒙氊立夜阑。"
        ],
        "title": "除夜雪二首  其一",
        "id": "bff8ffcc-58ce-4733-832d-5d55feb6091f"
    },
    {
        "author": "陆游",
        "paragraphs": [
            "北风吹雪四更初，嘉瑞天教及岁除。",
            "半盏屠苏犹未举，灯前小草写桃符。"
        ],
        "tags": [
            "写雪",
            "春节",
            "雪"
        ],
        "title": "除夜雪二首  其二",
        "id": "5df540da-a554-4570-8ed1-13b98d270374"
    },
    {
        "author": "陆游",
        "paragraphs": [
            "白头身世叹羁孤，一念儿时泪已濡。",
            "尚记争先书欝垒，岂知落后举屠苏。",
            "杯盘草草思邻舍，车马纷纷厌九衢。",
            "六十年非心自了，挂冠犹足补东隅。"
        ],
        "title": "戊申元日",
        "id": "431bde02-9ede-4e0a-98fa-5a62f2b0ecb9"
    },
    {
        "author": "陆游",
        "paragraphs": [
            "关河谢远游，岁月迫归休。",
            "敢恨骥伏枥，但思狐首丘。",
            "雪明窗误晓，霜点鬓惊秋。",
            "羁旅饶愁思，谁怜季子裘。"
        ],
        "title": "初春感怀",
        "id": "0489afab-ad00-4439-9629-a0fe71d8865d"
    },
    {
        "author": "陆游",
        "paragraphs": [
            "闭合孤城賸放慵，桐江清绝胜吴松。",
            "云收忽见北山雪，月落正闻西寺钟。",
            "世味老来无奈薄，土思病后不胜浓。",
            "莼羮岂止方羊酪，轻许平生笑士龙。"
        ],
        "title": "闭合",
        "id": "480d4f8d-fb70-4ba7-9190-97989800f590"
    },
    {
        "author": "陆游",
        "paragraphs": [
            "饱食何曾补县官，潺湲阁上倚阑干。",
            "水纹靴皱风初紧，花色鞓红露未干。",
            "薄酒愁边供醉醒，故人梦里话悲欢。",
            "孤城正在山穷处，过社今朝尚尔寒。"
        ],
        "title": "潺湲阁小立",
        "id": "d93f72f1-14aa-46a8-8059-f0c6dc2947b2"
    },
    {
        "author": "陆游",
        "paragraphs": [
            "欲挂衣冠万事轻，不妨小住向山城。",
            "绿尊耐久常相伴，雪鬓才生便放行。",
            "拂枕时时觅幽梦，倚阑日日听新莺。",
            "夕阳更有欣然处，来看青郊雨后耕。"
        ],
        "title": "睡起至园中",
        "id": "449bf25d-8c84-463e-834c-c1586613288f"
    },
    {
        "author": "陆游",
        "paragraphs": [
            "上书又乞奉祠归，梦到湖边自叩扉。",
            "此去敢辞依马磨，向来真惯拥牛衣。",
            "致身途远年龄暮，报国心存气力微。",
            "誓墓那因一怀祖，人间处处是危机。"
        ],
        "title": "上书乞祠",
        "id": "167bab85-bf6b-42f8-89a5-994740e14ff2"
    },
    {
        "author": "陆游",
        "paragraphs": [
            "老堕空山里，春残白日长。",
            "庸医司性命，俗子议文章。",
            "烛映一池墨，风飘半篆香。",
            "个中有佳处，袖手看人忙。"
        ],
        "title": "春残",
        "id": "0f53a1b5-d491-4e47-9bef-3a396a55e175"
    },
    {
        "author": "陆游",
        "paragraphs": [
            "暂因赐沐作闲身，太息才余一日春。",
            "委地落花新著雨，穿帘归燕不生人。",
            "卫青此日怪长揖，王翰当年谋卜邻。",
            "商略晚窗须小醉，朱樱青店正尝新。"
        ],
        "title": "三月二十日晚酌",
        "id": "0502eefe-94e3-44fb-af19-0ce9abb47053"
    },
    {
        "author": "陆游",
        "paragraphs": [
            "乌帽红尘过去身，荒山野水又经春。",
            "残年欲尽初闻道，薄宦宜休不问人。",
            "一局枯棋忘日月，数斟浊酒约比邻。",
            "石帆山下菱歌断，未叹临风白发新。"
        ],
        "title": "次前韵",
        "id": "4460538d-d69d-4be3-835a-dd2c60fa748a"
    },
    {
        "author": "陆游",
        "paragraphs": [
            "阴阴绿树雨余香，半卷疏帘置一床。",
            "得禄仅偿赊酒劵，思归新草乞祠章。",
            "古琴百衲弹清散，名帖双钩榻硬黄。",
            "夜出灞亭虽跌宕，也胜归作老冯唐。"
        ],
        "title": "北窗闲咏",
        "id": "d26c534b-6c8d-4277-a413-46655c49e942"
    },
    {
        "author": "陆游",
        "paragraphs": [
            "尽道官身属太仓，未妨寄傲向林塘。",
            "绿波春涨群鱼乐，清露晨流蔓草香。",
            "闲试名弓来射圃，醉盘骄马出毬场。",
            "长城万里知谁许，看镜空悲两鬓霜。"
        ],
        "title": "休日留园中至暮乃归",
        "id": "120e74e9-5b1b-4e32-a7f2-b587912182ed"
    },
    {
        "author": "陆游",
        "paragraphs": [
            "一饥可忍万缘轻，况复幽窗疾渐平。",
            "更事天公终赏识，欺人鬼子漫纵横。",
            "道边尘起频障扇，门外波清剩濯缨。",
            "不为褊心憎薄俗，客星祠下是归程。"
        ],
        "title": "北窗病起",
        "id": "ac5ee9b9-2907-4366-96a2-7ccdb39a1ef0"
    },
    {
        "author": "陆游",
        "paragraphs": [
            "潮生东西津，雨暗上下塔。",
            "萧萧乱菰蒲，拍拍起凫鸭。",
            "吾船虽褊小，尚可著一榻。",
            "溪风吹醉頬，高枕堕纱帢。",
            "南山浮湿翠，偃蹇呼不答。",
            "安得青莲公，杰句为弹压。"
        ],
        "title": "自东津泛舟至桐溪",
        "id": "ca5c12da-bcf6-42bc-8423-4a5e02da9d31"
    },
    {
        "author": "陆游",
        "paragraphs": [
            "小垄瓜蔓绿，短篱梅子黄。",
            "晓风掠水来，吹我醉面凉。",
            "平生萧散意，未觉将迎忙。",
            "溪山供一笑，客主可相忘。",
            "宁当倒手版，聊复据胡床。",
            "太平岂无象，麦饭家家香。",
            "我归亦何有，养气犹轩昻。",
            "那因五斗陈，坐变百炼刚。"
        ],
        "title": "迓客至大浪滩上",
        "id": "a3831853-07eb-4778-a408-2b80fdaef26f"
    },
    {
        "author": "陆游",
        "paragraphs": [
            "小雨东郊气象新，萧萧清吹爽衣巾。",
            "并谿密竹巧藏寺，夹道新麻高没人。",
            "老厌簿书愁欲睡，病疏杯酌渇生尘。",
            "桐君山路无多远，元自知津莫问津。"
        ],
        "title": "郊行",
        "id": "9af7495c-ea40-4122-9a3f-1d69ad46e2a3"
    },
    {
        "author": "陆游",
        "paragraphs": [
            "东风吹雨溪上来，北山出云以应之。",
            "严州城中三日雨，朝莫点滴无休时。",
            "向来秧底干欲裂，白水漫漫俄盈陂。",
            "豚肩覆豆巫醉饱，龙骨挂壁农遨嬉。",
            "今年蚕麦收数倍，茧大如瓮麦两岐。",
            "西成在眼又如此，还乡鼓腹歌淳熙。"
        ],
        "title": "夏雨",
        "id": "256c6763-cd22-433d-a2f1-c36cdf4a048a"
    },
    {
        "author": "陆游",
        "paragraphs": [
            "础润云生五月中，山城细雨晚空濛。",
            "读书虽恨此身老，把酒尚思吾辈同。",
            "积润画图昏素壁，渍香衣帻覆熏笼。",
            "新晴不用占钟鼓，卧听林梢淅淅风。"
        ],
        "title": "雨中作",
        "id": "bc1df307-8470-4a38-ac6f-9e1f69a64351"
    },
    {
        "author": "陆游",
        "paragraphs": [
            "不学空门不学仙，清樽随处且陶然。",
            "人情正可付一笑，生世元知无百年。",
            "白首难陪东合客，清风自足北窗眠。",
            "归耕只要无人问，安用文章海内传。"
        ],
        "title": "醉题",
        "id": "876a385d-8cac-4c68-93ce-d038af99e09c"
    },
    {
        "author": "陆游",
        "paragraphs": [
            "雪谷孤松自郁然，纷纷朝菌但堪怜。",
            "坐更拂石芥城劫，时说开皇龙汉年。",
            "淡煮藜羮天送供，闲拖藤杖地行仙。",
            "共看王室中兴后，更约长安一醉眠。"
        ],
        "title": "有怀青城雾中道友",
        "id": "2f20a4e9-493a-4d58-b1af-e3a9cfdb7a56"
    },
    {
        "author": "陆游",
        "paragraphs": [
            "霁色澄鲜已断梅，江郊隠隠尚轻雷。",
            "层峦正对孤城落，健席遥看大艑来。",
            "幼妇髻鬟簮早稻，近村坊店卖新醅。",
            "吾行在处皆诗本，锦段虽残试剪裁。"
        ],
        "title": "梅雨初晴迓客东郊",
        "id": "c68b90c7-1cd7-4dfd-b068-3fd03640c541"
    },
    {
        "author": "陆游",
        "paragraphs": [
            "暑雨初晴日，江皋欲莫天。",
            "鸦栖沙际树，人唤渡头船。",
            "病骨羸将折，昏眸困欲眠。",
            "市桥灯火閙，且复喜丰年。"
        ],
        "title": "晚归",
        "id": "b4e454cc-1e27-4949-af93-328cf557581d"
    },
    {
        "author": "陆游",
        "paragraphs": [
            "今日逢休沐，凭高且暂闲。",
            "风声初卷野，雨气已呑山。",
            "疾病临觞懒，尘埃得句悭。",
            "西征忽在眼，河势抱函关。"
        ],
        "title": "休日登千峰榭遇大风雨气象甚伟",
        "id": "2505a608-8b4f-4858-8bdf-a1d498eb0623"
    },
    {
        "author": "陆游",
        "paragraphs": [
            "马目山头雨脚昏，龙津桥下浪花翻。",
            "年丰郡僻无公事，一炷清香昼掩门。"
        ],
        "title": "雨中独坐",
        "id": "ac974259-1090-493f-838d-d682d29125fe"
    },
    {
        "author": "陆游",
        "paragraphs": [
            "故人玉骨已生苔，邂逅逢君亦乐哉。",
            "湖寺系舟无梦去，京尘驰骑有诗来。",
            "醉中不敢教儿诵，看处常须浴手开。",
            "久矣世间无健笔，相期力干万钧回。"
        ],
        "title": "旧识姜邦杰于亡友韩无咎许近屡寄诗来且以无咎平日倡和见示读之怅然作此诗附卷末",
        "id": "8679d942-7dcd-4441-afec-12ece67ce6a1"
    },
    {
        "author": "陆游",
        "paragraphs": [
            "抽身簿书中，兹日睡颇足。",
            "缥缈桐君山，可喜忽在目。",
            "纷纷众客散，杳杳一笻独。",
            "昔如脱渊鱼，今如走山鹿。",
            "诗情森欲动，茶鼎煎正熟。",
            "安眠簟八尺，仰看帆十幅。",
            "逍遥富春饭，放浪渔浦宿。",
            "送老水云乡，羮藜勿思肉。"
        ],
        "title": "钓台见送客罢还舟熟睡至觉度寺",
        "id": "f5931a40-1419-466d-b514-a744e7a68866"
    },
    {
        "author": "陆游",
        "paragraphs": [
            "双橹揺江叠鼓催，伯符故国喜重来。",
            "秋山断处望渔浦，晓日升时离钓台。",
            "官路已悲捐岁月，客衣仍悔犯风埃。",
            "还家正及鸡豚社，剩伴邻翁笑口开。"
        ],
        "title": "泛富春江",
        "id": "fe82e30c-b88b-422b-b4be-1e588730ce9c"
    },
    {
        "author": "陆游",
        "paragraphs": [
            "东归剡曲只三程，旅泊还如万里行。",
            "灯影动揺风不定，船声鞺鞳浪初生。",
            "曳裾非复白头事，瞑目那求青史名。",
            "归去若为消暮境，一蓑烟雨学春耕。"
        ],
        "title": "宿渔浦",
        "id": "d5622df4-9def-40a9-b2a0-7d989eb43bb9"
    },
    {
        "author": "陆游",
        "paragraphs": [
            "老作孤舟客，秋涛涨小江。",
            "林昏见飞燐，村近有惊尨。",
            "天濶三更月，篷低一尺窗。",
            "鱼飧虽草草，聊喜到吾邦。"
        ],
        "title": "溯小江饭舟中",
        "id": "b3143177-427e-4121-b8de-04b3e150c0fe"
    },
    {
        "author": "陆游",
        "paragraphs": [
            "圣朝未许领樷祠，拥褐清羸不自支。",
            "邓禹有灵应笑拙，周公无梦固知衰。",
            "得闲要及身安日，到死应无睡足时。",
            "七百日来尘满抱，今朝湔祓有新诗。"
        ],
        "title": "乞祠久未报",
        "id": "5ba13555-a499-478b-929c-3eabe0541f58"
    },
    {
        "author": "陆游",
        "paragraphs": [
            "镜湖清绝胜吴松，家占湖山第一峰。",
            "瓜冷霜刀开碧玉，茶香铜碾破苍龙。",
            "壮心自笑老犹在，狂态极知人不容。",
            "击壤穷阎歌帝力，未妨尧舜亦亲逢。"
        ],
        "title": "七月十日到故山削瓜瀹茗翛然自适",
        "id": "cc9fba7e-e5bc-4a8b-b9ce-65801ee8d676"
    },
    {
        "author": "陆游",
        "paragraphs": [
            "乱蝉嘒新秋，老木立清晓。",
            "我亦岸纶巾，寄傲万物表。",
            "大千藏粒粟，浩劫过飞鸟。",
            "痴子居其间，利欲自纒绕。",
            "可怜荣进意，未向盖棺了。",
            "浮名更吓鬼，白垩写丹旐。",
            "我于斯世事，看破自少小。",
            "老矣更何求，归哉憩林沼。"
        ],
        "title": "晓兴",
        "id": "d7e38939-202b-46e4-ae41-39c0c6e372c2"
    },
    {
        "author": "陆游",
        "paragraphs": [
            "会稽八月秋始凉，梧桐叶落覆井床。",
            "月明缟树遶惊鹊，露下湿草啼寒螀。",
            "丈夫行年过六十，日月虽短志意长。",
            "匣中宝剑作雷吼，神物那得终摧藏。",
            "君不见昔时东都宗大尹，义感百万虎与狼。",
            "疾危尚念起击贼，大呼过河身已僵。"
        ],
        "title": "感秋",
        "id": "828c71d5-f119-44a5-b1a7-8de009b65128"
    },
    {
        "author": "陆游",
        "paragraphs": [
            "候虫何唧唧，岁晚声出壁。",
            "不惟懒妇惊，感此白头客。",
            "壮年事征戍，万里不得息。",
            "扬颿凌秋涛，筞马赴山驿。",
            "日照蛟鼍涎，雪印豺虎迹。",
            "谁知七尺躯，幸脱九死厄。",
            "前年补畿郡，入对瞻玉色。",
            "报恩无死所，再拜衰泪滴。",
            "即今故山归，愈叹老境逼。",
            "不眠中夜起，仰视星歴歴。",
            "中原何时定，铜駞卧荆棘。",
            "灭胡恨无人，有复不易识。"
        ],
        "title": "秋夜有感",
        "id": "73a664ec-18bb-447f-b4c9-e4b9d433022e"
    },
    {
        "author": "陆游",
        "paragraphs": [
            "道旁竹树露如倾，带睡悠悠十里行。",
            "晓色未分烟尚重，压城楼阁已峥嵘。"
        ],
        "title": "五鼓入城",
        "id": "a3247871-b385-44c6-b266-827c03887f42"
    },
    {
        "author": "陆游",
        "paragraphs": [
            "旋炊香稻煮新菰，饭饱逍遥乐有余。",
            "茶味森森留齿頬，香烟𩡏𩡏著图书。",
            "毛皮尚在宁知我，鳞甲深藏莫问渠。",
            "赖有邻翁差耐久，雨畦频唤共携鉏。"
        ],
        "title": "饭罢忽邻父来过戯作",
        "id": "2c9c676b-d4d2-4398-ac5d-22f2fcf5db87"
    },
    {
        "author": "陆游",
        "paragraphs": [
            "一雨濯残热，秋气忽已深。",
            "青灯照空廊，重露滴高林。",
            "危坐读周易，会我平生心。",
            "夜分徐掩卷，闲弄床上琴。",
            "帘外初斜河，屋头已横参。",
            "人生每如此，利欲安能侵。"
        ],
        "title": "秋夜读书",
        "id": "ce76ef69-4e65-4720-8bd6-2ba66a55096f"
    },
    {
        "author": "陆游",
        "paragraphs": [
            "何人叩铁警农耕，炊饭家家起五更。",
            "也似早朝风雪里，遥听宫漏下宫城。"
        ],
        "title": "夜坐忽闻村路报晓铁牌二首  其一",
        "id": "85f74c6a-14fd-40ce-91d4-3a3c00ab63b8"
    },
    {
        "author": "陆游",
        "paragraphs": [
            "秋气凄凉雾雨昏，老书生病卧孤村。",
            "五更不用元戎报，片铁铮铮自过门。"
        ],
        "title": "夜坐忽闻村路报晓铁牌二首  其二",
        "id": "bd8ca3cb-8fef-4719-989b-32978513b182"
    },
    {
        "author": "陆游",
        "paragraphs": [
            "岷山千里青未了，恨隔长江不到吴。",
            "羁云冉冉吾旧识，安得挽之来坐隅。"
        ],
        "tags": [
            "长江"
        ],
        "title": "白云自西来过书巢南窗",
        "id": "bb2253aa-85f9-4a28-a59c-fada7cb7c6e5"
    },
    {
        "author": "陆游",
        "paragraphs": [
            "放翁小筑湖西偏，虚窗曲槛无炎天。",
            "人间乃有真富贵，遶舍十万碧玉椽。",
            "连林娟娟泫清露，高枝袅袅揺苍烟。",
            "常忧俗客触新粉，屡戒园丁伤逸鞭。",
            "凉生尊斚消午醉，声撼窗扉惊昼眠。",
            "春残斸土得美茁，气压卿相食万钱。",
            "尔来作吏若堕穽，每一梦到心悽然。",
            "还家再见却惝怳，尘土何地从臞仙。",
            "囊中幸藏餐玉法，欲屏万事相周旋。",
            "更当待月出东岭，坐石泠泠挥响泉。"
        ],
        "title": "赠竹十韵",
        "id": "c50b5f10-b030-4169-a593-f419722d8415"
    },
    {
        "author": "陆游",
        "paragraphs": [
            "自古文章与命仇，功名身外更悠悠。",
            "一从识得元无事，穷死逢人不说愁。"
        ],
        "title": "杂感五首  其一",
        "id": "03443abd-3978-4deb-962b-19be018fe4d8"
    },
    {
        "author": "陆游",
        "paragraphs": [
            "小轩幽槛雨丝丝，种竹移花及此时。",
            "客去解衣投卧榻，半醒半醉又成诗。"
        ],
        "title": "杂感五首  其二",
        "id": "0a31a240-8083-42ae-8302-caf38bc431b1"
    },
    {
        "author": "陆游",
        "paragraphs": [
            "少年意气与春争，朱弹金鞭处处行。",
            "谁信即今空谷里，旋租黄犊学躬耕。"
        ],
        "title": "杂感五首  其三",
        "id": "0e42dc08-1769-42c3-8952-23c179e852e0"
    },
    {
        "author": "陆游",
        "paragraphs": [
            "自洗铜壶试玉醅，小轩风月为徘徊。",
            "此心未与年俱老，犹解逢花眼暂开。"
        ],
        "title": "杂感五首  其四",
        "id": "6d70d28f-c5cc-4277-8a6e-0425cf881b75"
    },
    {
        "author": "陆游",
        "paragraphs": [
            "侧帽垂鞭小陌东，名花迎笑一枝红。",
            "啼莺惊断寻春梦，惆怅新霜点鬓蓬。"
        ],
        "title": "杂感五首  其五",
        "id": "7bb58aac-400a-4f99-8791-364185649c38"
    },
    {
        "author": "陆游",
        "paragraphs": [
            "羸僮倦马困长堤，借榻禅房日未西。",
            "熟睡觉来闲隠几，庭楸阴转乳鸦啼。"
        ],
        "title": "入城寓榻开元",
        "id": "c054bee1-3e2d-48dd-9081-91b77522c374"
    },
    {
        "author": "陆游",
        "paragraphs": [
            "月行南斗边，人归西郊路。",
            "水风吹葛衣，草露湿芒履。",
            "渔歌起远汀，鬼火出破墓。",
            "凄清醒醉魂，荒怪入诗句。",
            "到家夜已半，伫立叩蓬戸。",
            "穉子犹读书，一笑慰迟莫。"
        ],
        "title": "夜出偏门还三山",
        "id": "0ffeff23-fdce-416a-8324-5644ecfe3502"
    },
    {
        "author": "陆游",
        "paragraphs": [
            "酒解夜过半，出门步中庭。",
            "天高河汉白，月淡烟雾青。",
            "重滴竹杪露，踈见树罅星。",
            "壊甃啼寒螀，深竹明孤萤。",
            "秋晚虽未霜，蠧叶时自零。",
            "四序逝不留，慨然感颓龄。",
            "平生茅一把，不博带万钉。",
            "鸱沟谢拍拍，鸿路追冥冥。"
        ],
        "title": "四鼓酒醒起步庭下",
        "id": "e28b428f-24b6-4e10-bb7f-b1d6a5a5c965"
    },
    {
        "author": "陆游",
        "paragraphs": [
            "月昏当戸树突兀，风恶满天云往来。",
            "太阿匣藏不见用，孤愤书成空自哀。",
            "吾辈赤心本贯日，昔人白骨今生苔。",
            "荣河温洛不可见，青海玉关安在哉。"
        ],
        "title": "感愤秋夜作",
        "id": "67014ea9-6e70-4f8a-98b4-0ce4daf0f5b0"
    },
    {
        "author": "陆游",
        "paragraphs": [
            "膊膊庭树鸡初鸣，嗈嗈天衢雁南征。",
            "百年朝露岂长久，万事浮云常变更。",
            "出处有心终有愧，圣贤无命亦无成。",
            "西畴虽薄可自力，双犊且当乘雨耕。"
        ],
        "title": "反感愤",
        "id": "75ffb1d4-86b7-44a3-ae42-03fc8b0f19a9"
    },
    {
        "author": "陆游",
        "paragraphs": [
            "著脚红尘已恨深，便应毕世住山林。",
            "贵人自作宣明面，老子曾闻正始音。",
            "议论坐狂当永弃，簿书缘病复难任。",
            "东斋幽寂凭谁画，开幔床横一素琴。"
        ],
        "title": "东斋",
        "id": "c6c4e012-fa25-4f3a-969f-6bc5ce998aad"
    },
    {
        "author": "陆游",
        "paragraphs": [
            "门巷冷如冰，生涯淡似僧。",
            "小窗愁夜雨，孤影怯秋灯。",
            "林鹊栖仍起，山童唤不譍。",
            "悠然坐待旦，息倦倚书幐。"
        ],
        "title": "雨夜四鼓起坐至明",
        "id": "24ae855c-985a-4a8d-a622-15f46ed93342"
    },
    {
        "author": "陆游",
        "paragraphs": [
            "八月风雨夕，千载孙吴书。",
            "老病虽惫甚，壮气颇有余。",
            "长缨果可请，上马不踌躇。",
            "岂惟鏖皋兰，直欲封狼居。",
            "万乘久巡狩，两京尽邱墟。",
            "此责在臣子，忧愧何时摅。",
            "南郑筑坛场，隆中顾草庐。",
            "邂逅未可知，旄头方扫除。"
        ],
        "title": "夜读兵书",
        "id": "1b3c5c41-2ddd-431a-b4e5-20d9c079822a"
    },
    {
        "author": "陆游",
        "paragraphs": [
            "百年逝不留，万事本难料。",
            "夜行钟漏迫，但取贤达笑。",
            "颇疑功名事，造物付年少。",
            "归休莫问人，晓镜勤自照。"
        ],
        "title": "老叹",
        "id": "fdb15344-4475-47fa-a235-3be3f181facf"
    },
    {
        "author": "陆游",
        "paragraphs": [
            "灏气明山川，霁色满天地。",
            "西风吹我衣，忽有万里意。",
            "中原运当平，所要在得士。",
            "余年犹几何，弃置复弃置。"
        ],
        "title": "秋霁",
        "id": "eb17b905-82b2-4fbb-8342-879cbe6fa072"
    },
    {
        "author": "陆游",
        "paragraphs": [
            "一味疏慵养不才，饭蔬亦已罢衘杯。",
            "衡茆终日人声绝，卧听芭蕉报雨来。"
        ],
        "title": "斋中闻急雨",
        "id": "0956e4a2-38c6-4aaf-80ab-165191324570"
    },
    {
        "author": "陆游",
        "paragraphs": [
            "少年志力强，文史富三冬。",
            "但喜寒夜永，那知睡味浓。",
            "庭树风淅淅，城楼鼓冬冬。",
            "自鞭不少贷，冻坐闻晨钟。",
            "探义剧攻玉，摛文笑雕龙。",
            "落纸笔纵横，围坐书叠重。",
            "得意自吟讽，清悲答莎蛩。",
            "饥肠得一饼，美如紫駞峰。",
            "俯仰五十年，于世终不逢。",
            "夜半起饭牛，颓然成老农。",
            "束书不更读，蠧简流尘封。",
            "世无袁伯业，太息吾何从。"
        ],
        "title": "老病追感壮岁读书之乐作短歌",
        "id": "975eb011-6bea-41ef-be4d-68a253c07909"
    },
    {
        "author": "陆游",
        "paragraphs": [
            "粝饭从来不愿余，还山喜遂此心初。",
            "挽河尽洗弹冠念，闭戸闲讐插架书。",
            "一榼不妨从客饮，数椽也复是吾庐。",
            "少游细看犹多事，安用人间下泽车。"
        ],
        "title": "闲中戯书三首  其一",
        "id": "41c97dfd-e883-4869-b0ce-f4469203872e"
    },
    {
        "author": "陆游",
        "paragraphs": [
            "少年拜舞缀庭绅，曾见中天日月新。",
            "金印终归妄校尉，白头仍是斥仙人。",
            "修营香火三生愿，收拾风波九死身。",
            "岂但渔樵与争席，海边沤鸟亦相亲。"
        ],
        "title": "闲中戯书三首  其二",
        "id": "d56846b4-57bb-43d3-983f-c50d60592712"
    },
    {
        "author": "陆游",
        "paragraphs": [
            "钓竿风月寄沧洲，醉发髿髿荻叶秋。",
            "仕进世谁知我懒，功名命不与人谋。",
            "衰迟更觉岁时速，疏贱空先天下忧。",
            "病骨未销谗未已，聊须周易著床头。"
        ],
        "title": "闲中戯书三首  其三",
        "id": "ba727a2c-c1e2-463d-9e60-4092b645fe8d"
    },
    {
        "author": "陆游",
        "paragraphs": [
            "篢子编成细箬新，独穿空翠上嶙峋。",
            "丹砂巖际朝暾日，狗杞云间夜吠人。",
            "络石菖蒲蒙绿发，纒松薜荔长苍鳞。",
            "金貂谒帝我未暇，且作人间千岁身。"
        ],
        "title": "采药",
        "id": "6b5b91b9-e5ed-4757-9ce0-e94e90111510"
    },
    {
        "author": "陆游",
        "paragraphs": [
            "寂寞衡门傍水开，放翁曳杖此徘徊。",
            "林疏时见钓篷过，风急忽闻菱唱来。",
            "讲罢绳床悬麈柄，斋余童子供茶杯。",
            "解衣许我闲摩腹，又作幽窗梦一回。"
        ],
        "title": "过猷讲主桑渎精舍",
        "id": "385593b1-b4b5-4d21-8ad8-f99a60c26b78"
    },
    {
        "author": "陆游",
        "paragraphs": [
            "端为身闲觉日长，不嫌儿辈笑清狂。",
            "湖光潋潋归舟疾，雨点霏霏醉頬凉。",
            "断彴苔生人唤渡，孤村霜近稻登场。",
            "宦情不独今年薄，游子从来念故乡。"
        ],
        "title": "自桑渎泛舟归三山",
        "id": "b79dbf18-29f0-4984-af3c-cffd111e411b"
    },
    {
        "author": "陆游",
        "paragraphs": [
            "山入柴门穿，桥通野路长。",
            "群童挑燕笋，幼妇采鸡桑。",
            "淳古非今俗，留连到夕阳。",
            "盘飧敢辞饱，满箸药苗香。"
        ],
        "title": "访野人家",
        "id": "4018edb6-4827-4c8b-97de-188c2812ae87"
    },
    {
        "author": "陆游",
        "paragraphs": [
            "秋风猎猎汉旗黄，晓陌霜清见太行。",
            "车载氊庐駞载酒，渔阳城里作重阳。"
        ],
        "title": "塞上曲四首  其一",
        "id": "09fb0854-2fc1-455d-9028-dfc0d7ee31e0"
    },
    {
        "author": "陆游",
        "paragraphs": [
            "将军许国不怀归，又见桑干木叶飞。",
            "要识君王念征戍，新秋已报赐冬衣。"
        ],
        "title": "塞上曲四首  其二",
        "id": "79acd11c-b699-4bef-8d59-d4fa0ad734aa"
    },
    {
        "author": "陆游",
        "paragraphs": [
            "金鼓轰轰百里声，绣旗宝马照川明。",
            "王师仗义从天下，莫道南兵夜斫营。"
        ],
        "title": "塞上曲四首  其三",
        "id": "4e07d47f-d6c1-413c-a20a-7d2f226bd1fc"
    },
    {
        "author": "陆游",
        "paragraphs": [
            "老矣犹思万里行，翩然上马始身轻。",
            "玉关去路心如铁，把酒何妨听渭城。"
        ],
        "title": "塞上曲四首  其四",
        "id": "80b602c1-8b73-456a-a123-ff716f9633e5"
    },
    {
        "author": "陆游",
        "paragraphs": [
            "群山环一湖，湖水绿溶漾。",
            "微风掠窗过，亦解生细浪。",
            "余流浸翠麓，倒影写青嶂。",
            "自然出天工，岂复烦巧匠。",
            "病夫屏杯酌，不遣运酒舫。",
            "时时挹清泚，笔墨助豪宕。",
            "帖成龙蛇走，诗出雷雨壮。",
            "从今几砚旁，一扫蟾蜍样。"
        ],
        "title": "砚湖",
        "id": "501fd587-220d-432b-bb00-bd0bc3bac8cf"
    },
    {
        "author": "陆游",
        "paragraphs": [
            "笔床茶灶钓鱼竿，潋潋平湖淡淡山。",
            "浪说枕戈心万里，此身常在水云间。"
        ],
        "title": "泛湖",
        "id": "06bc8d19-659a-4571-8a89-1d8079d14d01"
    },
    {
        "author": "陆游",
        "paragraphs": [
            "桐叶吹残蕉叶黄，驿窗微雨送凄凉。",
            "长安许史无平素，莫恨栖栖立路旁。"
        ],
        "title": "寓蓬莱馆二首  其一",
        "id": "0e630cb0-7f93-46e9-bb07-77bb21d3fadf"
    },
    {
        "author": "陆游",
        "paragraphs": [
            "古驿萧萧独倚阑，角声催晚雨催寒。",
            "残年遇合应无日，犹说新丰强自寛。"
        ],
        "title": "寓蓬莱馆二首  其二",
        "id": "538c7b29-732d-4632-906a-847543c4551f"
    },
    {
        "author": "陆游",
        "paragraphs": [
            "楼上冬冬初发更，断云收雨旋成晴。",
            "市桥新涨揺灯影，驿路残泥壮屐声。",
            "阛阓变迁非曩日，情怀牢落感余生。",
            "高秋病起犹能醉，剩买官醅乐太平。"
        ],
        "title": "夜还驿舍",
        "id": "6aef89ae-b397-4008-b700-7cd16f64a12e"
    },
    {
        "author": "陆游",
        "paragraphs": [
            "过江何敢号高流，偶与俗人风马牛。",
            "画檝新揺严濑月，清尊又醉戴溪秋。",
            "壮心无复在千里，老气尚能横九州。",
            "古寺试求三丈壁，为君驱笔战蛟虬。"
        ],
        "title": "舟中大醉偶赋长句",
        "id": "0630cac5-fe4f-44f8-8ef5-8013917c86be"
    },
    {
        "author": "陆游",
        "paragraphs": [
            "门前徙倚尚余霞，湖上归来月满沙。",
            "云湿一声新到雁，林昏数点后栖鸦。",
            "凄迷篱落开寒菊，郑重比邻设夜茶。",
            "早议挂冠君会否，暮年心念不容差。"
        ],
        "title": "行饭至新塘夜归",
        "id": "a4fea934-532c-4b23-9477-0ba3c155ebad"
    },
    {
        "author": "陆游",
        "paragraphs": [
            "总角来逰老未忘，背人岁月去堂堂。",
            "穉松看到偃霜盖，废寺忆曾开宝坊。",
            "佛几古灯寒焰短，斋厨新粟午炊香。",
            "兴阑未忍登车去，更倚溪桥立夕阳。"
        ],
        "title": "云门感旧",
        "id": "9f47cf7f-79e2-4a65-b3a1-4017f4621438"
    },
    {
        "author": "陆游",
        "paragraphs": [
            "微官元不直鲈鱼，何况人间足畏途。",
            "今日溪头慰心处，自寻白石养菖蒲。"
        ],
        "title": "若耶溪上二首  其一",
        "id": "f2ad4505-6ada-42ed-aa3e-e6a584a26fa8"
    },
    {
        "author": "陆游",
        "paragraphs": [
            "九月霜风吹客衣，溪头红叶傍人飞。",
            "村场酒薄何妨醉，菰正堪烹蟹正肥。"
        ],
        "title": "若耶溪上二首  其二",
        "id": "2f391b0a-71e9-42bc-8868-ceac7a11db8c"
    },
    {
        "author": "陆游",
        "paragraphs": [
            "羁怀不醉自昏昏，卧对青灯独掩门。",
            "沙雁带寒来古泽，林鸠催雨暗孤村。",
            "数椽蟹舍偿初志，九陌尘衣洗旧痕。",
            "自叹一生书里活，暮年无力济黎元。"
        ],
        "title": "秋雨顿寒偶书",
        "id": "dd245288-d872-4c9e-936f-e5de1d22b4df"
    },
    {
        "author": "陆游",
        "paragraphs": [
            "秋风一夜老汀苹，剡曲稽山发兴新。",
            "青嶂会为身后冢，扁舟聊作画中人。",
            "园林揺落知寒早，父老逢迎觉意真。",
            "归舍不妨成小醉，眼明细柳贯霜鳞。"
        ],
        "title": "新晴泛舟至近村偶得双鳜而归",
        "id": "75d9a990-2540-4cb3-ace8-b2489d37c525"
    },
    {
        "author": "陆游",
        "paragraphs": [
            "干禄本代耕，穷达敢自必。",
            "早遇高皇帝，九品对宣室。",
            "妄怀犬马心，嫠纬不暇恤。",
            "上恩等天地，腰领免斧锧。",
            "旋属绍兴末，旸谷瞻出日。",
            "贱臣复何幸，便殿首造膝。",
            "煌煌帝尧典，推择首秉笔。",
            "愚忠虽恳欵，野性实坦率。",
            "飘然去周行，湖海抱沉疾。",
            "远逰客穷塞，亭障秋萧瑟。",
            "圣君终记省，万里忽乘驲。",
            "同朝久凋谢，存者不十一。",
            "造廷故抱暗，下殿衰涕溢。",
            "蹉跎又十载，忧患岂易述。",
            "流年不贷人，白发日夜宻。",
            "冠虽未即挂，驭己不容叱。",
            "尚觊公朝恩，养老霑散秩。",
            "闭门教子孙，志愿真永毕。"
        ],
        "title": "上书乞祠辄述鄙怀",
        "id": "2d93c679-9b0f-49ea-abc6-876d2ff4995c"
    },
    {
        "author": "陆游",
        "paragraphs": [
            "三百里湖秋渺然，是间可以著钓船。",
            "浩歌莫过石帆下，烂醉夜泊樵风边。",
            "茫茫沙月忽侧堕，袅袅山气时孤鶱。",
            "冥鸿远举谢斯世，白鸥自放全其天。",
            "幽栖幸脱市朝械，捷径那著功名鞭。",
            "人生各自适意耳，稷禹巢许知谁贤。"
        ],
        "title": "泛湖上云门",
        "id": "dc3db5f7-95c2-4843-b0ae-ef0214e0aa79"
    },
    {
        "author": "陆游",
        "paragraphs": [
            "世态秦欺楚，交情越视秦。",
            "宁教待羝乳，不耐望车尘。",
            "书积高围坐，花繁乱插巾。",
            "那须散人号，已是葛天民。"
        ],
        "title": "书叹",
        "id": "f43f5381-f07e-4997-a875-c28e7d396675"
    },
    {
        "author": "陆游",
        "paragraphs": [
            "寒夜卧林庐，萧然适有余。",
            "虫悲号壊壁，灯暗守残书。",
            "养拙天知我，安贫老似初。",
            "虽非漆园吏，也作蝶蘧蘧。"
        ],
        "title": "枕上作",
        "id": "375ac663-ec2f-477b-bc89-93b3e6e21788"
    },
    {
        "author": "陆游",
        "paragraphs": [
            "病思萧条岂独今，十年前已鬓霜侵。",
            "旧交略尽形吊影，薄宦宜休口语心。",
            "老骥已甘当伏枥，穷猿况是急投林。",
            "别君径入乱云去，后日相思何处寻。"
        ],
        "title": "老病无复宦情或者疑焉作此示之",
        "id": "c3e79b6b-7f65-4d20-a5d9-323a8f7dd138"
    },
    {
        "author": "陆游",
        "paragraphs": [
            "放翁拄杖具神通，蜀栈吴山兴未穷。",
            "昨夜梦中行万里，莲华峰上听松风。"
        ],
        "title": "拄杖",
        "id": "f55e4f17-aa49-4d23-a5f9-ecb8c14f9612"
    },
    {
        "author": "陆游",
        "paragraphs": [
            "北望中原泪满巾，黄旗空想渡河津。",
            "丈夫穷死由来事，要是江南有此人。"
        ],
        "title": "北望",
        "id": "e8d0c0ba-ca69-40eb-a94e-4818297e99e5"
    },
    {
        "author": "陆游",
        "paragraphs": [
            "利名争夺两皆非，生世宁殊露易晞。",
            "老冉冉来谁独免，冢累累处会同归。",
            "听歌莫惜终三叠，纵猎何妨更一围。",
            "醉卧日高呼不醒，笑人霜晓束朝衣。"
        ],
        "title": "岁晚感怀",
        "id": "bb55bba7-7c42-4c62-a9e5-8b10a8eed371"
    },
    {
        "author": "陆游",
        "paragraphs": [
            "北风撼山势岌岌，老夫倚杖檐前立。",
            "贪看白雨掠地风，飘洒不知衣尽湿。",
            "当年入朝甫三十，十丈边尘叩江急。",
            "属闻蜡弹遣檄书，亟壊布裳缝袴褶。",
            "即今白发不可数，破屋颓垣窘风雨。",
            "汝生汝死问者谁，人虽不问心自悲。"
        ],
        "title": "大雨中作",
        "id": "2ec6047b-a9a9-4180-91ea-bb2ea30a275b"
    },
    {
        "author": "陆游",
        "paragraphs": [
            "舟尾参差野岸横，屐声穿市得闲行。",
            "雨昏茆店炊烟湿，人语蓬窗绩火明。",
            "枝上橙香初受摘，担头菰脆正堪烹。",
            "渔樵自是平生意，不为衰迟薄宦情。"
        ],
        "title": "系舟平水步",
        "id": "17d7d171-93a8-4bf6-9880-565ff07e12f8"
    },
    {
        "author": "陆游",
        "paragraphs": [
            "六十之年又四年，也骑瘦马趁朝天。",
            "首阳柱下孰工拙，从事督邮俱圣贤。",
            "笔墨有时闲作戯，功名到底是无缘。",
            "都城处处园林好，不许山翁醉放颠。"
        ],
        "title": "初到行在",
        "id": "5c017869-0e4b-4949-b535-e561b3a64a78"
    },
    {
        "author": "陆游",
        "paragraphs": [
            "平生薄名宦，所愿得早休。",
            "奔走三十年，镜中霜鬓秋。",
            "归踏长安道，恍然皆旧逰。",
            "处处见题名，始惊岁月遒。",
            "西湖隔城门，放浪输白鸥。",
            "当时见种柳，已足系巨舟。",
            "挂冠当自决，安用从人谋。",
            "勿以有限身，常供无尽愁。"
        ],
        "tags": [
            "西湖"
        ],
        "title": "还都",
        "id": "d988a8ad-9f22-48f9-a02a-0d33d7e6b9c1"
    },
    {
        "author": "陆游",
        "paragraphs": [
            "流落归来两鬓丝，此生真愧北山移。",
            "数残宫漏寒无寐，开尽梅花病不知。",
            "同舍破甘醒宿酒，故人折简索新诗。",
            "生涯可笑清如许，枉是京尘扑马时。"
        ],
        "title": "宿监中偶作",
        "id": "a41da1c3-bbb6-4da7-bf17-71e22753e227"
    },
    {
        "author": "陆游",
        "paragraphs": [
            "客逰梁益半吾生，不死还能见太平。",
            "初喜梦魂朝帝所，更惊老眼看都城。",
            "九重宫阙晨霜冷，十里楼台落月明。",
            "白发苍颜君勿笑，少年惯听舜韶声。"
        ],
        "title": "四鼓出嘉会门赴南郊斋宫",
        "id": "27a845fe-f33b-4f28-9984-8a96e9a73226"
    },
    {
        "author": "陆游",
        "paragraphs": [
            "此生只合老渔樵，扶病谁令趁早朝。",
            "开卷未终三太息，羁魂零落恐难招。"
        ],
        "title": "题张野夫监簿大招图",
        "id": "c49978b7-ddde-4a19-acb4-982fd66128aa"
    },
    {
        "author": "陆游",
        "paragraphs": [
            "广都江上送舟行，泪洒春风别少城。",
            "冉冉几经新岁律，依依犹有旧交情。",
            "尘冠当挂弹何用，革带频移瘦自惊。",
            "剩欲约公风雨夜，一灯相对话平生。"
        ],
        "title": "简谭德称监丞",
        "id": "d114a788-a482-4dab-95e8-b6041d7f598d"
    },
    {
        "author": "陆游",
        "paragraphs": [
            "五客围一炉，夜语穷幻怪。",
            "或夸雷可斫，或笑鬼可卖。",
            "或陈混沌初，或及世界壊。",
            "或言修罗战，百万起睚眦。",
            "余谈恣搜抉，所出杂细大。",
            "风云堕皮帻，幽坎窥铁械。",
            "群号起古聚，孤泣出空廨。",
            "妖孤冠髑髅，掩袂弄姿态。",
            "空轊伏逸囚，夜半出窃嘬。",
            "虽云多闻益，颇犯绮语戒。",
            "不如姑置之，投枕休困惫。",
            "明当挂祠衣，仆仆愁亟拜。"
        ],
        "title": "致斋监中夜与同官纵谈鬼神效宛陵先生体",
        "id": "3caf3f82-47c7-49c8-bb8c-bdb478a3e1e7"
    },
    {
        "author": "陆游",
        "paragraphs": [
            "饮酒不尽觞，观棋不竟局。",
            "索马踏街鼓，仰视月挂木。",
            "疾驰沿河隄，不记几坊曲。",
            "到家四邻寂，往往睡已熟。",
            "天香余袅袅，佛灯犹煜煜。",
            "中庭虽一席，缓步意亦足。",
            "寒犬吠荆篱，栖鹊起樷竹。",
            "市声从北来，始觉非林谷。",
            "却寻西窗书，开卷剪残烛。",
            "官闲居更远，一笑谢羁束。"
        ],
        "title": "夜归",
        "id": "fa08b88b-c9d6-468a-88c3-b010c9c5bb84"
    },
    {
        "author": "陆游",
        "paragraphs": [
            "宦逰早日阙相闻，一面那知乃尔勤。",
            "秋钓清滩方入梦，晓穿细仗又逢君。",
            "骤看落笔惊风雨，便拟同舟卧水云。",
            "作意归休还会否，暮年无力起斯文。"
        ],
        "title": "次韵郑唐老",
        "id": "eda7d18c-ea6d-4fc3-82f6-b9ed548ac7cd"
    },
    {
        "author": "陆游",
        "paragraphs": [
            "霜寒裂屋瓦，月白射坊门。",
            "病骨愁看影，孤吟怯断魂。",
            "饥鹰掣羁绁，老马伏车辕。",
            "不奈清宵梦，残芜满故园。"
        ],
        "title": "五鼓赴太社腊祭",
        "id": "fe7f982b-27cd-451b-9f2e-cdfc80914cf2"
    },
    {
        "author": "陆游",
        "paragraphs": [
            "夜雨解残雪，朝阳开积阴。",
            "桃符呵笔写，椒酒过花斟。",
            "巷柳摇风早，街泥溅马深。",
            "行宫放朝贺，共识慕尧心。"
        ],
        "title": "己酉元日",
        "id": "14664033-bef5-4feb-ae63-88a08e4e23d4"
    },
    {
        "author": "陆游",
        "paragraphs": [
            "昆仑东分一枝浑，奔蹴砥柱经龙门。",
            "羲皇受图抚上古，神禹治水开中原。",
            "三灵实扶艺祖业，万国共仰东都尊。",
            "群儿撞壊吁可叹，顾使残虏今逰魂。",
            "囙君试求出师路，孟津白马应如故。",
            "不须更议系河桥，北风正可乘冰渡。",
            "颇闻塞外已数尽，复道飞狐合屯戍。",
            "辕门倘驻拂云祠，烽火应过明妃墓。",
            "君归解鞍藉芳草，细谈塞北忘予老。",
            "读书饮酒待贼平，万丈参旗方下扫。"
        ],
        "title": "送潘德久使蓟门",
        "id": "357767b3-1c30-41a5-9aa0-ac5aa6cc3f46"
    },
    {
        "author": "陆游",
        "paragraphs": [
            "我梦入烟海，初日如金镕。",
            "赤手骑怒鲸，横身当渴龙。",
            "百日京尘中，诗料颇阙供。",
            "此夕复何夕，老狂洗衰慵。",
            "梦觉坐叹息，杳杳三茆钟。",
            "车马动晓陌，不竟睡味浓。",
            "平生击虏意，裂眦发上冲。",
            "尚可乘一障，凭堞观传烽。"
        ],
        "title": "我梦",
        "id": "096bac72-43d4-4c7d-b142-805e5f7861d1"
    },
    {
        "author": "陆游",
        "paragraphs": [
            "痛饮可以豪，谢病可以高。",
            "计之顾不审，老与世俗鏖。",
            "丈夫本自许，四十拥旌旄。",
            "上马不回顾，贼穴穷腥臊。",
            "渭桥耻未雪，孰谓弓可櫜。",
            "此志竟悠悠，徂岁行滔滔。",
            "一官客长安，烛下束弊袍。",
            "岂惟叹龙钟，行恐悲焄蒿。",
            "吾曹议古人，后亦观吾曹。",
            "浮云易变灭，公议终坚牢。"
        ],
        "title": "晨起有感",
        "id": "619f96a8-3831-49eb-ba97-82c78b0620c8"
    },
    {
        "author": "陆游",
        "paragraphs": [
            "檐角参差散暮霞，重门锁断市声譁。",
            "风经绿树鸦栖穏，月入空廊柱影斜。",
            "藤纸静临新获帖，铜瓶寒浸欲开花。",
            "谁知今夕幽窗梦，又榜扁舟上若耶。"
        ],
        "title": "南省宿直二首  其一",
        "id": "e594e215-8598-4976-b082-de4bfc49337b"
    },
    {
        "author": "陆游",
        "paragraphs": [
            "颓然静对北窗灯，识字农夫有发僧。",
            "但遣奚奴持古锦，何须侍史护青绫。",
            "尘埃奔走无由息，疾病侵陵不自胜。",
            "犹喜眼中多壮观，时看云海化鲲鹏。"
        ],
        "title": "南省宿直二首  其二",
        "id": "ad934c87-1de2-4390-8395-e8b42e958c92"
    },
    {
        "author": "陆游",
        "paragraphs": [
            "近坊灯火如昼明，十里东风吹市声。",
            "远坊寂寂门尽闭，只有烟月无人行。",
            "谁家小楼歌恼侬，余响缥缈萦帘栊。",
            "苦心自古乏真赏，此恨略与吾曹同。",
            "归来空斋卧凄冷，灯前病骨巉巉影。",
            "独吟古调遣谁听，聊与梅花分夜永。"
        ],
        "title": "夜归砖街巷书事",
        "id": "0c49a736-ffa7-4dd0-8a27-404aedfea6eb"
    },
    {
        "author": "陆游",
        "paragraphs": [
            "三十年前客帝城，城南结骑尽豪英。",
            "湖山冷落悲陈迹，文字流传付后生。",
            "衰老更禁新卧病，尘埃时拂旧题名。",
            "马头风卷飞花过，又得残春一日晴。"
        ],
        "title": "马上作",
        "id": "35b805f7-667c-4d1c-847b-0026945f03ea"
    },
    {
        "author": "陆游",
        "paragraphs": [
            "老辱明时乞一官，逢春惆怅独无欢。",
            "旧人零落北音少，市肆萧疏民力殚。",
            "归计已栽千个竹，残年合挂两梁冠。",
            "石帆山路频回首，箭茁莼丝正满槃。"
        ],
        "title": "行在春晚有怀故隠",
        "id": "65e452da-431a-4ab4-b928-de55c205f9d8"
    },
    {
        "author": "陆游",
        "paragraphs": [
            "春晚气始和，微云淡朝阳。",
            "开轩面小庭，露渍蔷薇香。",
            "逰丝卷欲尽，忽复百尺长。",
            "而我正遗事，枕藉书一床。",
            "谗波虽稽天，未遽妨人狂。",
            "惟当倾绿酒，莫待熟黄粱。"
        ],
        "title": "仪曹直庐",
        "id": "a0829a27-a100-4f91-9405-659bc6ea313e"
    },
    {
        "author": "陆游",
        "paragraphs": [
            "两两星躔九九车，天津笑我醉骑驴。",
            "床头正可著周易，架上何妨抽汉书。",
            "幸有古人同臭味，不嫌儿子似迃疏。",
            "颓然白发虽堪鄙，耐事禁愁却有余。"
        ],
        "title": "读书",
        "id": "55d27b58-8dfa-4895-9492-583592b91f22"
    },
    {
        "author": "陆游",
        "paragraphs": [
            "曩岁曾陪夜讲灯，伏犀插脑齿如冰。",
            "假令重见应难识，遗像癯然一老僧。"
        ],
        "title": "小昭庆院讲僧旧在都下与之相从今没已久见画像扵院中作诗吊之",
        "id": "1cddd6e2-e530-471f-b51f-6a3622aa7e88"
    },
    {
        "author": "陆游",
        "paragraphs": [
            "清风拂画帘，初日照素壁。",
            "花枝蝶小憩，草叶露时滴。",
            "房栊阒无人，沟水声激激。",
            "摩挲语枯笻，伴我住幽寂。"
        ],
        "title": "晨入省中偶书",
        "id": "402e6cdc-ae21-4d2d-b099-6a8dbce986d8"
    },
    {
        "author": "陆游",
        "paragraphs": [
            "今年病过春，得健春欲尽。",
            "更堪风雨横，红湿栖绿润。",
            "一笑本自难，造物复尔吝。",
            "榆荚堆平堦，柳絮飞作阵。",
            "尘埃生破榼，霜雪满衰鬓。",
            "平生慕陶谢，著语终不近。"
        ],
        "title": "春晚",
        "id": "6fa81c8f-14ea-45d7-b634-3c3a7c899f28"
    },
    {
        "author": "陆游",
        "paragraphs": [
            "江平无风面如镜，日午楼船帆影正。",
            "忽看千尺涌涛头，颇动老子乘桴兴。",
            "涛头汹汹雷山倾，江流却作镜面平。",
            "向来壮观虽一快，不如帆映青山行。",
            "嗟余往来不知数，惯见买符官发渡。",
            "云根小筑幸可归，勿为浮名老行路。"
        ],
        "tags": [
            "钱塘江"
        ],
        "title": "观潮",
        "id": "14a27e15-c76c-45c7-8c38-04ded88ce34d"
    },
    {
        "author": "陆游",
        "paragraphs": [
            "一剑飘然万里身，白头也复走京尘。",
            "画楼酒斾滴残雨，绿树莺声催暮春。",
            "绝塞勒回勲业梦，流年换尽市朝人。",
            "此生安得常强健，小艇湘湖自采莼。"
        ],
        "title": "新晴马上",
        "id": "00765341-12ce-44cb-9823-f62af7d86c46"
    },
    {
        "author": "陆游",
        "paragraphs": [
            "断岸孤亭日莫时，栏边聊试葛巾欹。",
            "偶观挂席乘潮快，便觉悬车纳禄迟。",
            "痛饮相如无奈渇，清言叔宝不胜羸。",
            "年来亲友凋零尽，惟有江山是旧知。"
        ],
        "title": "过六和塔前江亭小憩",
        "id": "78dde2bf-1e99-4499-ba33-e0915f066441"
    },
    {
        "author": "陆游",
        "paragraphs": [
            "破衫羸马老黄尘，人自衰迟岁自新。",
            "积雨恐侵春甲子，昏灯懒守夜庚申。",
            "花枝影转欹残月，鼻鼾声豪撼四邻。",
            "自笑功名犹有梦，散关金鼓震函秦。"
        ],
        "title": "春夕睡觉",
        "id": "2d6fa4d2-bc3a-46f3-9bbb-fbcd85ac47fb"
    },
    {
        "author": "陆游",
        "paragraphs": [
            "淮浦鳞鳞浸碧天，即今谁料作穷边。",
            "空闻瓯脱嘶胡马，不见浮屠插霁烟。",
            "亭障久安无檄到，杯觞频举有诗传。",
            "长城万里英雄事，应笑穷儒饱昼眠。"
        ],
        "title": "送霍监丞出守盱眙",
        "id": "f275be2b-4e56-4848-ab7d-285d5256799c"
    },
    {
        "author": "陆游",
        "paragraphs": [
            "次公醒狂何必酒，直谅多闻俱可友。",
            "万籖插架号东庄，多稼连云亦何有。",
            "今年偶入长安城，不识贵人呼作卿。",
            "南台中丞扫榻见，北门学士倒屣迎。",
            "郎官酸寒谁肯顾，君来下马谈至暮。",
            "东庄虽富未可矜，更要纵横开武库。"
        ],
        "title": "寄题徐载叔秀才东庄",
        "id": "479b6ab3-83e1-4c3b-9258-fcbd42c268bb"
    },
    {
        "author": "陆游",
        "paragraphs": [
            "点点轻花堕绿杯，翩翩羸马犯黄埃。",
            "眼边好句等闲过，梦里故人时一来。",
            "玉塞请行狂故在，霜髭自照老相催。",
            "今朝凉冷文书少，隠几南窗听转雷。"
        ],
        "title": "入省",
        "id": "5645c203-f083-4a19-ab45-b1b79f9fb5bd"
    },
    {
        "author": "陆游",
        "paragraphs": [
            "五更束带聴朝鸡，出省还家日已西。",
            "酒市雨余青斾重，河桥风爽紫骝嘶。",
            "久惭旅饭糜仓粟，常忆新橙擣脍韲。",
            "万事似棋聊尔耳，年来著数不胜低。"
        ],
        "title": "入省 出省",
        "id": "3627db53-d091-4209-bb61-1a33438e37fc"
    },
    {
        "author": "陆游",
        "paragraphs": [
            "梁益东西六十州，大行台出北防秋。",
            "阅兵金鼓震河渭，纵猎狐兔平山邱。",
            "露布捷书天上去，军咨祭酒幄中谋。",
            "岂知今日诗来处，日落风生芦荻洲。"
        ],
        "title": "和周元吉右司过弊居追怀南郑相从之作",
        "id": "74184e92-b6bc-4f32-872f-8e789219936e"
    },
    {
        "author": "陆游",
        "paragraphs": [
            "印何累累绶若若，只堪人看公何乐。",
            "忽然捩柂开布颿，慰满平生一邱壑。",
            "遂初筑堂今几时，年年说归真得归。",
            "异书名刻堆满屋，欠伸欲起遭书围。",
            "舍之出逰公岂误，绿发朱颜已非故。",
            "请将勲业付诸郎，身践当年遂初赋。"
        ],
        "title": "尤延之侍郎屡求作遂初堂诗诗未成延之去国因以奉送",
        "id": "a36ba286-ffe3-48f1-8122-31e8b6d3dea7"
    },
    {
        "author": "陆游",
        "paragraphs": [
            "皇天方忧九州裂，建隆真人仗黄钺。",
            "阵云冷压清流关，战垒咿嘤气如发。",
            "逋诛猾虏入槛车，北风吹干草头血。",
            "一龙上天三百年，旧事空闻遗老说。",
            "金印斗大谁作州，公子玉面苍髯虬。",
            "赋诗健笔挟风雨，论兵辩舌森戈矛。",
            "别君帐饮灞桥头，长歌为君寛旅愁。",
            "战塲遗迹傥可画，尺素寄我关河秋。"
        ],
        "title": "送张野夫寺丞牧滁州",
        "id": "ea8375cc-57b1-49f8-8473-0f1be45092b7"
    },
    {
        "author": "陆游",
        "paragraphs": [
            "信史新修稿满床，牙籖黄帊带芸香。",
            "中人驰赐初宣旨，丞相传呼早出堂。",
            "皇祖圣谟高万古，诸贤直笔擅三长。",
            "孤臣曾趣龙墀对，白首为郎只自伤。"
        ],
        "title": "史院书事",
        "id": "27f0d4e4-6484-40ac-8854-799e04179f62"
    },
    {
        "author": "陆游",
        "paragraphs": [
            "病羸不办揽衣迎，剥啄空惭扣戸声。",
            "凡药岂能驱二竖，清心幸足制三彭。",
            "巷南僦屋傥可问，岁晚囊衣吾亦行。",
            "不为朝天愁路涩，夜窗灯火要寻盟。"
        ],
        "title": "病中数辱曾无逸架阁见问今日忽闻徙居走笔奉简因致卜邻之约",
        "id": "f777fbd1-96f1-4f42-8633-87c6d4acc8a8"
    },
    {
        "author": "陆游",
        "paragraphs": [
            "公去蓬山轻，公归蓬山重。",
            "锦囊三千篇，字字律吕中。",
            "文章实公器，当与天下共。",
            "吾尝评其妙，如龙马受鞚。",
            "燕许亦有名，此事恐未梦。",
            "呜呼大厦倾，孰可任梁栋。",
            "愿公力起之，千载传正统。",
            "时时醉黄封，高咏追屈宋。",
            "我如老苍鹘，寂寞愁独弄。",
            "杖屦勤来逰，雪霁梅欲动。"
        ],
        "title": "喜杨廷秀秘监再入馆",
        "id": "d5cb298b-79b1-4723-8978-745776af4859"
    },
    {
        "author": "陆游",
        "paragraphs": [
            "斋戒叩头牋天公，幸矣使我为枯蓬。",
            "枯蓬于世百无用，始得旷快乘秋风。",
            "此生安往失贫贱，白发萧萧对黄卷。",
            "今人虽邻有不觌，古人却向书中见。",
            "猨啼月落青山空，旧隠梦寂思东蒙。",
            "不愿峨冠赤墀下，且可短剑红尘中。",
            "终年无人问良苦，眼望青天惟自许。",
            "可怜对酒不敢豪，它日空浇坟上土。",
            "文章最忌百家衣，火龙黼黻世不知。",
            "谁能养气塞天地，吐出自足成虹蜺。",
            "渡江诸贤骨已朽，老夫亦将正邱首。",
            "杜郎苦瘦帽擫耳，程子久贫衣露肘。",
            "君复作意寻齐盟，岂知衰懦畏后生。",
            "大篇一读我起立，喜君得法从家庭。",
            "鲲鹏自有天池著，谁谓太狂须束䌸。",
            "大机大用君已传，那遣老夫安注脚。"
        ],
        "title": "次韵和杨伯子主簿见赠",
        "id": "b54c46de-c682-4f6d-bbb2-6f5c28fd2b18"
    },
    {
        "author": "陆游",
        "paragraphs": [
            "白发都门客，青灯夜雪时。",
            "尽捐尘世事，细看月湖诗。",
            "格律冰霜敌，襟怀猿鹤知。",
            "吾侪端后死，此事要深期。"
        ],
        "title": "简何同叔",
        "id": "7d8e2cd7-738d-4623-8908-f8f23a5e7b19"
    },
    {
        "author": "陆游",
        "paragraphs": [
            "昨解鱼符已径归，偶随尺一起柴扉。",
            "蹔留已愧黔吾突，久住空令缁客衣。",
            "外物纷纷何足问，故人眷眷莫相违。",
            "从今再见应无日，长与沙鸥共钓矶。"
        ],
        "title": "去国待潮江亭太常徐簿宋卿载酒来别",
        "id": "a3c7d070-78fe-4495-ba01-ad46841d5e2d"
    },
    {
        "author": "陆游",
        "paragraphs": [
            "还家痛饮洗尘土，醉帖淋漓寄豪举。",
            "石池墨沈如海寛，玄云下垂黑蛟舞。",
            "太阴鬼神挟风雨，夜半马陵飞万弩。",
            "堂堂笔阵从天下，气压唐人折钗股。",
            "丈夫本意陋千古，残虏何足膏碪斧。",
            "驿书驰报儿单于，直用毛锥惊杀汝。"
        ],
        "title": "醉中作行草数纸",
        "id": "e7a18bed-e9e9-43a6-a3bd-ea001cff2113"
    },
    {
        "author": "陆游",
        "paragraphs": [
            "黄昏云齐雪意熟，二更雪急声簌簌。",
            "地炉对火得奇温，兔醢鱼鱐穷旨蓄。",
            "引杯且作稿面红，脱帽不管衰鬓秃。",
            "浩歌三终徐自和，藏书万卷方尽读。",
            "从来本不择死生，况复区区论祸福。",
            "雪晴著屐可登山，与子一放千里目。"
        ],
        "title": "雨夜小酌",
        "id": "87c60c4b-2bb5-4a42-b602-f386cbd47382"
    },
    {
        "author": "陆游",
        "paragraphs": [
            "塈壁编茅养病翁，五更拥褐听霜风。",
            "老鸡栖冷啼偏早，宿火灰深拨更红。",
            "知我向来惟断简，会心终竟在孤篷。",
            "东归已卖腰间剑，鲁叟从今不讳穷。"
        ],
        "title": "即事",
        "id": "febde53c-17a2-4a00-b1a6-325a38218f9e"
    },
    {
        "author": "陆游",
        "paragraphs": [
            "天恐红尘著脚深，不教经岁去山林。",
            "欲酬清浄三生愿，先洗功名万里心。",
            "石鼎飕飗闲煮茗，玉徽零落自修琴。",
            "晚来剩有华胥兴，卧看西窗一炷沉。"
        ],
        "title": "到家旬余意味甚适戯书",
        "id": "be33cb68-a3ef-4b8c-aa30-f69c910b863e"
    },
    {
        "author": "陆游",
        "paragraphs": [
            "雨雪来无已，冬春忽欲交。",
            "贱贫安淡薄，老钝耐讥嘲。",
            "村酒儿能取，农书手自钞。",
            "莫年真个懒，屋漏旋添茆。"
        ],
        "title": "雨后复小雪",
        "id": "7617d2dd-43b2-4668-96a5-5ce229242d2e"
    },
    {
        "author": "陆游",
        "paragraphs": [
            "鲤鱼财三尺，浅水不覆脊。",
            "虽怀江湖乐，已叹刀几赤。",
            "长鲸之长几千丈，雪蹴山倾万重浪。",
            "纵逰不厌沧海寛，一跃已在青天上。",
            "身世局促古所哀，噞喁贪饵胡为哉。",
            "人间沟渎莫更顾，夜半变化乘风雷。"
        ],
        "title": "鲤鱼行",
        "id": "9d7be9a4-20e3-4f64-8bd1-9f6ed0bced5f"
    },
    {
        "author": "陆游",
        "paragraphs": [
            "雪重从压竹，竹折有奇声。",
            "雪深亦莫扫，小窗终夜明。",
            "我老尚耐冷，开卷对短檠。",
            "龙茶与羔酒，得失不足评。",
            "但思被重铠，夜入蔡州城。",
            "君勿轻癯儒，有志事竟成。"
        ],
        "title": "雪夜作",
        "id": "eea0bd0e-cfb5-4547-a838-f5890d3a6a11"
    },
    {
        "author": "陆游",
        "paragraphs": [
            "倦枕亷纎雨，幽窗料峭寒。",
            "溪柴旋篝火，野蔌鬪登槃。",
            "年老衣冠古，身闲宇宙寛。",
            "儿孙生我笑，趋揖已儒酸。"
        ],
        "title": "晨起",
        "id": "fd6bc7a5-b43a-4164-abaf-0b986a8b60be"
    },
    {
        "author": "陆游",
        "paragraphs": [
            "经年仓粟厌陈陈，天遣香秔馈野人。",
            "黄耳蕈生斋钵富，白头韭出客盘新。",
            "此生不复营三釜，一饱何曾羨八珍。",
            "尚愧古来高士在，杯羮无糁甑生尘。"
        ],
        "title": "野馈",
        "id": "792c220f-62e7-42e4-91c7-8a50cd5ff417"
    },
    {
        "author": "陆游",
        "paragraphs": [
            "造物小儿如我何，还家依旧一渔蓑。",
            "穿云逸响苏门啸，卷地悲风易水歌。",
            "老眼阅人真烂熟，壮心得酒旋消磨。",
            "傍观虚作穷愁想，点检霜髯却未多。"
        ],
        "title": "醉中浩歌罢戯书",
        "id": "ccc48ac5-fe34-4f88-a2bc-02a9bfc8c0f1"
    },
    {
        "author": "陆游",
        "paragraphs": [
            "中夜星照泥，平旦云行西。",
            "小屋古泽中，天昏雨凄凄。",
            "避湿升我堂，垂翅闵老鸡。",
            "所欣园中蔬，冒土青满畦。",
            "门无今雨客，路滑愁长堤。",
            "一杯且复睡，物理何足齐。"
        ],
        "title": "朝雨",
        "id": "239cfdc3-7181-4e0e-a899-8c680ca0440e"
    },
    {
        "author": "陆游",
        "paragraphs": [
            "苦雨何时止，微云又作阴。",
            "傍簷时小立，隠几复微吟。",
            "枝重残红湿，隄平涨绿深。",
            "物华元自好，老病负登临。"
        ],
        "title": "春雨二首  其一",
        "id": "7ac49854-89ce-4f77-9842-ecb991561202"
    },
    {
        "author": "陆游",
        "paragraphs": [
            "春愁无处避，春雨几时晴。",
            "黯黯阴连月，萧萧滴到明。",
            "窗昏减书课，弦缓咽琴声。",
            "何以娱幽独，新醅手自倾。"
        ],
        "title": "春雨二首  其二",
        "id": "36d8a628-9f24-4f45-9812-8dbf35cac5fc"
    },
    {
        "author": "陆游",
        "paragraphs": [
            "梦里都忘两鬓残，恍然白纻入长安。",
            "硾教纸熟修温卷，僦得驴骑候热官。",
            "红叶满街秋著句，青楼烧烛夜追欢。",
            "如今万事消除尽，老眼摩挲静处看。"
        ],
        "title": "记梦",
        "id": "7230e699-10f3-4806-9282-aecba304621b"
    },
    {
        "author": "陆游",
        "paragraphs": [
            "红饭青蔬美莫加，邻翁能共一瓯茶。",
            "舍西日紧花房敛，港北风生柳脚斜。",
            "笻杖不妨闲有伴，茆簷终胜老无家。",
            "自惊七十犹强健，采药归来见暮鸦。"
        ],
        "title": "野兴二首  其一",
        "id": "905b01e5-e5b3-4044-8c36-0274d9750df3"
    },
    {
        "author": "陆游",
        "paragraphs": [
            "鬓边莫笑久星星，造物常钟我辈情。",
            "每带余酲蹋花影，又和残梦听莺声。",
            "轩窗风过书籖乱，洲渚潮生钓艇横。",
            "韩子未除豪气在，文章都待不平鸣。"
        ],
        "title": "野兴二首  其二",
        "id": "b2b3cbf7-2384-486b-a712-37194076e998"
    },
    {
        "author": "陆游",
        "paragraphs": [
            "昔如架上九秋鹰，今似窗间十月蝇。",
            "无复櫜鞬思出塞，不妨粥饭略同僧。",
            "白苹洲晚初回櫂，绿树村深已上灯。",
            "莫谓陶诗恨枯槁，细看字字可铭膺。"
        ],
        "title": "杭湖夜归二首  其一",
        "id": "23d6437c-0fdd-4bfc-8f61-6a5256508117"
    },
    {
        "author": "陆游",
        "paragraphs": [
            "野艇迢迢信所之，归来常及欲昏时。",
            "陂塘烟重怨姑恶，林薄月明悲子规。",
            "出谷寺钟初缥缈，穿篱绩火已参差。",
            "欣然笑向譍门说，又了浮生一首诗。"
        ],
        "title": "杭湖夜归二首  其二",
        "id": "38a83052-bbf2-4bd3-826b-9ecbf1859d66"
    },
    {
        "author": "陆游",
        "paragraphs": [
            "天亦知予懒是真，莫年乞与自由身。",
            "幽寻东浦鹭迎櫂，独卧北窗莺唤人。",
            "野卉满头狂取醉，草庐容膝乐忘贫。",
            "死时是处堪藏骨，不用要离更作邻。"
        ],
        "title": "或问余近况示以长句",
        "id": "a244ae00-617b-40fe-9c9d-d83aa98d9bd4"
    },
    {
        "author": "陆游",
        "paragraphs": [
            "洮河马死剑锋摧，绿发成丝每自哀。",
            "几岁中原消息断，喜闻人自蔡州来。"
        ],
        "title": "估客有自蔡州来者感怅弥日二首  其一",
        "id": "8ebb70d1-5157-4a6b-94e3-2045153a8bf7"
    },
    {
        "author": "陆游",
        "paragraphs": [
            "百战元和取蔡州，如今胡马饮淮流。",
            "和亲自古非长筞，谁与朝家共此忧。"
        ],
        "title": "估客有自蔡州来者感怅弥日二首  其二",
        "id": "47652531-a8be-47a6-978a-0145142faabf"
    },
    {
        "author": "陆游",
        "paragraphs": [
            "小砚孤吟恐作愁，长堤曳杖且闲逰。",
            "破云山踊千螺翠，经雨波涵一镜秋。",
            "粔籹青红村步市，阑干高下寺家楼。",
            "去年此日君知否，十丈京尘没马头。"
        ],
        "title": "初夏郊行",
        "id": "88386b93-c2cf-4459-ab6b-635c020c8047"
    },
    {
        "author": "陆游",
        "paragraphs": [
            "叶底榴花蹙绛缯，街头初卖苑池冰。",
            "世间各自有时节，萧艾著冠称道陵。"
        ],
        "title": "重午",
        "id": "0d2e0cf3-3b82-4c84-b3f9-72b87c08bedf"
    },
    {
        "author": "陆游",
        "paragraphs": [
            "赤日黄尘褦襶忙，放翁湖上独相羊。",
            "竹梢露滴惊残梦，荷盖风翻送早凉。",
            "暑用酒逃犹有待，热凭静胜更无方。",
            "空斋一榻翛然卧，闲看衣篝起篆香。"
        ],
        "title": "夏日",
        "id": "6d3c12ce-ffb7-4f79-8b8d-afa3e3963be0"
    },
    {
        "author": "陆游",
        "paragraphs": [
            "断香袅袅傍窗纱，睡起瞢腾日未斜。",
            "堪叹一春风雨恶，今年四月见杨花。"
        ],
        "title": "睡起见杨花满庭偶书",
        "id": "39e93eae-b1a2-42b6-ac2e-b349c20b39db"
    },
    {
        "author": "陆游",
        "paragraphs": [
            "沐罢斜簮二寸冠，断云残霭暗江干。",
            "丝丝梅子熟时雨，漠漠楝花开后寒。",
            "剩采芸香辟书蠧，旋舂麦?续家餐。",
            "日长倦睫惟思闭，茗椀真须抵死寛。"
        ],
        "title": "梅雨",
        "id": "c533ba06-7fb1-4c7e-93d7-3cf52147218c"
    },
    {
        "author": "陆游",
        "paragraphs": [
            "读书三万卷，仕宦皆束阁。",
            "学剑四十年，虏血未染锷。",
            "不得为长虹，万丈扫寥廓。",
            "又不为疾风，六月送飞雹。",
            "战马死槽枥，公卿守和约。",
            "穷边指淮淝，异域视京雒。",
            "于乎此何心，有酒吾忍酌。",
            "平生为衣食，敛版靴两脚。",
            "心虽了是非，口不给唯诺。",
            "如今老且病，鬓秃牙齿落。",
            "仰天少吐气，饿死实差乐。",
            "壮心埋不朽，千载犹可作。"
        ],
        "title": "醉歌",
        "id": "2ca7c479-f94c-492d-8b2a-d5fda940e154"
    },
    {
        "author": "陆游",
        "paragraphs": [
            "秋雨初霁开长空，夜天无云吐白虹。",
            "擘波浴海出日月，破山卷地驱雷风。",
            "崐崘黄流泻浩浩，太华巨掌摩穹穹。",
            "平生所怀正如此，拜赐虚皇称放翁。",
            "放翁七十饮千钟，耳目未废头未童。",
            "向来楚汉何足道，真觉万古无英雄。",
            "行穷禹迹亦安往，聊借旷快洗我胸。",
            "涛澜屡犯蛟鳄怒，涧谷或与精灵逢。",
            "黄金铸就决河塞，俘献颉利长安宫。",
            "不如醉笔扫青嶂，入石一寸豪健惊天公。"
        ],
        "title": "醉书秦望山石壁",
        "id": "ff6a2e0c-bdf1-47b5-b23c-c90b8b095731"
    },
    {
        "author": "陆游",
        "paragraphs": [
            "药饵扶衰疾，琴书返故园。",
            "陶公方止酒，乐令且清言。",
            "烟鸟宿沙际，露萤明草根。",
            "尘嚣不到处，此意与谁论。"
        ],
        "title": "秋夜",
        "id": "a947858f-d1c4-4e77-93c1-0d3437cbd66a"
    },
    {
        "author": "陆游",
        "paragraphs": [
            "孤梦初回夜气清，世尘扫尽觉心平。",
            "月沉洲渚渔歌远，人语比邻绩火明。",
            "独汲寒泉鸣细绠，静听漏鼓下高城。",
            "悠然坐待东方白，却看轩窗淡日生。"
        ],
        "title": "夜意",
        "id": "c4044eea-4de1-484b-a5fb-e4e73a7eea49"
    },
    {
        "author": "陆游",
        "paragraphs": [
            "小葺蜗庐便著家，槿篱莎径任欹斜。",
            "为生草草僧行脚，到处悠悠客泛槎。",
            "孤蝶惜衣晴曝粉，穉蜂贪蜜晚争花。",
            "有书懒读吾堪愧，睡起何妨自硙茶。"
        ],
        "title": "蜗庐",
        "id": "2b984e1a-497f-4c72-aa28-82973d226f8d"
    },
    {
        "author": "陆游",
        "paragraphs": [
            "扁舟又向镜中行，小草清诗取次成。",
            "放逐尚非余子比，清风明月入台评。"
        ],
        "title": "予十年间两坐斥辠虽擢发莫数而诗为首谓之嘲咏风月既还山遂以风月名小轩且作绝句二首  其一",
        "id": "0220995d-57bc-4f7c-ae3b-44f266aea9c2"
    },
    {
        "author": "陆游",
        "paragraphs": [
            "绿蔬丹果荐瓢尊，身寄城南禹会村。",
            "连坐频年到风月，固应无客叩吾门。"
        ],
        "title": "予十年间两坐斥辠虽擢发莫数而诗为首谓之嘲咏风月既还山遂以风月名小轩且作绝句二首  其二",
        "id": "fc6e2088-0f4f-4ca6-a2a3-8bc07fc65169"
    },
    {
        "author": "陆游",
        "paragraphs": [
            "他人烂醉锦瑟傍，君独醉心编简香。",
            "沉酣骨髓春盎盎，如枕曲蘖罗杯觞。",
            "三万牙籖插高架，五千黄卷撑枯肠。",
            "信哉名教有乐地，白首不入无功乡。"
        ],
        "title": "题梅汉卿醉经堂",
        "id": "9d46a52b-2b75-4866-a4a9-076ccc010338"
    },
    {
        "author": "陆游",
        "paragraphs": [
            "溪头日日弄潺湲，敢料余生竟得全。",
            "白简免劳中执法，青铜罢筭小行年。",
            "花前一笑频开口，林下深藏永息肩。",
            "欲养金丹还懒去，身今已是地行仙。"
        ],
        "title": "得亲旧书问近况以诗代书报之",
        "id": "43868a30-df79-4919-a681-b0bc40c0763c"
    },
    {
        "author": "陆游",
        "paragraphs": [
            "放逐虽惭处士高，笑谭未减少年豪。",
            "青山随处有三窟，白首今年无二毛。",
            "正得笻枝为老伴，尽将书帙付儿曹。",
            "饮酣自足称名士，安用辛勤读楚骚。"
        ],
        "title": "放逐",
        "id": "d92b3961-1ffb-4997-a471-021563b817eb"
    },
    {
        "author": "陆游",
        "paragraphs": [
            "空中磊落斗跨天，道旁荒寒月满川。",
            "行歌惊起鸥鹭眠，三万里在拄杖边。",
            "敲门索酒太华前，飞渡黄河不须船。",
            "袖中短铁青蜿蜒，昔曾巴邱从老僊。",
            "削平巖崖抉云烟，此妙可得不可传。",
            "雷声殷殷电煜然，已觉边境销戈鋋。",
            "雪花如席登祁连，归来却看东封年。"
        ],
        "title": "月下野步",
        "id": "9596f15c-c814-4402-9a9f-ad8d6e63a903"
    },
    {
        "author": "陆游",
        "paragraphs": [
            "孤艇渺烟波，衡门暗薜萝。",
            "衣冠醉学究，毛骨病维摩。",
            "抚几时长喟，临觞亦浩歌。",
            "无劳问蜗角，蛮触正横戈。"
        ],
        "title": "自咏",
        "id": "0ed64246-9547-4bd9-948b-53c89306eb50"
    },
    {
        "author": "陆游",
        "paragraphs": [
            "揩眼扪髯破昼眠，阑边小立独幽然。",
            "樷花雨打无飞蝶，高柳风惊有堕蝉。",
            "才略本居元子下，功名那计祖生先。",
            "今朝会意君知否，目送飞云挥五弦。"
        ],
        "title": "午睡起遇急雨",
        "id": "f3ca916a-ee97-4b72-b545-0c11cb34ed4b"
    },
    {
        "author": "陆游",
        "paragraphs": [
            "堂中虚窗雨气入，堂前樷竹雨声急。",
            "山童束緼走求火，屋漏惟愁打书湿。",
            "秋风䆉䅉九千顷，此夕真成倾玉粒。",
            "蹋歌作社约比邻，一饱今年可平揖。"
        ],
        "title": "夜雨暴至",
        "id": "d21a9a6f-a93e-416b-9d91-6c6d17bbe539"
    },
    {
        "author": "陆游",
        "paragraphs": [
            "睡余得清风，起坐傍书几。",
            "日长谁晤言，赖此管城子。",
            "欣然共游戯，一笑我忘尔。",
            "群鸿偶下集，但怪惊不起。",
            "古来翰墨事，著意更可鄙。",
            "跌宕三十年，一日造此理。",
            "不知笔在手，而况字落纸。",
            "三叫投纱巾，作歌识吾喜。"
        ],
        "title": "睡起作帖数行",
        "id": "0cc14b02-89c0-443b-892d-d9267877e46d"
    },
    {
        "author": "陆游",
        "paragraphs": [
            "短鬓萧萧失旧青，此身已看作邮亭。",
            "新秋无限凄凉意，尽付风蝉与露萤。"
        ],
        "title": "新秋",
        "id": "0c961881-1d16-4043-8c78-f246fe2ed2c0"
    },
    {
        "author": "陆游",
        "paragraphs": [
            "去秋尚十日，轩窗夕已凉。",
            "露草黏湿萤，壊壁啼寒螀。",
            "丈夫志四海，临书慨以慷。",
            "白发忽如此，惟有归耕桑。",
            "药饵且枝梧，邻曲相扶将。",
            "岂无瓮中酒，老病不能觞。",
            "南山有归处，岁晚柏已行。",
            "下从吾亲游，此事岁月长。"
        ],
        "title": "秋兴二首  其一",
        "id": "ed9fb442-77f2-4480-88a1-44ff3fc379ce"
    },
    {
        "author": "陆游",
        "paragraphs": [
            "无食苦日长，无衣念秋近。",
            "虽云老农圃，未害乐尧舜。",
            "士生要弘毅，病在堕骄吝。",
            "得丧才几何，哀哉以身徇。",
            "平生最耐事，霜雪亦满鬓。",
            "忧患一洗空，吾道其少进。"
        ],
        "title": "秋兴二首  其二",
        "id": "3c1cdfb1-d1d9-4ab6-adf0-8bbc75ae92c2"
    },
    {
        "author": "陆游",
        "paragraphs": [
            "幽居人迹稀，柴扉昼常掩。",
            "小池清见底，疏雨时数点。",
            "蝉嘒秋未衰，花房暮先敛。",
            "老大固多伤，年华还冉冉。"
        ],
        "title": "幽居",
        "id": "dceee2f2-537a-42e2-96cc-93469d938938"
    },
    {
        "author": "陆游",
        "paragraphs": [
            "谿友留鱼不忍烹，直将蔬粝送余生。",
            "二升畬粟香炊饭，一把畦菘淡煮羮。",
            "莫笑开单成净供，也能扪腹作徐行。",
            "秋来更有堪夸处，日傍东篱拾落英。"
        ],
        "title": "山居食每不肉戯作",
        "id": "e4e09032-cbde-43ef-bad9-4f287fbe7292"
    },
    {
        "author": "陆游",
        "paragraphs": [
            "诸公衮衮几金貂，自笑无材负圣朝。",
            "老气醉中犹跌宕，间身梦里亦逍遥。",
            "旧书日伴吾儿读，薄饭时从野叟招。",
            "病后秋衣须早制，竹窗残夜雨萧萧。"
        ],
        "title": "自笑",
        "id": "217eab91-c66e-47a7-9cb8-bfc27e3d56fd"
    },
    {
        "author": "陆游",
        "paragraphs": [
            "世上悠悠东逝波，金丹将奈鬓丝何。",
            "墙头杨柳知秋早，窗外芭蕉受雨多。",
            "伏枥自应如老骥，还乡元欲借明駞。",
            "吾棋一局千年事，从使旁观烂斧柯。"
        ],
        "title": "世上",
        "id": "bc6a81f8-13ad-4da2-988d-4114c5663e1c"
    },
    {
        "author": "陆游",
        "paragraphs": [
            "买醉村场半夜归，西山落月照柴扉。",
            "刘琨死后无奇士，独听荒鸡泪满衣。"
        ],
        "title": "夜归偶怀故人独孤景略",
        "id": "7b3c47c4-4407-47df-a2b2-2b4d5a45d968"
    },
    {
        "author": "陆游",
        "paragraphs": [
            "江头浩歌天宇寛，刺船归来清夜阑。",
            "女贞林黑月未上，姑恶声悲村已寒。",
            "不恨故交日零落，本知浮生难控抟。",
            "头童面槁更安往，莫问傍人君自看。"
        ],
        "title": "秋夜自近村归",
        "id": "c13da87f-f817-470e-abf8-5a0ed5be7ff4"
    },
    {
        "author": "陆游",
        "paragraphs": [
            "布谷布谷解劝耕，蟋蟀蟋蟀能促织。",
            "州符县帖无已时，劝耕促织知何益。",
            "安得生世当成周，一家百亩长无愁。",
            "绿桑郁郁暗微径，黄犊叱叱行平畴。",
            "荆扉绩火明煜煜，黍垄馌饭香浮浮。",
            "耕亦不须劝，织亦不须促。",
            "机上有余布，盎中有余粟。",
            "老翁白首如小儿，鼓腹击壤相从嬉。"
        ],
        "title": "夜闻蟋蟀",
        "id": "661498d8-4930-43f8-9358-09c5ce624b35"
    },
    {
        "author": "陆游",
        "paragraphs": [
            "风声掠野来，澒洞如翻涛。",
            "雨声集庭木，桐叶声最豪。",
            "残暑一洗空，凛然念绨袍。",
            "秋色已登场，欲忘终岁劳。",
            "东舍捉鹅鸭，西舍烹豚羔。",
            "篱落开寒花，房拢压小槽。",
            "贫贱何所叹，乐岁成吾高。",
            "却拾墙角檠，拂拭贺汝遭。"
        ],
        "title": "秋夜风雨暴至",
        "id": "e265ee20-52ee-4d83-b1b3-012dc4bc2eac"
    },
    {
        "author": "陆游",
        "paragraphs": [
            "草树已秋声，郊原喜晚晴。",
            "风生云尽散，天濶月徐行。",
            "下箸槎头美，传杯瓮面清。",
            "追欢犹可勉，徂岁不须惊。"
        ],
        "title": "月下小酌",
        "id": "e25ff36c-630d-43f1-b3d4-d094321c7cb2"
    },
    {
        "author": "陆游",
        "paragraphs": [
            "舂得香秔摘绿葵，县符急急不容炊。",
            "君王日御金华殿，谁诵周家七月诗。"
        ],
        "title": "邻曲有未饭被追入郭者悯然有作",
        "id": "7b1079c8-8b0f-49fa-b631-caaff3240326"
    },
    {
        "author": "陆游",
        "paragraphs": [
            "吾庐镜湖上，傍水开云扃。",
            "秋浅叶未丹，日落山更青。",
            "孤鹤从西来，长鸣掠沙汀。",
            "亦知常苦饥，未忍吞羶腥。",
            "我食虽不肉，匕箸穷芳馨。",
            "幽窗灯火冷，浊酒倒残瓶。"
        ],
        "title": "吾庐",
        "id": "f0c258ae-1235-48de-ae4e-12f471ff33e0"
    },
    {
        "author": "陆游",
        "paragraphs": [
            "太白十诗九言酒，醉翁无诗不说山。",
            "若耶老农识几字，也与二事日相关。"
        ],
        "title": "饮酒望西山戯咏",
        "id": "155edb75-fe7d-4878-a4d9-df5422346cbe"
    },
    {
        "author": "陆游",
        "paragraphs": [
            "小院回廊夕照明，放翁夜坐一笻横。",
            "铜匜暖彻香初过，铁杵声清药欲成。",
            "世事熟看无一可，古人不作与谁评。",
            "新凉社酒家家熟便，用阳狂了此生。"
        ],
        "title": "小院",
        "id": "18a921c4-23df-4904-b7c7-45585b0c6209"
    },
    {
        "author": "陆游",
        "paragraphs": [
            "衰鬓星星换旧青，世间万事但堪惊。",
            "晨炊欲熟客未觉，夜漏渐残人尚行。",
            "花发且为无事饮，诗成非复不平鸣。",
            "京华朋旧凋零尽，忽见缄题似隔生。"
        ],
        "title": "发箧得故人书有感",
        "id": "2d757169-eb2d-478f-8ea2-7ebd06910501"
    },
    {
        "author": "陆游",
        "paragraphs": [
            "年年最爱秋光好，病起逢秋合赋诗。",
            "樷菊渐黄人醉后，孤灯初暗雨来时。",
            "旧书细读犹多味，老态相寻似有期。",
            "早信为农胜觅禄，一生虚作虎头痴。"
        ],
        "title": "秋光",
        "id": "7b457c6a-be54-4f2e-92b1-9fc0017f3e68"
    },
    {
        "author": "陆游",
        "paragraphs": [
            "尽道渔村陋，秋来物色奇。",
            "寒生沽酒兴，雨及种花时。",
            "狂舞欲谁属，清吟空自知。",
            "茫茫宇宙内，吾道竟何之。"
        ],
        "title": "晚秋风雨",
        "id": "4b2f58d1-6338-4b80-91c4-eb6179322275"
    },
    {
        "author": "陆游",
        "paragraphs": [
            "白发萧萧仅到肩，一枝藤杖日翩跹。",
            "草苫墙北栖鸡屋，泥补桥西放鸭船。",
            "心似枯葵空向日，身如病栎孰知年。",
            "放怀却有翛然处，不养金丹不学禅。"
        ],
        "title": "幽居二首  其一",
        "id": "cbebb998-8af1-4f8d-b874-5e1d54053be2"
    },
    {
        "author": "陆游",
        "paragraphs": [
            "面面秋山拥翠屏，天留三亩著云扃。",
            "迎霜南阜枫林赤，饱雨西村菜甲青。",
            "散筞人惊衰后健，浩歌自觉醉中醒。",
            "凌烟冠剑应无尔，布帽裙襦老管宁。"
        ],
        "title": "幽居二首  其二",
        "id": "3c2a6376-0c27-454a-8847-c4e360ec3667"
    },
    {
        "author": "陆游",
        "paragraphs": [
            "功名莫苦怨天悭，一櫂归来到死闲。",
            "傍水无家无好竹，卷帘是处是青山。",
            "满篮箭竹瑶簪白，压担棱梅鹤顶殷。",
            "野兴尽时尤可乐，小江烟雨趁潮还。"
        ],
        "title": "故山四首  其一",
        "id": "bafedf80-5619-41b3-97c6-4197bbdd8c8d"
    },
    {
        "author": "陆游",
        "paragraphs": [
            "禹祠行乐盛年年，绣毂争先罨画船。",
            "十里烟波明月夜，万人歌吹早莺天。",
            "花如上苑常成市，酒似新丰不直钱。",
            "老子未须悲白发，黄公垆下且闲眠。"
        ],
        "title": "故山四首  其二",
        "id": "251e0ab3-d714-4248-8ed1-daae7ff49a13"
    },
    {
        "author": "陆游",
        "paragraphs": [
            "老尉鸿飞隠市门，千年犹有旧巢痕。",
            "陆生于此寓棋局，曾丈时来开酒樽。",
            "渺渺帆樯遥见海，冥冥蒲苇不知村。",
            "数僧也复投诗社，零落今无一二存。"
        ],
        "title": "故山四首  其三",
        "id": "2d32e4b9-683c-436b-9ec7-7f86cd314508"
    },
    {
        "author": "陆游",
        "paragraphs": [
            "落磵泉奔舞玉虹，护丹松老卧苍龙。",
            "霜柑篱角寒初熟，野碓云边夜自舂。",
            "挈榼人沽村市酒，打包僧趁寺楼钟。",
            "幽寻自是年来懒，枉道山灵不见容。"
        ],
        "title": "故山四首  其四",
        "id": "d620bad5-b012-4115-b64e-0cd45806111a"
    },
    {
        "author": "陆游",
        "paragraphs": [
            "放翁毕竟合躬耕，剩喜东归乐太平。",
            "碧瓦新霜寒尚薄，明窗嫰日雨初晴。",
            "素琴寻得无弦曲，野饷烹成不糁羮。",
            "更说市朝痴太绝，一湖秋水濯尘缨。"
        ],
        "title": "秋晚弊庐小葺一室过冬欣然有作",
        "id": "47e8a16a-7db3-4047-b20b-fc99791f0985"
    },
    {
        "author": "陆游",
        "paragraphs": [
            "病不禁寒怯早霜，东斋随事具杯觞。",
            "清时寛大何妨醉，白首龙钟未减狂。",
            "枝叶扶檠山果熟，盐酰调适野蔬香。",
            "兴阑径覔华胥路，枕藉图书满一床。"
        ],
        "title": "小室晚酌",
        "id": "dad0ff03-85ed-47f9-aaac-d7c3766e28de"
    },
    {
        "author": "陆游",
        "paragraphs": [
            "山泽何妨老太平，巉巉骨相本来清。",
            "月明满地看梅影，露下隔溪闻鹤声。",
            "未辨药苗逢客问，欲酬琴价约僧评。",
            "胡奴仁祖今俱绝，且学湘累拾菊英。"
        ],
        "title": "冬晚山房书事二首  其一",
        "id": "91e5b237-911b-4b24-b1c6-d71b482ce3e0"
    },
    {
        "author": "陆游",
        "paragraphs": [
            "屏迹山村病日增，乌皮几穏得闲凭。",
            "冻云傍水封梅蕚，嫩日烘窗释砚冰。",
            "岁尽光阴饶衮衮，身闲醉梦且腾腾。",
            "蛮童采药归来晚，客至从嗔唤不譍。"
        ],
        "title": "冬晚山房书事二首  其二",
        "id": "c896c07a-d01c-4b03-b708-3965d0260e59"
    },
    {
        "author": "陆游",
        "paragraphs": [
            "江村岁晚掩柴荆，地僻久无车马声。",
            "孤寂惟寻曲道士，一寒仍赖楮先生。",
            "醡头珠滴愁先破，帐底春回梦易成。",
            "莫笑衰翁杀风景，小瓶梅蘂解卿卿。"
        ],
        "title": "村居日饮酒对梅花醉则拥纸衾熟睡甚自适也",
        "id": "4be2fe6b-5aae-41cb-9ecb-bb5a12124aff"
    },
    {
        "author": "陆游",
        "paragraphs": [
            "禽吟阴森林，鹿伏朴樕木。",
            "呜呼吾徒愚，仆仆逐肉粟。",
            "聨翩怜鸢肩，覆餗速戮辱。",
            "艰难还山间，独欲足畜牧。",
            "跻梯栖西谿，筑屋宿北谷。",
            "光芒常当藏，椟玉触俗目。"
        ],
        "title": "山居叠韵",
        "id": "fd878a13-da35-4855-a4d9-a186689b58ca"
    },
    {
        "author": "陆游",
        "paragraphs": [
            "心已忘斯世，天犹活此翁。",
            "嫩汤茶乳白，软火地炉红。",
            "课婢耘蔬甲，呼儿下钓筒。",
            "生涯君勿笑，聊足慰涂穷。"
        ],
        "title": "寓叹三首  其一",
        "id": "d2d0296b-6d3c-41f9-8087-a36b762d64ae"
    },
    {
        "author": "陆游",
        "paragraphs": [
            "久矣门无客，高斋独掩扉。",
            "敢言消壮志，要是息危机。",
            "清露夜自滴，孤云寒不归。",
            "晨炊勿关念，更典箧中衣。"
        ],
        "title": "寓叹三首  其二",
        "id": "a684b6bf-1175-4abd-8a67-4dff64c9e0a2"
    },
    {
        "author": "陆游",
        "paragraphs": [
            "裘薄便冬暖，箪空畏午饥。",
            "临成乞米帖，看入借车诗。",
            "学古心犹壮，忧时语自悲。",
            "公卿阙自重，社稷欲谁期。"
        ],
        "title": "寓叹三首  其三",
        "id": "4672e916-6153-4664-a62a-1164e92dee1f"
    },
    {
        "author": "陆游",
        "paragraphs": [
            "水边剥啄打门谁，满袖清风一纸诗。",
            "惊起放翁蝴蝶梦，半窗寒日欲斜时。"
        ],
        "title": "赠惟了侍者二首  其一",
        "id": "14201c5f-a351-4dd9-a6b1-76638389f186"
    },
    {
        "author": "陆游",
        "paragraphs": [
            "雪中僵卧不须悲，彻骨清寒始觧诗。",
            "一等人间闲草木，月窗君看早梅枝。"
        ],
        "title": "赠惟了侍者二首  其二",
        "id": "a800b7d2-194c-479e-aca6-f32a43e61b95"
    },
    {
        "author": "陆游",
        "paragraphs": [
            "春色初回杜若洲，佳人又典鹔鹴裘。",
            "八千里外狂渔父，五百年前旧酒楼。",
            "渡口远山颦翠黛，天边新月挂琼钩。",
            "回头笑向红尘说，也有闲愁到此不。"
        ],
        "title": "题湖边旗亭",
        "id": "eafc4213-5277-4a84-afed-0f75c10bc299"
    },
    {
        "author": "陆游",
        "paragraphs": [
            "太华五千仞，天台四万丈。",
            "一枝古藤如黑龙，天遣飘然寄闲放。",
            "莫怪公卿不我知，我自不知渠是谁。",
            "史书弄笔后来事，绣鞍宝带聊儿嬉。",
            "旗亭烂醉官道卧，醒后无人数吾过。",
            "世间恩怨一时空，且免它年送临贺。"
        ],
        "title": "醉卧道边觉而有赋",
        "id": "08fc4718-279a-4d06-88c8-9127dc5ba192"
    },
    {
        "author": "陆游",
        "paragraphs": [
            "脱粟未为饥，短褐未为寒。",
            "众毁心自可，身困气愈完。",
            "茆屋虽三间，趺坐则已寛。",
            "浊酒不满瓢，浩歌有余欢。",
            "禄食妻子乐，功名后人看。",
            "成败两蜗角，贵贱一鼠肝。",
            "芒芒百年梦，底物堪控抟。",
            "不如学餐霞，驻此双颊丹。",
            "行披终南云，飞渡黄河湍。",
            "岿然过空城，人言古长安。",
            "霜露蒙荆榛，喟然增永叹。"
        ],
        "title": "寓怀四首  其一",
        "id": "d74c5cbe-1189-44d6-973c-da62f767e9b9"
    },
    {
        "author": "陆游",
        "paragraphs": [
            "苍璧与黄琮，初非俗所贵。",
            "粲然荐缫藉，可对越天地。",
            "我岂卖饼儿，自衒三家市。",
            "持槃叫道边，虽售无乃愧。",
            "文章等卜祝，王公以儒戏。",
            "书成藏名山，此是千载事。"
        ],
        "title": "寓怀四首  其二",
        "id": "65a487bd-6013-49da-8c3b-c0d25d62098c"
    },
    {
        "author": "陆游",
        "paragraphs": [
            "我昔浮沧溟，浩渺难具论。",
            "中外漭不辨，日月互吐吞。",
            "神龙忽上腾，尾鬛风霆奔。",
            "积浪自生火，烈焰焚干坤。",
            "笑谓同舟子，世岂无鹏鲲。",
            "聊持豪逸气，压汝破碎魂。"
        ],
        "title": "寓怀四首  其三",
        "id": "e10f7b90-5e9d-4ba1-84bd-4c3ae38659c0"
    },
    {
        "author": "陆游",
        "paragraphs": [
            "鲍鱼载沙丘，鹿马献阿房。",
            "泗上老亭长，仿佯起东方。",
            "干戈暗宇县，黥徒化侯王。",
            "富贵诚可慕，葅醢亦足当。",
            "青门独无恙，种瓜亦何伤。",
            "后有阮嗣宗，绝识未易量。",
            "楚汉真竖子，孰谓斯人狂。"
        ],
        "title": "寓怀四首  其四",
        "id": "9df9140b-3d95-420b-ba62-1a6d60a58173"
    },
    {
        "author": "陆游",
        "paragraphs": [
            "武夷老子雪垂肩，喜事何曾减少年。",
            "鹦鹉螺深翻细浪，辟邪炉暖起微烟。",
            "幽花滴露霑纱帽，乱絮凭风扑画船。",
            "虎豹九关君勿叹，未妨一笑住壶天。"
        ],
        "title": "喜事",
        "id": "aa75b7a1-2f4d-4591-85fd-c7f44f91b34d"
    },
    {
        "author": "陆游",
        "paragraphs": [
            "山厨薪桂软炊秔，旋洗香蔬手自烹。",
            "从此八珍俱避舍，天苏陁味属甜羮。"
        ],
        "title": "甜羮",
        "id": "ed9b82a5-5f64-4f88-b345-61ac2e2077fc"
    },
    {
        "author": "陆游",
        "paragraphs": [
            "文叔一人知此翁，洛阳城里又东风。",
            "譲他绿发好年少，二十四岁作三公。"
        ],
        "title": "纵笔四首  其一",
        "id": "f65759ee-8949-4f4f-b033-027560967c3b"
    },
    {
        "author": "陆游",
        "paragraphs": [
            "一纸除书到海边，紫皇赐号武夷仙。",
            "功名敢道浑无意，暂作闲人五百年。"
        ],
        "title": "纵笔四首  其二",
        "id": "8832fdc6-af56-412a-98bb-5595784b539e"
    },
    {
        "author": "陆游",
        "paragraphs": [
            "背上嵯峨两肉山，明駞有债自须还。",
            "玉霄峰头雪色鹿，清晓一声烟雨间。"
        ],
        "title": "纵笔四首  其三",
        "id": "acf9ea76-dd06-4dc5-8dfb-08718621376d"
    },
    {
        "author": "陆游",
        "paragraphs": [
            "素月徘徊牛斗间，天风吹鹤度函关。",
            "一年似此佳时少，唤起陈抟醉华山。"
        ],
        "title": "纵笔四首  其四",
        "id": "e9e4a7a8-7e48-4456-a9ad-f39a2c15909a"
    },
    {
        "author": "陆游",
        "paragraphs": [
            "世变真难料，吾痴只自嘲。",
            "移山谋畚土，黏日欲煎胶。",
            "得句题修竹，烹茶拾堕巢。",
            "行年不须筭，断是死衡茆。"
        ],
        "title": "自嘲觧嘲二首  其一",
        "id": "a1e12301-f81b-4bbd-b1b5-f49725a882bb"
    },
    {
        "author": "陆游",
        "paragraphs": [
            "种稻稽山下，诛茆剡曲傍。",
            "鸣鸡耐昏旦，飞燕异炎凉。",
            "古剑寒三尺，残书乱一床。",
            "穹穹与厚厚，能识我非狂。"
        ],
        "title": "自嘲觧嘲二首  其二",
        "id": "6435ed60-834d-4671-8583-4ada9ee5abbd"
    },
    {
        "author": "陆游",
        "paragraphs": [
            "恰喜西窗晚照明，虚簷又报雨来声。",
            "端忧不用占龟兆，壊尽花时自觧晴。"
        ],
        "title": "春雨绝句六首  其一",
        "id": "643ee94c-a7b9-4703-9cca-aece8dd96b02"
    },
    {
        "author": "陆游",
        "paragraphs": [
            "千点猩红蜀海棠，谁怜雨里作啼粧。",
            "杀风景处君知否，正伴邻翁救麦忙。"
        ],
        "title": "春雨绝句六首  其二",
        "id": "4eff3ef1-4595-4dcd-ad1e-7f79f7a9b560"
    },
    {
        "author": "陆游",
        "paragraphs": [
            "天公似欲败蚕麰，雨冒南山暮不收。",
            "騃女痴儿那念此，贪看科斗满清沟。"
        ],
        "title": "春雨绝句六首  其三",
        "id": "c68eb65c-8804-4f1b-8898-b5ddb2826066"
    },
    {
        "author": "陆游",
        "paragraphs": [
            "今年春半不知春，飞雹奔雷吓杀人。",
            "缝得春衫元未著，免敎惆怅洛阳尘。"
        ],
        "title": "春雨绝句六首  其四",
        "id": "c6cb25f3-d994-452b-9c7c-0b15c720995b"
    },
    {
        "author": "陆游",
        "paragraphs": [
            "梅中最晚是缃梅，一日来看欲百回。",
            "俗紫凡红终避舍，不妨自向雨中开。"
        ],
        "title": "春雨绝句六首  其五",
        "id": "16316102-0e99-4170-8920-5c368c8bcd88"
    },
    {
        "author": "陆游",
        "paragraphs": [
            "萧条冬令侵春晚，淅沥寒声滴夜长。",
            "更事老翁顽到底，每言宜睡好烧香。"
        ],
        "title": "春雨绝句六首  其六",
        "id": "9101a10b-a950-4984-99c8-04aac45e05f1"
    },
    {
        "author": "陆游",
        "paragraphs": [
            "病卧穷山白发新，不堪风雨过中春。",
            "歌呼空倚一尊酒，零落渐无吾辈人。",
            "千戴诗书成长物，两京宫阙委胡尘。",
            "非熊老子不复见，谁吊遗魂清渭濵。"
        ],
        "title": "雨中卧病有感",
        "id": "79394c70-66a3-4895-a0ad-2be81f241a5a"
    },
    {
        "author": "陆游",
        "paragraphs": [
            "不迁比景戍交河，三径归来得已多。",
            "应俗愈踈身老大，读书渐废意蹉跎。",
            "闲从孙叟苏门啸，醉和荆卿易水歌。",
            "歌罢却挥孤櫂去，石阑干下买渔蓑。"
        ],
        "title": "舟中作",
        "id": "a76be41b-c4d3-4724-b0bf-fd9301f375d1"
    },
    {
        "author": "陆游",
        "paragraphs": [
            "买得新园近钓矶，旋营茆栋设柴扉。",
            "山经宿雨修容出，花倚和风作态飞。",
            "世事只成惊老眼，酒徒频约典春衣。",
            "狂吟烂醉君无笑，十丈愁城要解围。"
        ],
        "title": "山园",
        "id": "63b77caf-a2f6-4944-a8bd-5bd8a6f1d9fe"
    },
    {
        "author": "陆游",
        "paragraphs": [
            "运数群胡尽，烟尘北道昏。",
            "百年身易老，万里志空存。",
            "杨柳揺驰道，樱桃奉寝园。",
            "南公忠义薄，此恨与谁论。"
        ],
        "title": "闻虏乱",
        "id": "afe3353a-4544-4c7f-906d-c17a7681dc9b"
    },
    {
        "author": "陆游",
        "paragraphs": [
            "河湟使典珥左貂，曲江相君谢不朝。",
            "宫中玉环狐作妖，黠虏旁窥心已骄。",
            "天维欲绝地轴摇，有识凛凛忧宗祧。",
            "贺公托言师松乔，黄冠径归侣渔樵。",
            "老马立仗不自聊，去如鸾凤冲烟霄。",
            "倾都祖饯拥渭桥，贤哉大夫脱尘嚣。",
            "扬州渡江木兰桡，入东夜听钱塘潮。",
            "我来故祠竹萧萧，黄冠野服传生绡。",
            "词卑愧匪英琼瑶，空采苹藻奠桂椒。",
            "虚堂断香闭寂寥，遗魂零落何由招。"
        ],
        "title": "题千秋观怀贺亭",
        "id": "b320ed12-f569-4b60-8ba5-c225a02551ff"
    },
    {
        "author": "陆游",
        "paragraphs": [
            "我昔下三峡，南賔系归舻。",
            "渡江谒神禹，拜手荐爼壶。",
            "寿藤枝如虬，巨柏腹若刳。",
            "门庭虽日荒，殿寝犹枝梧。",
            "巴俗喜祷祠，解牛舞群巫。",
            "巍巍黻冕古，食与夷鬼俱。",
            "圣度固兼容，臣愤独不摅。",
            "还乡瞻庙貌，嬴政久已除。",
            "岳牧俨如生，想像闻都俞。",
            "廓清虽可喜，欲退复踌躇。",
            "念昔平水土，棋布画九区。",
            "岂知千岁后，戎羯居中都。",
            "老虏失大刑，今复得其雏。",
            "直令挽天河，未濯腥膻污。",
            "夷鬼细事耳，披攘直须臾。",
            "天下仇不复，大耻何时祛。",
            "蚩蚩谓固然，此责在吾徒。",
            "挥涕霑庭草，谁怜小臣愚。"
        ],
        "title": "禹祠",
        "id": "373b9d96-107b-4d8a-ba8c-923b1e8cae6a"
    },
    {
        "author": "陆游",
        "paragraphs": [
            "手中一卷养鱼经，又向樊江上草亭。",
            "朝雨染成新涨绿，春烟澹尽远山青。",
            "榜舟不厌频来往，岸帻常须半醉醒。",
            "赋罢新诗自高咏，满汀鸥鹭欲忘形。"
        ],
        "title": "樊江",
        "id": "5c4c7a83-dd1f-4a5a-8f5a-d261305781c6"
    },
    {
        "author": "陆游",
        "paragraphs": [
            "路入东关物象奇，角巾老子曵笻枝。",
            "蚕如黑蚁桑生后，秧似青鍼水满时。",
            "穿市不嫌微雨湿，过谿翻喜壊桥危。",
            "当年野店题诗处，又典春衣具午炊。"
        ],
        "title": "东关二首  其一",
        "id": "ae572cee-a161-4893-be72-9b9b46e3c4a6"
    },
    {
        "author": "陆游",
        "paragraphs": [
            "云蹙鱼鳞衬夕阳，放翁系缆水云乡。",
            "一笻疾步人惊健，斗酒高歌自笑狂。",
            "风暖市楼吹絮雪，蚕生村舍采桑黄。",
            "东阡南陌无穷乐，底事随人作许忙。"
        ],
        "title": "东关二首  其二",
        "id": "23d4c48d-a90c-4a5d-b059-243ed3bdc766"
    },
    {
        "author": "陆游",
        "paragraphs": [
            "微风吹颊酒初醒，落日舟横杜若汀。",
            "水秀山明何所似，玉人临镜晕螺青。"
        ],
        "title": "练塘",
        "id": "a2063bf3-bd0d-46db-99e2-46ef54862fd7"
    },
    {
        "author": "陆游",
        "paragraphs": [
            "小聚依江近，支流入浦分。",
            "荒寒孤店雨，零乱野祠云。",
            "薄饷炊畬粟，珍烹采涧芹。",
            "年来去健羨，摩腹自欣欣。"
        ],
        "title": "娥江市",
        "id": "e501a403-a568-4e86-970d-efdadbf66f5b"
    },
    {
        "author": "陆游",
        "paragraphs": [
            "避雨来投白版扉，野人怜客不相违。",
            "林喧鸟雀栖初定，村近牛羊暮自归。",
            "土釡暖汤先濯足，豆䕸吹火旋烘衣。",
            "老来世路浑谙尽，露宿风餐未觉非。"
        ],
        "title": "宿野人家",
        "id": "482a1800-9192-4770-9d0d-d42081c303aa"
    },
    {
        "author": "陆游",
        "paragraphs": [
            "三黜归来结草庐，平生狂态扫无余。",
            "但思下帷授老子，那复骑牛读汉书。",
            "历历旧逰浑似梦，萧萧残发不胜梳。",
            "闲中事业君知否，不把渔竿即荷鉏。"
        ],
        "title": "舟中遣怀",
        "id": "fc661cbc-67dc-4828-8897-86766f5d32cb"
    },
    {
        "author": "陆游",
        "paragraphs": [
            "芳草东西路，绿杨长短亭。",
            "人生岂匏系，吾志本鸿冥。",
            "征袖朝霑雨，归帆夜戴星。",
            "长鱼幸能买，且复倒残瓶。"
        ],
        "title": "归次樊江",
        "id": "3362f755-9e7f-4735-9f2b-f6d8cf32f89a"
    },
    {
        "author": "陆游",
        "paragraphs": [
            "中夜过鲁墟，船底鸣细浪。",
            "月出菱歌长，林闇绩火壮。",
            "故居不可识，四顾但青嶂。",
            "百年几废兴，抚事一悽怆。",
            "士生本耕稼，时来偶卿相。",
            "功名亦余事，所勉在素尚。",
            "况吾多难者，久已冥得丧。",
            "微禄行当辞，没身事幽旷。"
        ],
        "title": "夜过鲁墟",
        "id": "0c2d0f15-2c43-4a31-9b7e-98e8dd7ecd2d"
    },
    {
        "author": "陆游",
        "paragraphs": [
            "温洛荣河拱旧京，从来人物富豪英。",
            "报仇虽有楚三戸，守节得无齐二城。",
            "敌虏寕能断地脉，王师行复畅天声。",
            "凤麟久伏应争奋，勉为明时颂太平。"
        ],
        "title": "有感",
        "id": "a8e359c4-03f7-4dd9-ac22-3eaef4f9fd27"
    },
    {
        "author": "陆游",
        "paragraphs": [
            "暮景苦多病，幽寻寄一欣。",
            "溪喧常似雨，石润易生云。",
            "天迥回鸦阵，林疏过鹿群。",
            "莫谈朝市事，吾老厌纷纷。"
        ],
        "title": "逰石帆玉笥石旗诸山",
        "id": "9d8789e8-23f4-484e-a532-1a166f418c21"
    },
    {
        "author": "陆游",
        "paragraphs": [
            "端闲何以永今朝，拈得笻枝度野桥。",
            "三亩空园喧啄木，十寻高树络凌霄。",
            "长饥未必缘诗瘦，多闷惟须赖酒浇。",
            "兴尽归来又陈迹，一林风叶暮萧萧。"
        ],
        "title": "信步近村",
        "id": "c870dc95-1364-41e4-affd-c4200be4ebdf"
    },
    {
        "author": "陆游",
        "paragraphs": [
            "陌上箫声正卖饧，篮舆兀兀雨冥冥。",
            "人来平野一点白，山压乱云千叠青。",
            "石马朱门松下路，冻韲冷饭柳阴亭。",
            "华颠尚记儿童日，抚事兴怀涕自零。"
        ],
        "title": "寒食省九里大墓",
        "id": "9c8c0880-7160-4dd5-ba10-9d43e20f9208"
    },
    {
        "author": "陆游",
        "paragraphs": [
            "处处陂水满，家家巢燕忙。",
            "叶舒桑渐闇，穗重麦初昻。",
            "高下山花发，青红粉饵香。",
            "亦知时节好，老大自悲伤。"
        ],
        "title": "平水道中",
        "id": "c8d5795c-2d4c-4beb-bd53-23c4144c6fad"
    },
    {
        "author": "陆游",
        "paragraphs": [
            "若耶北与镜湖通，缥缈飞桥跨半空。",
            "陵谷变迁谁复识，我来徙倚暮烟中。"
        ],
        "title": "五云桥",
        "id": "a2d48271-cc68-4f4c-b551-0864755f557d"
    },
    {
        "author": "陆游",
        "paragraphs": [
            "好雨疏踈压暮埃，断云漠漠带春雷。",
            "离黄穿树语断续，翠碧衘鱼飞去来。",
            "生菜入盘随冷饼，朱樱上市伴青梅。",
            "狂吟不是夸强健，老气如山未许摧。"
        ],
        "title": "小雨云门溪上",
        "id": "9b7acb61-3bb1-47d7-9ebf-80da82960647"
    },
    {
        "author": "陆游",
        "paragraphs": [
            "山北山南处处行，回头六十七清明。",
            "如今老去摧颓甚，独坐焚香聴水声。"
        ],
        "title": "云门独坐",
        "id": "0b0ce4cf-5f40-44c7-a9fb-ef8311d26434"
    },
    {
        "author": "陆游",
        "paragraphs": [
            "春水六七里，夕阳三四家。",
            "儿童牧鹅鸭，妇女治桑麻。",
            "地僻衣巾古，年丰笑语譁。",
            "老夫维小艇，半醉摘藤花。"
        ],
        "title": "泛湖至东泾三首  其一",
        "id": "5dbecc8b-5489-4afd-b64a-05fa85d3bac8"
    },
    {
        "author": "陆游",
        "paragraphs": [
            "湖光分别浦，岭路过前村。",
            "泉石相萦带，云烟互吐吞。",
            "耕犁无易业，邻曲有通婚。",
            "试觅诛茆地，吾将遗子孙。"
        ],
        "title": "泛湖至东泾三首  其二",
        "id": "b4865d73-c8a8-4a62-90eb-006153e1f456"
    },
    {
        "author": "陆游",
        "paragraphs": [
            "细细桃枝竹，疏踈麂眼篱。",
            "雪霜烧葑夜，月露采菱时。",
            "腰斧登山早，移罾出浦迟。",
            "关心尽幽事，恨汝不能诗。"
        ],
        "title": "泛湖至东泾三首  其三",
        "id": "cf0dd1d1-6a20-47a3-ac6b-72e890da6805"
    },
    {
        "author": "陆游",
        "paragraphs": [
            "稽山翠入家家窗，此家清绝无与双。",
            "丹葩绿树锦绣谷，清波白石玻璃江。",
            "一堤茂草有眠犊，数掩短篱无吠尨。",
            "北轩商略可散发，借与放翁倾酒缸。"
        ],
        "title": "舟过梅坞胡氏居爱其幽邃为赋一诗",
        "id": "a3899860-4b28-4ab8-8a24-a582d9cb988f"
    },
    {
        "author": "陆游",
        "paragraphs": [
            "北窗本意傲羲皇，老返园庐味更长。",
            "犊健戴星耕白水，蚕饥冲雨采青桑。",
            "俚儒朱墨开冬学，庙史牲牢祝岁穣。",
            "从此鬓毛虽似雪，未妨击壌颂虞唐。"
        ],
        "title": "北窗",
        "id": "e056818c-c971-41e6-a9c8-23f572baab7a"
    },
    {
        "author": "陆游",
        "paragraphs": [
            "科斗忽安在，蛙声豪有余。",
            "虽成两部乐，恨失一编书。",
            "忿怒缘何事，号呼可奈渠。",
            "厨人不遐弃，犹得伴溪鱼。"
        ],
        "title": "闻蛙",
        "id": "ed3e357e-1657-4f62-b986-2e3d066d68dd"
    },
    {
        "author": "陆游",
        "paragraphs": [
            "风恶房栊燕子归，雨多山路蕨芽肥。",
            "青餈旋擣作寒食，白葛预裁充暑衣。",
            "穉子日长供课早，故人官达寄书稀。",
            "幽居自喜浑无事，又向湖阴坐钓矶。"
        ],
        "title": "晚春感事四首  其一",
        "id": "4ce12419-ae31-49af-9db8-cc6e718cff51"
    },
    {
        "author": "陆游",
        "paragraphs": [
            "和风薄霭过清明，减尽重裘觉体轻。",
            "正午轩窗无树影，乍晴阡陌有莺声。",
            "醸成西蜀鹅雏酒，煮就东坡玉糁羮。",
            "扪腹翛然出门去，春郊何处不堪行。"
        ],
        "title": "晚春感事四首  其二",
        "id": "5336e1ce-976f-4fcf-a7d0-3fc2c6e395a5"
    },
    {
        "author": "陆游",
        "paragraphs": [
            "徙倚阑干送落晖，年华冉冉恨依依。",
            "护雏燕子常更出，著雨杨花又懒飞。",
            "己为读书悲眼力，还因揽带叹腰围。",
            "亲朋半作荒郊冢，欲话初心泪满衣。"
        ],
        "title": "晚春感事四首  其三",
        "id": "bce42d0d-9999-41a7-9c40-f414e43a4f06"
    },
    {
        "author": "陆游",
        "paragraphs": [
            "少年骑马入咸阳，鹘似身轻蝶似狂。",
            "蹴鞠塲邉万人看，秋千旗下一春忙。",
            "风光流转浑如昨，志气低摧只自伤。",
            "日永东斋淡无事，闭门扫地独焚香。"
        ],
        "title": "晚春感事四首  其四",
        "id": "577da0a1-8bcc-4f53-b0da-2f546d3a4c3c"
    },
    {
        "author": "陆游",
        "paragraphs": [
            "平生杜宇最相知，遗我巢山一叚奇。",
            "茶硙细香供隐几，松风幽韵入哦诗。",
            "溪边拂石同儿钓，竹下开轩唤客棋。",
            "几许放翁新事业，不教虚过太平时。"
        ],
        "title": "山居",
        "id": "91c50a9a-67e1-433a-90b6-d53ef6a201e3"
    },
    {
        "author": "陆游",
        "paragraphs": [
            "我行无所诣，悠扬信舴艋。",
            "爱此绿树村，舍棹度小岭。",
            "路穷忽披豁，怳然得异境。",
            "苍玉立万峰，清镜渺千顷。",
            "更为西南行，聊破春昼永。",
            "遥看秀邃处，疑足事幽屏。",
            "一崦果可人，奇石插碧井。",
            "锵鸣若环佩，其味复甘冷。",
            "徘徊不忍去，照我须鬓影。",
            "须臾日穿林，井靣光炯炯。",
            "古今胜绝意，正用一笑领。",
            "安得绝世喧，于兹慕箕颍。"
        ],
        "title": "四月三日同子坦子聿游湖中诸山",
        "id": "fb21e133-1c79-4946-a80b-dbabd7f3ccea"
    },
    {
        "author": "陆游",
        "paragraphs": [
            "绿树阴阴小岭西，一翁二子自扶携。",
            "雨前芳嫩初浮盌，腊脚清醇旋拆泥。",
            "本欲省缘行买饼，未能去杀尚烹鸡。",
            "弄桡莫便寻归路，湖静无风日未低。"
        ],
        "title": "梅僊坞小隐",
        "id": "efe77a53-8925-47ee-aff7-dbab58df76cd"
    },
    {
        "author": "陆游",
        "paragraphs": [
            "谓云本无心，企望乃尔奇。",
            "谓云果有心，百变端为谁。",
            "岂怜此翁愁，一出怡悦之。",
            "横截千嶂平，高擎一峰危。",
            "银城突嵳峨，玉海浩渺弥。",
            "或为群龙矫，或作孤鹤飞。",
            "卷舒闲有态，去来倐无时。",
            "滃滃覆松顶，霭霭映水湄。",
            "带雨过僧窗，和月傍钓矶。",
            "岂惟困画工，吾诗固难追。",
            "惟当与之盟，毕世相娱嬉。",
            "忍饥固易耳，此友不可欺。"
        ],
        "title": "盟云",
        "id": "184b9aa3-7811-486c-b131-92950fbb9ef4"
    },
    {
        "author": "陆游",
        "paragraphs": [
            "舍东已种百本桑，舍西仍筑百步塘。",
            "早茶采尽晚茶出，小麦方秀大麦黄。",
            "老夫一饱手扪腹，不复举首号苍苍。",
            "读书习气扫未尽，灯前简牍纷朱黄。",
            "吾儿从旁论治乱，每使老子喜欲狂。",
            "不须饮酒径自醉，取书相和声琅琅。",
            "人生百病有已时，独有书癖不可医。",
            "愿儿力耕足衣食，读书万卷真何益。"
        ],
        "title": "示儿",
        "id": "eb29ab7c-7370-42c3-9bcb-5b1318e87f40"
    },
    {
        "author": "陆游",
        "paragraphs": [
            "暮境难禁日月催，腊醅初见坼泥开。",
            "压车麦穗黄云卷，食叶蚕声白雨来。",
            "薄饭蕨薇端可饱，短衫纻葛亦新裁。",
            "宦涂自古多忧畏，白首为农信乐哉。"
        ],
        "title": "村居初夏五首  其一",
        "id": "10002db8-7ed2-41fd-90bc-cc54ef2c046d"
    },
    {
        "author": "陆游",
        "paragraphs": [
            "北陌东阡节物新，往来馈饷走比邻。",
            "出笼鹅白轻红掌，藉藻鱼鲜淡墨鳞。",
            "笑语相闻丰岁乐，耕桑自足古风淳。",
            "颓然一醉茆簷下，且免西曹议吐茵。"
        ],
        "title": "村居初夏五首  其二",
        "id": "c658b249-e7ef-41be-a386-2f4650923995"
    },
    {
        "author": "陆游",
        "paragraphs": [
            "煮酒开时日正长，山家随分答年光。",
            "梅青巧配吴盐白，笋美偏宜蜀豉香。",
            "风暖紧催蚕上簇，雨余闲看稻移秧。",
            "老夫见事真成晚，浪走人间两鬓霜。"
        ],
        "title": "村居初夏五首  其三",
        "id": "1bdbd9bb-456c-4fb0-915e-960a3d7d39cd"
    },
    {
        "author": "陆游",
        "paragraphs": [
            "天遣为农老故乡，山园三亩镜湖傍。",
            "嫩莎经雨如秧绿，小蝶穿花似茧黄。",
            "斗酒只鸡人笑乐，十风五雨岁丰穣。",
            "相逢但喜桑麻长，欲话穷通已两忘。"
        ],
        "title": "村居初夏五首  其四",
        "id": "f258541a-9c6e-418b-82fc-3b15d6acab25"
    },
    {
        "author": "陆游",
        "paragraphs": [
            "故乡风物胜荆吴，流水青山无处无。",
            "列植园林多美菓，饱鉏畦垄富嘉蔬。",
            "桥边来淬剶桑斧，池畔行芟䌸糭菰。",
            "我有素纨如月扇，会凭名手作新圗。"
        ],
        "title": "村居初夏五首  其五",
        "id": "a3c08d37-0839-4299-8801-316baa40cfb0"
    },
    {
        "author": "陆游",
        "paragraphs": [
            "店家乞火燎征衣，湿竹生薪不受吹。",
            "更甚从戎戍边日，正如随计入关时。",
            "百年扰扰梦相似，万事悠悠心自知。",
            "赖有床头周易在，不妨清坐忍朝饥。"
        ],
        "title": "城东逆旅",
        "id": "0a973629-4090-4b15-88da-b6240e9c5e5b"
    },
    {
        "author": "陆游",
        "paragraphs": [
            "紫葚狼籍桑林下，石榴一枝红可把。",
            "江村夏浅暑犹薄，农事方兴人满野。",
            "连云麦熟新食?，小裹荷香初卖鲊。",
            "苹洲蓬艇疾如鸟，沙路芒鞵健如马。",
            "君看早朝尘扑靣，岂胜春耕泥没踝。",
            "为农世世乐有余，寄语儿曹勿轻舍。"
        ],
        "title": "江村初夏",
        "id": "8019976d-8695-46e5-b525-03de9a040772"
    },
    {
        "author": "陆游",
        "paragraphs": [
            "湖海飘然避世纷，汀洲沙鹭旧知闻。",
            "渔舟卧看山方好，野店沽尝酒易醺。",
            "病骨未成松下土，老身常伴渡头云。",
            "美芹欲献虽堪笑，此意区区亦爱君。"
        ],
        "title": "舟中作",
        "id": "8c0b9b92-f45e-4824-9f20-4abdba0d57e9"
    },
    {
        "author": "陆游",
        "paragraphs": [
            "天华寺西艇子横，白苹风细浪纹平。",
            "移家只欲东关住，夜夜湖中看月生。"
        ],
        "title": "东关二首  其一",
        "id": "a03bbcb5-dfa2-48a5-a2f7-bedb83b9186b"
    },
    {
        "author": "陆游",
        "paragraphs": [
            "烟水苍茫西复东，扁舟又系柳阴中。",
            "三更酒醒残灯在，卧聴萧萧雨打篷。"
        ],
        "title": "东关二首  其二",
        "id": "ff27e59b-d64e-4c1f-a996-283bc6be1b79"
    },
    {
        "author": "陆游",
        "paragraphs": [
            "平生一舴艋，几到少微山。",
            "杰观扫无迹，高人呼不还。",
            "崕崩危欲压，磴断滑难攀。",
            "日暮增幽兴，渔歌漭苍间。"
        ],
        "title": "少微山",
        "id": "8c2d374e-7118-4ea3-a169-a6cfab273332"
    },
    {
        "author": "陆游",
        "paragraphs": [
            "橹枝揺碎碧琉璃，织女潭东白塔西。",
            "带犊吴牛依茂樾，添巢海燕啄新泥。",
            "山谿曲折遥通谷，沙水淙潺各赴溪。",
            "犹恨儿曹不同载，一尊他日要重携。"
        ],
        "title": "舟行至织女潭",
        "id": "d0194d93-ce53-4c64-94a6-e21689b32b60"
    },
    {
        "author": "陆游",
        "paragraphs": [
            "濩落非时用，栖迟送此生。",
            "只知求醉死，何惮得狂名。",
            "伏枥天涯老，吞舟海澨横。",
            "眼前交旧尽，有泪对谁倾。"
        ],
        "title": "书叹",
        "id": "ac94c80e-0cb6-4afc-ab44-24e98c3a8b8f"
    },
    {
        "author": "陆游",
        "paragraphs": [
            "草香无处觅，花嫩不禁飞。",
            "泽国春归晚，柴门客过稀。",
            "新泥添燕戸，细雨湿莺衣。",
            "倚杖临阶久，衰翁气力微。"
        ],
        "title": "小园独立",
        "id": "37713f54-6e47-4389-b994-cf24542b88c8"
    },
    {
        "author": "陆游",
        "paragraphs": [
            "天孙独处河之湄，龙梭夜织冰蚕丝。",
            "机头剪落光陆离，骑鲸仙人醉题诗。",
            "字大如斗健欲飞，利刀猛斫生蛟螭。",
            "墨渇字燥尤怪奇，百鬽潜影神灵悲。",
            "呜呼束云作笔兮海为砚，激水上腾龙野战。",
            "干坤震荡人始惊，笔未落时谁得见。"
        ],
        "title": "观苏沧浪草书绢圗歌",
        "id": "2d6b0004-ae33-4cb5-8cd1-6be98fdca6d3"
    },
    {
        "author": "陆游",
        "paragraphs": [
            "压架藤花重，团枝杏子稠。",
            "渇蜂窥砚水，弱燕集帘钩。",
            "入夏暑犹薄，投闲身自由。",
            "午窗初睡起，幽兴付茶瓯。"
        ],
        "title": "睡起书触目",
        "id": "06a705c7-e5de-4502-b57e-5c34eecc86b4"
    },
    {
        "author": "陆游",
        "paragraphs": [
            "晓来一雨洗尘痕，浓绿阴阴可一园。",
            "燕子声中寂无事，独穿苔径出篱门。"
        ],
        "title": "晓雨初霁",
        "id": "1e56e172-32f2-4186-8ac7-2715f43c6500"
    },
    {
        "author": "陆游",
        "paragraphs": [
            "连朝暑溽不可过，动地忽有东北风。",
            "嵯峨云压世界碎，夭矫龙卷江湖空。",
            "尘沙洗濯草木醒，沟浍潋灎舟舸通。",
            "更烦造物出壮观，跨海千丈垂天虹。"
        ],
        "title": "夏雨",
        "id": "9bd2d84b-1802-48b9-8a3d-f213660a6a79"
    },
    {
        "author": "陆游",
        "paragraphs": [
            "小岭西南烟水间，颇闻有地百弓寛。",
            "谁其云者两黄鹄，何以报之双玉盘。",
            "竹坞未昏先晻暧，莲汀当暑亦清寒。",
            "一庵何日从吾好，会约高人共倚阑。"
        ],
        "title": "自东泾度小岭闻有地可卜庵喜而有赋",
        "id": "2f09d444-bd8e-4e38-a751-002abde66d02"
    },
    {
        "author": "陆游",
        "paragraphs": [
            "五月暑犹薄，中庭试葛衣。",
            "蛙声经雨壮，萤点避风稀。",
            "尘念三生误，归心半世违。",
            "残年端有几，可复负渔矶。"
        ],
        "title": "露坐",
        "id": "fcd4949d-90cc-48ab-9a70-78c29a48eecd"
    },
    {
        "author": "陆游",
        "paragraphs": [
            "自笑胸中抵海寛，韭韲麦饭日加餐。",
            "住山缘熟尘机息，养气功深槁靣丹。",
            "恶路惯曾经灎滪，浮生何啻梦邯郸。",
            "镜湖五月秋萧爽，剩傍滩头把钓竿。"
        ],
        "title": "自笑",
        "id": "c305420f-adf9-4e98-8b1b-6c72a7ef0beb"
    },
    {
        "author": "陆游",
        "paragraphs": [
            "夜窗搔首发鬅鬙，病不胜衣倚瘦藤。",
            "堪笑颜回忍饥面，常依韩愈看书灯。",
            "残生已与灰俱冷，旧友谁如几可凭。",
            "月落风生忽增气，掠簷劲翮有归鹰。"
        ],
        "title": "夜赋",
        "id": "f6639bc1-2a73-4f9b-9607-533c00519498"
    },
    {
        "author": "陆游",
        "paragraphs": [
            "老死已无日，功名犹自期。",
            "清笳太行路，何日出王师。"
        ],
        "title": "书怀",
        "id": "f6e74fd6-1f52-40b6-bdc8-64c24e630711"
    },
    {
        "author": "陆游",
        "paragraphs": [
            "天教老去未全衰，犹欠纵横万首诗。",
            "家近将军觞咏地，身如太史滞留时。",
            "酒翻银浪红螺醆，墨涌玄云紫玉池。",
            "流落不妨风味在，花前醉草写乌丝。"
        ],
        "title": "醉后作小草因成长句",
        "id": "c2eb8d0b-a1a7-46d5-9068-d55d97c0ac72"
    },
    {
        "author": "陆游",
        "paragraphs": [
            "空濛初喜洒橺楹，忽聴空阶点滴声。",
            "高枕便知宜夕睡，丰年不叹负春耕。",
            "多情幽草沿墙绿，无赖群蛙绕舍鸣。",
            "屈指清秋两旬近，却愁徂岁又峥嵘。"
        ],
        "title": "雨中作",
        "id": "862842d0-336f-4455-bacc-c01dcd00daff"
    },
    {
        "author": "陆游",
        "paragraphs": [
            "入郢功成赐属镂，削吴计用载厨车。",
            "闭门种菜英雄事，莫笑衰翁日荷锄。"
        ],
        "title": "咏史",
        "id": "89920795-c62b-4178-a3a2-31c16c33eefe"
    },
    {
        "author": "陆游",
        "paragraphs": [
            "街头旋买双芒屩，作意登山殊不恶。",
            "苍崖无罅竹鞭逸，崩石欲坠松根络。",
            "凭高开豁快送目，历险崎岖危著脚。",
            "川云忽起两蛟舞，瀑水高吹万珠落。",
            "大巖空腔谁所刳，绝壁峭立端疑削。",
            "坡平或可坐百人，峡束仅容飞一鹤。",
            "蛇蹊岌岌头自眩，鬼谷惨惨神先愕。",
            "秦皇马迹散莓苔，如鑴非鑴凿非凿。",
            "残碑不禁野火燎，造物似报焚书虐。",
            "人民城郭俱已非，烟海浮天独如昨。"
        ],
        "title": "登鹅鼻山至绝顶访秦刻石且北望大海山路危甚人迹所罕至也",
        "id": "2a38a3db-7f16-4dab-98b4-e615309eb4ee"
    },
    {
        "author": "陆游",
        "paragraphs": [
            "城市方炎热，村墟乃尔凉。",
            "拂窗桐叶下，绕舍稻花香。",
            "独鹤警秋露，双萤明屋梁。",
            "卧闻机妇织，感叹夜初长。"
        ],
        "title": "六七月之交山中凉甚",
        "id": "40bad43b-c145-490b-be1f-93431a245d91"
    },
    {
        "author": "陆游",
        "paragraphs": [
            "大患元因有此身，百年强半走踆踆。",
            "折残广武城邉柳，染尽洛阳衣上尘。",
            "绕树鹊孤栖渐稳，支床龟老息初匀。",
            "出门不欲摩双眼，世态年来又一新。"
        ],
        "title": "幽居三首  其一",
        "id": "ea5860c6-d2e6-4952-a95d-c9f25af8226c"
    },
    {
        "author": "陆游",
        "paragraphs": [
            "百顷菰蒲古泽中，老夫病起恰秋风。",
            "流年不贷人皆老，造物无私我自穷。",
            "市隐昔曾从啸父，山栖今欲効园公。",
            "芳樽虽匪金丹术，槁面尊前也蹔红。"
        ],
        "title": "幽居三首  其二",
        "id": "baaaf334-c2d7-47db-961b-0e9afe081204"
    },
    {
        "author": "陆游",
        "paragraphs": [
            "烟水重重际海涯，夜深风雨耿茆茨。",
            "交朋散落欢娱少，忧患侵陵志气衰。",
            "痴腹何由有鳞甲，俗情自未去毛皮。",
            "诗书六十余年梦，更拟传衣付小儿。"
        ],
        "title": "幽居三首  其三",
        "id": "358bc25c-f4b7-4ffe-a6d0-3b520f224c71"
    },
    {
        "author": "陆游",
        "paragraphs": [
            "艺花本无多，过眼那复遗。",
            "阴阴一园绿，佳处乃在兹。",
            "悠然东窗下，顾与枕簟宜。",
            "风轻竹觧箨，雨足果压枝。"
        ],
        "title": "园中杂咏二首  其一",
        "id": "a36cdc85-9408-4b65-b8dc-1b3b430d1f6d"
    },
    {
        "author": "陆游",
        "paragraphs": [
            "珍禽下上鸣，迨及清润时。",
            "岂惟侑我觞，亦以起我诗。",
            "白练一团雪，来与红练俱。",
            "鱼虎飞照水，意若爱翠裾。"
        ],
        "title": "园中杂咏二首  其二",
        "id": "d62c8f85-5ce3-4983-ab3d-a3035a245dc3"
    },
    {
        "author": "陆游",
        "paragraphs": [
            "□□□□□，□□□□□。",
            "□□□□□，□□□□□。",
            "人间五十年，自笑晚乃悟。",
            "归来写苔纸，老惫无杰句。"
        ],
        "title": "予所居南并镜湖北则陂泽重复抵海小舟纵所之或数日乃归",
        "id": "b466ab2b-bf67-4412-ac47-cb4a7e7141e2"
    },
    {
        "author": "陆游",
        "paragraphs": [
            "散发萧然蒲苇林，马军送酒慰孤斟。",
            "江河不洗古今恨，天地能知忠义心。",
            "无侣有时邀落月，放狂连夕到横参。",
            "玉船湛湛真秋露，却恨鹅儿色尚深。"
        ],
        "title": "王给事饷玉友",
        "id": "6eb63c1d-04da-4fea-82c4-ff282d295d6b"
    },
    {
        "author": "陆游",
        "paragraphs": [
            "白布裙襦退士装，短篱幽径独相羊。",
            "莎根蟋蟀催秋候，稗穂蜻蜓立晚凉。",
            "屈子所悲人尽醉，郦生常谓我非狂。",
            "知心赖有青天在，又炷中庭一夕香。"
        ],
        "title": "晚兴",
        "id": "79ef0b12-f2bc-4294-84a7-d55fc28d65e2"
    },
    {
        "author": "陆游",
        "paragraphs": [
            "村圃穿荒翳，秋容变惨悽。",
            "柳踈蝉噪急，雨重鹊飞低。",
            "小草临池学，新诗满竹题。",
            "若令车马到，何处有幽栖。"
        ],
        "title": "村圃",
        "id": "9820bf0a-3370-4aba-862e-799354e395ac"
    },
    {
        "author": "陆游",
        "paragraphs": [
            "兀傲胡床酒半醒，钓筒收尽数舟横。",
            "风生细葛无三伏，月上疏林正四更。",
            "北斗离离低欲尽，明河脉脉去无声。",
            "斥僊岂复尘中恋，便拟骑鲸返玉京。"
        ],
        "title": "七月一日夜坐舍北水涯戏作",
        "id": "ec5a4f21-038d-4c93-8b90-fc5c00e452f5"
    },
    {
        "author": "陆游",
        "paragraphs": [
            "野客双蓬鬓，空山一草亭。",
            "睡魔欺茗薄，疾竖怯丹灵。",
            "治世穷冯衍，残年老管寕。",
            "安居得后死，不敢恨飘零。"
        ],
        "title": "病后登山亭",
        "id": "2b3d00cd-83ec-40a2-9949-0719e2923c7a"
    },
    {
        "author": "陆游",
        "paragraphs": [
            "白头渐觉黑丝多，造物将如此老何。",
            "三万里天供醉眼，二千年事入悲歌。",
            "剑关曾蹴连云栈，海道新窥浴日波。",
            "未颂中兴吾未死，插江崖石竟须磨。"
        ],
        "title": "览镜",
        "id": "31aad2b0-69de-494d-b478-f377a1b1a8fc"
    },
    {
        "author": "陆游",
        "paragraphs": [
            "许国区区不自胜，秋风空羨下鞲鹰。",
            "青云夜叹初心误，白发朝看一倍增。",
            "积愤有时歌易水，孤忠无路哭昭陵。",
            "头颅自揣今如此，尚欲闲寻紫阁僧。"
        ],
        "title": "遣怀",
        "id": "55e88f07-22a4-4a2f-9680-cb5eac97ffc4"
    },
    {
        "author": "陆游",
        "paragraphs": [
            "渊源两名衲，筑阁扪星辰。",
            "近山卧蜿蜒，远山高嶙峋。",
            "朝看雨空濛，暮揖云轮囷。",
            "赋诗有宿诺，下语终未亲。",
            "万法不孤起，请君作其因。",
            "高挂四靣窗，净扫一榻尘。",
            "室中绝人声，门前谢车轮。",
            "容我睡半日，两忘主与賔。",
            "缓烧海南沉，细碾建谿春。",
            "是间傥有句，可与屈宋邻。",
            "诗如奋蛰龙，夭矫不受驯。",
            "使可造次得，何异池中鳞。",
            "世有扰龙手，愧我非其人。",
            "诗不已就乎，著眼勿逡巡。"
        ],
        "title": "开元寺小阁十四韵",
        "id": "f646435a-08ae-4d34-a829-858127d8e919"
    },
    {
        "author": "陆游",
        "paragraphs": [
            "人间得意尽危机，犹有荣亲事未非。",
            "魏阙恩光新绿绶，高堂娱侍旧斑衣。",
            "牙籖插架书无恙，兰膳循陔养莫违。",
            "况有两公天下士，为君百斛泻珠玑。"
        ],
        "title": "寄题赵寛之主簿慈顺堂",
        "id": "b22b25c6-f261-433c-bf89-f129effa3da3"
    },
    {
        "author": "陆游",
        "paragraphs": [
            "平生万事不容求，惟有郊居志已酬。",
            "更漏远城鸡唱晓，岁时无历叶知秋。",
            "潮生小舫行收荻，月落长歌起饭牛。",
            "已作幸民仍醉死，人间毁誉判悠悠。"
        ],
        "title": "郊居二首  其一",
        "id": "f31cebf8-cbc3-4aac-8171-3b3596f9e3ac"
    },
    {
        "author": "陆游",
        "paragraphs": [
            "索米官仓例坐愚，东方未可戏侏儒。",
            "行藏要付他年看，富贵真堪一笑无。",
            "等死不过賖岁月，长闲勿更问妻孥。",
            "狂豪尽道非平昔，老胆轮囷尚满躯。"
        ],
        "title": "郊居二首  其二",
        "id": "26400e4f-1f39-458a-bf64-5869be48568a"
    },
    {
        "author": "陆游",
        "paragraphs": [
            "江上清秋昨夜回，渔扉正对荻洲开。",
            "志存天下食不足，节慕古人谗愈来。",
            "风际纸鸢那觧久，祭余刍狗会堪哀。",
            "萧然散发聴秋雨，剩领新凉入酒杯。"
        ],
        "title": "新秋感事二首  其一",
        "id": "93623cde-6a4d-4a67-a5c0-37fecc1e3577"
    },
    {
        "author": "陆游",
        "paragraphs": [
            "北渚秋风凋白苹，流年冉冉默伤神。",
            "强颜未忍乞墦祭，积毁仅逃输鬼薪。",
            "半榼浮蛆初试醸，两螯斫雪又尝新。",
            "受恩自度终无报，聊为清时备隐沦。"
        ],
        "title": "新秋感事二首  其二",
        "id": "57ccfa9a-7127-4265-820c-1ca0c785e6a1"
    },
    {
        "author": "陆游",
        "paragraphs": [
            "流汗沾衣喘不供，孰知有此快哉风。",
            "新凉忽觉从天下，残暑真成扫地空。",
            "恰转轻雷过林坞，已吹好雨到帘栊。",
            "幽人病愈闲无事，剩赋歌诗乐岁丰。"
        ],
        "title": "八月一日微雨骤凉",
        "id": "23915b5d-dda6-4548-b3b6-7b1e6300847b"
    },
    {
        "author": "陆游",
        "paragraphs": [
            "剡曲高秋一草亭，雨来迨我醉初醒。",
            "豪吞平野宜闲望，急打虚窗入静聴。",
            "沙上湿云号断雁，篱根衰草缀孤萤。",
            "老人懒复亲灯火，卧看炉香掩素屏。"
        ],
        "title": "秋雨三首  其一",
        "id": "b430bd3d-297a-400f-86e3-0b339ca08b14"
    },
    {
        "author": "陆游",
        "paragraphs": [
            "赤日黄尘势已穷，凄风苦雨却匆匆。",
            "盛衰黙定见天造，寒暑宻移成岁功。",
            "柯叶凋零无茂木，羽翰憔悴有覊鸿。",
            "谁知病客悲秋意，尽在空堦点滴中。"
        ],
        "title": "秋雨三首  其二",
        "id": "25526d5c-87f5-4618-9713-35d02a2b40f9"
    },
    {
        "author": "陆游",
        "paragraphs": [
            "冷雨萧萧涩不晴，樷篁遮尽小窗明。",
            "故衾独展成酣寝，新醸初尝得细倾。",
            "壁简积阴添蠧字，床琴生润咽絃声。",
            "此时怀抱真难遣，一首清诗信笔成。"
        ],
        "title": "秋雨三首  其三",
        "id": "516576b0-abaa-4b58-80f3-5fd9e70f53a7"
    },
    {
        "author": "陆游",
        "paragraphs": [
            "发根萧爽受微风，徙倚阑干月正中。",
            "天宇了无云一点，城楼俄报鼓三通。",
            "庭皋簌簌吹凋叶，江渚翩翩落断鸿。",
            "回首人间尘土恶，骑鲸聊驻水精宫。"
        ],
        "title": "月下独坐",
        "id": "e4c3c6b1-adc6-4921-b64e-d542988a2f81"
    },
    {
        "author": "陆游",
        "paragraphs": [
            "伏枕衰方剧，搘笻气忽增。",
            "细泉鸣暗窦，疏树映孤灯。",
            "断雁寒依渚，强鱼健脱罾。",
            "行纒已无用，却作在家僧。"
        ],
        "title": "秋日步至湖桑埭西",
        "id": "8ac51614-32e7-4699-8734-1db9524fb642"
    },
    {
        "author": "陆游",
        "paragraphs": [
            "明朝逢社日，邻曲乐年丰。",
            "稻蟹雨中尽，海氛秋后空。",
            "不须谀土偶，正可倚天公。",
            "酒满银杯绿，相呼一笑中。"
        ],
        "title": "秋社二首  其一",
        "id": "07b2bc6a-7473-4421-bd75-07d51de15d33"
    },
    {
        "author": "陆游",
        "paragraphs": [
            "浦溆渔歌远，茆茨绩火明。",
            "新凉迎病起，乐事及秋成。",
            "社肉分初至，官壶买旋倾。",
            "残年得家食，何以报时清。"
        ],
        "title": "秋社二首  其二",
        "id": "361e4b18-3a30-435c-a953-ac3134bb9e98"
    },
    {
        "author": "陆游",
        "paragraphs": [
            "南郑归来二十霜，背人岁月去堂堂。",
            "破裘不补知寒早，倦枕无憀厌夜长。",
            "年少若为评宿士，狂生曾是说高皇。",
            "慨然此夕江湖梦，犹绕天山古战塲。"
        ],
        "title": "秋思六首  其一",
        "id": "92bd5f1a-33e6-4188-be2c-1d6811fbe835"
    },
    {
        "author": "陆游",
        "paragraphs": [
            "一生书剑徧天涯，两岁秋风喜在家。",
            "烂醉日倾无筭酒，高眠时聴属私蛙。",
            "园林夕照明丹柿，篱落初寒蔓碧花。",
            "便拟挂冠君会否，耳根不复耐喧譁。"
        ],
        "title": "秋思六首  其二",
        "id": "5f49a7b7-bde9-4a74-92a4-dd52dfe90914"
    },
    {
        "author": "陆游",
        "paragraphs": [
            "残暑偏能著此翁，吹襟剩喜得西风。",
            "露滋小径兰苕冷，月射高梁燕戸空。",
            "衰病呻吟真一洗，醉歌跌宕与谁同。",
            "从今日日增幽兴，水际先丹数叶枫。"
        ],
        "title": "秋思六首  其三",
        "id": "b88513d4-5cca-48f5-afa3-7d72f019b2a9"
    },
    {
        "author": "陆游",
        "paragraphs": [
            "半年闭戸废登临，直自春残病至今。",
            "帐外昏灯伴孤梦，簷前寒雨滴愁心。",
            "中原形胜关河在，列圣忧勤德泽深。",
            "遥想遗民垂泣处，大梁城阙又秋砧。"
        ],
        "title": "秋思六首  其四",
        "id": "a026139c-3eb4-457c-a001-4f3df9f5d070"
    },
    {
        "author": "陆游",
        "paragraphs": [
            "雁阵横空送早寒，白头病叟住江干。",
            "风林脱叶山容瘦，霜稲登塲野色寛。",
            "万里关河惊契濶，一尊邻曲话悲欢。",
            "书生饿死寻常事，那得重弹挂壁冠。"
        ],
        "title": "秋思六首  其五",
        "id": "a81ddaf2-4ac4-4c45-8f4e-4e3a186cee75"
    },
    {
        "author": "陆游",
        "paragraphs": [
            "药畦蔬垄夕阳中，带落冠欹一病翁。",
            "步蹇每妨行乐兴，眼昏几废读书功。",
            "露浓乍警云巢鹤，风劲先凋玉井桐。",
            "欲赋悲秋却休去，鬓丝已是满青铜。"
        ],
        "title": "秋思六首  其六",
        "id": "252115e7-21a8-4eb5-b92c-3457976658db"
    },
    {
        "author": "陆游",
        "paragraphs": [
            "十里西风吹帽裙，江城衣杵远犹闻。",
            "路如剑阁逢秋雨，山似炉峰鏁暮云。",
            "原上老翁眠犊背，篱根小妇牧羊群。",
            "百钱且就村塲醉，舌本醇醨莫苦分。"
        ],
        "title": "以事至城南书触目",
        "id": "7eb7c576-8e8e-4165-a7df-f2bf264ea015"
    },
    {
        "author": "陆游",
        "paragraphs": [
            "茆舍菱陂北，柴门药圃西。",
            "奇云去人近，澹月傍簷低。",
            "野迥羊牛下，林昏鸟雀栖。",
            "郊墟少还往，父子自扶携。"
        ],
        "title": "舍西夕望",
        "id": "1f6831eb-db4b-4f81-b18d-014a4805271e"
    },
    {
        "author": "陆游",
        "paragraphs": [
            "汉水沉碑安在哉，千年岘首独崔嵬。",
            "平生不作羊公计，但欲无名死草莱。"
        ],
        "title": "题城侍者岘山圗",
        "id": "ca547972-11d0-48d3-9d32-18f0b7882aba"
    },
    {
        "author": "陆游",
        "paragraphs": [
            "暮境侵寻两鬓丝，湖邉自葺小茆茨。",
            "从今步步俱回棹，不独山阴兴尽时。"
        ],
        "title": "题城侍者剡溪圗",
        "id": "090900aa-af7e-4bf4-9372-cee459d2c55a"
    },
    {
        "author": "陆游",
        "paragraphs": [
            "老来万事懒，不独废应酬。",
            "门前即湖山，亦复罕出逰。",
            "吾庐有真乐，一榻眠高秋。",
            "回看世上事，得丧良悠悠。"
        ],
        "title": "晚秋农家八首  其一",
        "id": "e311edd3-e219-4370-81b9-8ecb8c60d314"
    },
    {
        "author": "陆游",
        "paragraphs": [
            "秋雨无时休，令我双鬓缟。",
            "庭荒何由鉏，木落不得扫。",
            "遣奴入城市，寸步困泥潦。",
            "菰首幸可烹，刍豢置勿道。"
        ],
        "title": "晚秋农家八首  其二",
        "id": "80be5a92-2f64-4fa6-8f7c-996d3d1b3004"
    },
    {
        "author": "陆游",
        "paragraphs": [
            "豢犬使警夜，畜鸡用司旦。",
            "彻警盗所窥，失旦固吾患。",
            "岂无糠粞费，施报不可缓。",
            "家居亦为政，发我中夜叹。"
        ],
        "title": "晚秋农家八首  其三",
        "id": "9c35033c-8426-44ce-8e79-81b8cae68100"
    },
    {
        "author": "陆游",
        "paragraphs": [
            "东邻稻上塲，劳之以一壶。",
            "西邻女受聘，贺之以一襦。",
            "诚知物寡薄，且用交里闾。",
            "努力毕农功，租赋勿后输。"
        ],
        "title": "晚秋农家八首  其四",
        "id": "43b45993-ae3c-48b0-88c7-3052ad2b1246"
    },
    {
        "author": "陆游",
        "paragraphs": [
            "我年近七十，与世长相忘。",
            "筋力幸可勉，扶衰业耕桑。",
            "身杂老农间，何能避风霜。",
            "夜半起饭牛，北斗垂大荒。"
        ],
        "title": "晚秋农家八首  其五",
        "id": "54dfe35c-51ae-46ed-8693-ec56840135e4"
    },
    {
        "author": "陆游",
        "paragraphs": [
            "疏沟架略彴，拾瓦叠浮屠。",
            "既画菘韭畦，遂营瓜芋区。",
            "豉香吴盐白，饱计已有余。",
            "扪腹笑自贺，无羊败吾蔬。"
        ],
        "title": "晚秋农家八首  其六",
        "id": "110ea17e-d4a0-4a6e-bf6b-54bf7d2775b0"
    },
    {
        "author": "陆游",
        "paragraphs": [
            "苦寒牛亦耕，甚雨鸡亦鸣。",
            "物物各有职，怠心其敢萌。",
            "我老返农圃，学业付后生。",
            "语儿续膏油，勿辍读书声。"
        ],
        "title": "晚秋农家八首  其七",
        "id": "5d981971-5305-4799-baae-bb64a7e77787"
    },
    {
        "author": "陆游",
        "paragraphs": [
            "吾里贤长者，盖有万石风。",
            "少年以利迁，但可哀其穷。",
            "仁义亦何常，圣贤与人同。",
            "我言不足取，汝岂忘乃翁。"
        ],
        "title": "晚秋农家八首  其八",
        "id": "52337cb4-78ee-4950-894d-cb43a7190761"
    },
    {
        "author": "陆游",
        "paragraphs": [
            "蒲萄初紫柿初红，小阁凭阑万里风。",
            "莫怪年来增酒量，此中能著太虚空。"
        ],
        "title": "湖上小阁",
        "id": "60dd6761-714f-4eda-8db0-3019e0b1b798"
    },
    {
        "author": "陆游",
        "paragraphs": [
            "九渊龙公出忘还，瓦沟垂溜声淙潺。",
            "茫茫大泽北际海，潋潋平湖南浸山。",
            "吾庐四望路俱断，蛙黾争雄乱昏旦。",
            "漏床腐席夜失眠，湿灶生薪朝不爨。",
            "今年十分喜有秋，岂知青秧出禾头。",
            "老夫一饱复缪悠，聴儿读书寛百忧。"
        ],
        "title": "苦雨叹",
        "id": "ba06afbc-97ac-44eb-8edc-35b60f0e7b5b"
    },
    {
        "author": "陆游",
        "paragraphs": [
            "秋风策策冷吹衣，谢病经年昼掩扉。",
            "绝世本来希独立，刺天不复计群飞。",
            "细思万古名何用，太息九原谁与归。",
            "葬近要离非素意，富春滩畔有苔矶。"
        ],
        "title": "遣怀",
        "id": "9fdc32e5-a4b0-4a18-a73e-f40308f84128"
    },
    {
        "author": "陆游",
        "paragraphs": [
            "秋风嫋嫋雨斑斑，身隐幽窗笔砚间。",
            "小试壶公缩地术，数峰闲对道州山。"
        ],
        "title": "道石三首  其一",
        "id": "ba6c5857-177e-457c-9fee-5b53cd59bf3b"
    },
    {
        "author": "陆游",
        "paragraphs": [
            "林虑灵壁俱尤物，散落人间不复还。",
            "投老东归风味在，舂陵小岫伴身闲。"
        ],
        "title": "道石三首  其二",
        "id": "88285ec3-d6e9-470b-8e90-fa401379f294"
    },
    {
        "author": "陆游",
        "paragraphs": [
            "误因禄米弃莼鲈，一落尘埃底事无。",
            "布韈青鞵虽兴尽，此峰聊当卧逰圗。"
        ],
        "title": "道石三首  其三",
        "id": "9ee66d9d-f817-4c47-a063-56c1233ccde8"
    },
    {
        "author": "陆游",
        "paragraphs": [
            "兰亭绝胜擅吾州，病起身闲得纵逰。",
            "曲水流觞千古胜，小山樷桂一年秋。",
            "酒酣起舞风前袖，兴尽回桡月下舟。",
            "江左诸贤嗟未远，感今怀昔使人愁。"
        ],
        "title": "兰亭",
        "id": "9f7de15e-25ed-480c-be26-288ec02ab44c"
    },
    {
        "author": "陆游",
        "paragraphs": [
            "昔我作屋时，趣欲庇风雨。",
            "茆茨寒自刈，条枚细相拄。",
            "库湿生蚍𧉈，得暖森翅羽。",
            "摧挠自栋梁，朽败连柱础。",
            "邻父为我言，努力谋安处。",
            "土坚瓦可陶，步近木易取。",
            "岂知七十翁，沉痼久未愈。",
            "身世如浮沤，家舍真逆旅。",
            "一床居易足，十岁敢自许。",
            "且当复其初，浩歌卧环堵。"
        ],
        "title": "小葺村居",
        "id": "44da4968-64fc-4ab8-892a-7a90b1fa51fc"
    },
    {
        "author": "陆游",
        "paragraphs": [
            "寄奴谈笑取秦燕，愚智皆知晋鼎迁。",
            "独为桃源人作传，固应不仕义熙年。"
        ],
        "title": "书陶靖节桃源诗后",
        "id": "178fbb19-8e66-496f-8013-90c3b4678c9e"
    },
    {
        "author": "陆游",
        "paragraphs": [
            "有叟镜湖邉，茆茨八九椽。",
            "凭阑秋万里，闭戸醉经年。",
            "身外浮名小，胸中浩气全。",
            "此生吾自判，造物恐无权。"
        ],
        "title": "有叟",
        "id": "33fcad4f-1edb-4218-9836-e4771c98dead"
    },
    {
        "author": "陆游",
        "paragraphs": [
            "老眼睡眠少，林居烟雨昏。",
            "百年归老死，万事付干坤。",
            "熠熠萤穿幔，铮铮铁过门。",
            "欲明闻漉稻，浩叹闵黎元。"
        ],
        "title": "不寐",
        "id": "7680b6f8-c812-4ef3-b4ae-c4547086c619"
    },
    {
        "author": "陆游",
        "paragraphs": [
            "遥夜凛高秋，萧条念褐裘。",
            "烟江新雁下，竹坞暗萤流。",
            "旧友嗟谁在，初心恐不酬。",
            "一尊桑落酒，聊得洗吾愁。"
        ],
        "title": "遥夜",
        "id": "2fc8efc9-ff2b-473c-87bc-8d8edb8f5fc8"
    },
    {
        "author": "陆游",
        "paragraphs": [
            "幅巾笻杖立篱门，秋意萧条欲断魂。",
            "恰似嘉陵江上路，冷云微雨湿黄昏。"
        ],
        "title": "秋晚思梁益旧逰三首  其一",
        "id": "65987d7f-1997-46bf-b3a7-d330e1f78ea7"
    },
    {
        "author": "陆游",
        "paragraphs": [
            "忆昔西行万里余，长亭夜夜梦归吴。",
            "如今历尽风波恶，飞栈连云是坦途。"
        ],
        "title": "秋晚思梁益旧逰三首  其二",
        "id": "4cbd4bcf-e724-486b-ac1f-130369c76048"
    },
    {
        "author": "陆游",
        "paragraphs": [
            "沧波极目江乡恨，衰草连天塞路愁。",
            "三十年间行万里，不论南北怯登楼。"
        ],
        "title": "秋晚思梁益旧逰三首  其三",
        "id": "f8debb91-3f0b-4486-9b57-f4510a258289"
    },
    {
        "author": "陆游",
        "paragraphs": [
            "长空黮闇如欲夜，白龙腾拏见云罅。",
            "鳞间出火光照江，尾卷风霆雨如射。",
            "老人百岁见未曾，儿童闭门伏床下。",
            "发毛惨凛谁复支，性命么微不禁吓。",
            "登塲已叹禾生耳，出戸仍愁泥没胯。",
            "皇天生民岂不爱，龙亦何心败吾稼。",
            "父老相看出无策，揽涕顿颡号枌社。",
            "移床避漏我亦忙，秉烛题诗寄悲咤。"
        ],
        "title": "绍熙辛亥九月四日雨后白龙挂西北方复雨三日作长句记之",
        "id": "faee1afc-c346-45fb-a7a1-9ba8cc720be7"
    },
    {
        "author": "陆游",
        "paragraphs": [
            "蔬圃依山脚，渔扉竝水涯。",
            "卧枝开野菊，残枿出秋茶。",
            "病骨知天色，羁怀感物华。",
            "余年有几许，且灌邵平瓜。"
        ],
        "title": "蔬圃",
        "id": "5704523b-9096-4269-85e2-01bfa6d853af"
    },
    {
        "author": "陆游",
        "paragraphs": [
            "南亩勤菑获，西城谨盖藏。",
            "种荞乘霁日，斫荻待微霜。",
            "谿碓新舂白，山厨野簌香。",
            "何须北窗卧，始得傲羲皇。"
        ],
        "title": "农家",
        "id": "41c927f1-e87e-4ef4-8ac0-5bedfcbccdeb"
    },
    {
        "author": "陆游",
        "paragraphs": [
            "半生羁宦走人间，醉里心寛梦里闲。",
            "自喜如今无一事，读书才倦即逰山。"
        ],
        "title": "自喜",
        "id": "7e0ee776-253f-4cc6-8634-c42c6f442c8e"
    },
    {
        "author": "陆游",
        "paragraphs": [
            "病躯剩喜即新秋，残暑无端抵死留。",
            "风雨扫除虽一快，凋年揺落已堪愁。"
        ],
        "title": "重九后风雨不止遂作小寒三首  其一",
        "id": "89391d8f-b942-4b1a-81bc-929b7db50b7e"
    },
    {
        "author": "陆游",
        "paragraphs": [
            "菊枝欹倒不成樷，井上梧桐叶半空。",
            "射虎南山无复梦，雨蓑烟艇伴渔翁。"
        ],
        "title": "重九后风雨不止遂作小寒三首  其二",
        "id": "80448549-513b-4e4e-9fac-4f70ba7388ff"
    },
    {
        "author": "陆游",
        "paragraphs": [
            "夜长稚子添书课，霜近衰翁忆醉乡。",
            "尽道吴中时节晚，菊花也有一枝黄。"
        ],
        "title": "重九后风雨不止遂作小寒三首  其三",
        "id": "8614a5aa-c51a-4a1b-97ae-88753fc3fb63"
    },
    {
        "author": "陆游",
        "paragraphs": [
            "君不见会稽城南卖花翁，以花为粮如蜜蠭。",
            "朝卖一株紫，暮卖一枝红。",
            "屋破见青天，盎中米常空。",
            "卖花得钱送酒家，取酒尽时还卖花。",
            "春春花开岂有极，日日我醉终无涯。",
            "亦不知天子殿前宣白麻，亦不知相公门前筑堤沙。",
            "客来与语不能答，但见醉发覆面垂髿髿。"
        ],
        "title": "城南上原陈翁以卖花为业得钱悉供酒资又不能独饮逢人輙强与共醉辛亥九月十二日偶过其门访之败屋一间妻子饥寒而此翁已大醉矣殆隐者也为赋一诗",
        "id": "70002c39-4818-4c3d-a9c6-6b40c9baa53f"
    },
    {
        "author": "陆游",
        "paragraphs": [
            "老住湖邉一把茆，时沽村酒具山殽。",
            "年来传得甜羮法，更为吴酸作觧嘲。"
        ],
        "title": "甜羮之法以菘菜山药芋莱菔杂为之不施酰酱山庖珍烹也戏作一绝",
        "id": "775def02-b7bd-4f07-81a7-47c3331ef755"
    },
    {
        "author": "陆游",
        "paragraphs": [
            "暮秋风雨卷茆茨，砧杵声中过雁悲。",
            "枫叶欲丹先惨澹，菊樷半倒不支持。",
            "旗亭人熟容賖酒，野寺僧闲得对棋。",
            "莫怪苦寻林下事，骇机满地只心知。"
        ],
        "title": "暮秋书事",
        "id": "b9e9b6b7-60ec-42b3-8689-5e2e2b56b773"
    },
    {
        "author": "陆游",
        "paragraphs": [
            "早从偏门入，暮从南堰归。",
            "鲍郎山前路，空翠浮烟霏。",
            "秋令忽已深，病骨频添衣。",
            "向来慕功名，常恐斯心违。",
            "乃今知其难，崦嵫迫残晖。",
            "伯鸾与幼安，尚友或庶几。",
            "到家亦既夕，青灯耿窗扉。",
            "且复取书读，父子穷相依。"
        ],
        "title": "早自偏门入城晚出南堰门以归",
        "id": "390ad299-11a2-4507-83bc-ce8a9b1f76c8"
    },
    {
        "author": "陆游",
        "paragraphs": [
            "蚊蝇扫迹叶飞初，剩喜幽窗读我书。",
            "墙角短檠真耐久，手中团扇又成踈。",
            "百年作梦行休去，九月无衣亦晏如。",
            "独恨故人消息断，寒江谁与倩双鱼。"
        ],
        "title": "初寒",
        "id": "8c72280c-f61f-4884-b10a-004ebf72942b"
    },
    {
        "author": "陆游",
        "paragraphs": [
            "霏霏寒雨数家村，鸡犬萧然昼闭门。",
            "它日路迷君勿恨，人间随处有桃源。"
        ],
        "title": "小舟自红桥之南过吉泽归三山二首  其一",
        "id": "b5207e64-333a-43f8-8b1d-d0eed3543023"
    },
    {
        "author": "陆游",
        "paragraphs": [
            "六月芙蕖正盛时，画船长记醉题诗。",
            "世间好景元无尽，霜落荷枯又一奇。"
        ],
        "title": "小舟自红桥之南过吉泽归三山二首  其二",
        "id": "9dd84d37-32d2-493f-b9bc-b3ef3a0bdd7a"
    },
    {
        "author": "陆游",
        "paragraphs": [
            "似虎能缘木，如驹不伏辕。",
            "但知空鼠穴，无意为鱼飧。",
            "薄荷时时醉，氍毹夜夜温。",
            "前生旧童子，伴我老山村。"
        ],
        "title": "得猫于近村以雪儿名之戏为作诗",
        "id": "50f13508-d272-4f45-8035-49710f5dd2e6"
    },
    {
        "author": "陆游",
        "paragraphs": [
            "眼昏妨读书，不睡复何如。",
            "拥被新寒里，伸腰午饭余。",
            "断香萦倦枕，踈雨滴前除。",
            "未竟华胥乐，茶瓯莫唤渠。"
        ],
        "title": "昼睡",
        "id": "2ebf4576-46d0-4fc7-8c63-cc5a900d93cc"
    },
    {
        "author": "陆游",
        "paragraphs": [
            "暮秋风雨暗江津，不下书堂已过旬。",
            "鹦鹉笼寒晨自诉，貍奴氊暖夜相亲。",
            "典衣旋买修琴料，叩戸时闻请药人。",
            "说与乡邻当贺我，死前长作自由身。"
        ],
        "title": "戏咏闲适",
        "id": "c4de2c06-695d-49c5-845e-d0bf4631e414"
    },
    {
        "author": "陆游",
        "paragraphs": [
            "荷戈常记壮逰时，齿豁头童不自知。",
            "已分功名非力致，更悲文字与年衰。",
            "端居渐觉从人懒，熟睡偏于聴雨宜。",
            "自断归休君勿怪，一杯韲糁敌琼糜。"
        ],
        "title": "寓叹二首  其一",
        "id": "b9acbd0b-6284-4de8-bf3c-650452b30043"
    },
    {
        "author": "陆游",
        "paragraphs": [
            "醉抚酒壶怜矲矮，卧看香岫爱嶙峋。",
            "旧时京洛尘埃面，今作江湖风月民。",
            "幻世界中均起灭，太虚空里孰寃亲。",
            "可斋入定论千劫，说与天魔任恼人。"
        ],
        "title": "寓叹二首  其二",
        "id": "d25bb438-2c79-4f4b-be50-8de54323d424"
    },
    {
        "author": "陆游",
        "paragraphs": [
            "独夜迢迢掩素屏，病怀羁思共竛竮。",
            "房栊十月寒初重，风雨三更酒半醒。",
            "繁杵有声时断续，残缸无焰尚青荧。",
            "怳然唤起西征梦，身卧金牛古驿亭。"
        ],
        "title": "独夜",
        "id": "c26d8e76-8e94-4f80-88c9-3517bd8e5fbd"
    },
    {
        "author": "陆游",
        "paragraphs": [
            "海山万峰郁参差，宫殿揷水蟠蛟螭。",
            "碧桃千树自开落，飞桥架空来者谁。",
            "桐枝高耸栖丹凤，莲叶半展巢金龟。",
            "和风微度宝筝响，永日徐转帘阴移。",
            "西厢恍记旧逰处，素壁好在寻春诗。",
            "当年意气不少譲，跌宕醉墨纷淋漓。",
            "宿酲未觧字犹湿，人间岁月浩莫推。",
            "叹惊抚几忽梦断，海濶天远难重期。"
        ],
        "title": "记九月二十六夜梦",
        "id": "ee5314dc-808a-43f4-9e42-d3278f7e5be2"
    },
    {
        "author": "陆游",
        "paragraphs": [
            "碧海无风镜面平，潮来忽作雪山倾。",
            "金桥化出三千丈，闲把松枝引鹤行。"
        ],
        "title": "梦海山壁间诗不能尽记以其意追补四首  其一",
        "id": "8954feaf-9564-45a1-a40b-cc57363f7385"
    },
    {
        "author": "陆游",
        "paragraphs": [
            "海上乘云满袖风，醉扪星斗蹑虚空。",
            "要知壮观非尘世，半夜鲸波浴日红。"
        ],
        "title": "梦海山壁间诗不能尽记以其意追补四首  其二",
        "id": "668b1463-7507-4bc6-b27c-7ad2d5ebcc99"
    },
    {
        "author": "陆游",
        "paragraphs": [
            "一剑能清万里尘，谗波深处偶全身。",
            "那知九转丹成后，却插金貂侍帝宸。"
        ],
        "title": "梦海山壁间诗不能尽记以其意追补四首  其三",
        "id": "d972a704-3cea-4694-9d6d-635dfba6b590"
    },
    {
        "author": "陆游",
        "paragraphs": [
            "春残枕籍落花眠，正是周家定鼎年。",
            "睡起不知秦汉事，一尊闲醉华阳川。"
        ],
        "title": "梦海山壁间诗不能尽记以其意追补四首  其四",
        "id": "33087c22-e520-4780-960d-f2483ce46271"
    },
    {
        "author": "陆游",
        "paragraphs": [
            "黄𪁟举网收，锦雉带箭堕。",
            "藉藻頳鲤鲜，发奁苍兔卧。",
            "吾侪亦何心，甘味乐死祸。",
            "贪夫五鼎烹，志士首阳饿。",
            "请言观其终，孰为当吊贺。",
            "八月黍可炊，五月麦可磨。",
            "一饱端有余，努力事舂簸。"
        ],
        "title": "当食叹",
        "id": "0f055baf-02d6-49c2-8f5a-5789489d725d"
    },
    {
        "author": "陆游",
        "paragraphs": [
            "有酒君勿啜，入肠作戈矛。",
            "有书君勿观，到眼生君愁。",
            "不如睡乡去，万事风马牛。",
            "郊墟无来客，风雨送暮秋。",
            "苔甃虫唧唧，霜林叶飕飕。",
            "是时一枕睡，不博万戸侯。",
            "斗帐裁青氊，重衾拥黄䌷。",
            "蕐山希夷翁，千载可与逰。"
        ],
        "title": "睡乡",
        "id": "0279eefc-c7a9-4aa8-bd99-3d8f57f1bdf6"
    },
    {
        "author": "陆游",
        "paragraphs": [
            "未旦鸡三号，将旦鹅群鸣。",
            "湖陂地旷快，颇乐闻此声。",
            "回首宦游日，铃索搅五更。",
            "未言簿书劳，谗谤随日生。",
            "一饥百忧散，洒然怀抱清。",
            "雨后初得荠，晨庖有珍烹。",
            "岂不念加糁，侈汰恐易萌。",
            "且当读古书，至味敌太羮。"
        ],
        "title": "晨兴",
        "id": "09a98808-77e4-4c99-8914-e6a331c94aaf"
    },
    {
        "author": "陆游",
        "paragraphs": [
            "父老招呼共一觞，岁犹中熟有余粮。",
            "荞花漫漫浑如雪，豆荚离离未著霜。",
            "山路猎归收兔网，水濵农隙架鱼梁。",
            "醉看四海何曾窄，且复相扶醉夕阳。"
        ],
        "title": "初冬从父老饮村酒有作",
        "id": "0c4be461-bdf5-442e-9dc0-5f4b902bc4a9"
    },
    {
        "author": "陆游",
        "paragraphs": [
            "南山南畔昔从戎，賔主相期意气中。",
            "渇骥奔时书满壁，饿鸱鸣处箭凌风。",
            "千艘粟漕鱼关北，一点烽传骆谷东。",
            "惆怅壮逰成昨梦，戴公亭下伴渔翁。"
        ],
        "title": "怀南郑旧逰",
        "id": "f96acc62-4a02-4d31-9148-4541e93b5750"
    },
    {
        "author": "陆游",
        "paragraphs": [
            "霜雪纷纷满鬓毛，凋年怀抱独萧骚。",
            "房栊夜悄孤灯暗，原野风悲万木号。",
            "病卧极知趋死近，老勤犹欲与书鏖。",
            "小儿可付巾箱业，未用逢人叹不遭。"
        ],
        "title": "冬夜读书",
        "id": "864ec033-f2fa-484e-a5db-2ba77c8c41d9"
    },
    {
        "author": "陆游",
        "paragraphs": [
            "将军胸中备文武，鐡马黄旗玉关路。",
            "羌胡可灭心自知，富贵有命才可与。",
            "夺官置之三峡中，空山猿鸟同朝暮。",
            "道逢奇士握手谈，明日家人不知处。",
            "平生心事一丹灶，万里生涯两芒屦。",
            "东嘉古寺卧高秋，时有巢仙来叩戸。",
            "山中岂识故将军，但怪英姿凛不群。",
            "电眼猬须长八尺，论丹说剑气凌云。"
        ],
        "title": "余为成都帅司参议成将军汉卿为成都路兵钤相从无虚日余被召出蜀汉卿坐法谪居于涪既得自便因卜筑为涪人今年广汉僧祖成来山阴乃言尝至永嘉乐清县柳市之广福寺有黄先生寓寺中炼丹及见则汉卿也余闻之感叹不已为赋此诗",
        "id": "78e34aef-2d1f-4c43-ab0e-bbde0298786b"
    },
    {
        "author": "陆游",
        "paragraphs": [
            "松肪酿酒石根醉，槲叶作衣云外行。",
            "指点人间一长叹，秋风又到洛阳城。"
        ],
        "title": "杂题六首  其一",
        "id": "0a2a4cb9-a733-415e-93e6-03f845abaf4d"
    },
    {
        "author": "陆游",
        "paragraphs": [
            "山家贫甚亦支撑，时抚桐孙一再行。",
            "朝甑米空烹芋粥，夜缸油尽点松明。"
        ],
        "title": "杂题六首  其二",
        "id": "bb06add4-1822-4c79-9338-bd724a7321ac"
    },
    {
        "author": "陆游",
        "paragraphs": [
            "羊裘老人只念归，安用星辰动紫微。",
            "洛阳城中市儿眼，情知不识钓鱼矶。"
        ],
        "title": "杂题六首  其三",
        "id": "57c0d928-3a7d-4b34-9401-88a0ccf279e3"
    },
    {
        "author": "陆游",
        "paragraphs": [
            "黍醅新压野鸡肥，茆店酣歌送落晖。",
            "人道山僧最无事，怜渠犹趁暮钟归。"
        ],
        "title": "杂题六首  其四",
        "id": "d3dcd4c5-4879-422f-803f-5d50e50e81d0"
    },
    {
        "author": "陆游",
        "paragraphs": [
            "钓鱼吹笛本闲身，正坐微官白发新。",
            "著屐此生犹几緉，可令复踏九衢尘。"
        ],
        "title": "杂题六首  其五",
        "id": "cd717bbc-7eef-46af-94d9-b89a23e7117b"
    },
    {
        "author": "陆游",
        "paragraphs": [
            "山光染黛朝如湿，川气镕银暮不收。",
            "诗料满前谁领略，时时来倚水邉楼。"
        ],
        "title": "杂题六首  其六",
        "id": "154defb6-ed58-4a5f-a447-8d57e7e2b590"
    },
    {
        "author": "陆游",
        "paragraphs": [
            "思蜀寸心折，归吴双鬓衰。",
            "今年脱虎口，昨夜梦蟆颐。",
            "死隔平时友，愁吟别后诗。",
            "江山应好在，谁记踏青期。"
        ],
        "title": "思蜀四首  其一",
        "id": "094b099d-7e2d-4399-9579-dafbf03895f7"
    },
    {
        "author": "陆游",
        "paragraphs": [
            "一作剑关客，闲逰将十年。",
            "不嫌狂骇俗，自许醉知天。",
            "瑞草溪桥路，青衣野庙壖。",
            "霜天猎归处，万里入横鞭。"
        ],
        "title": "思蜀四首  其二",
        "id": "918e4d74-7b20-4cf9-8d71-d61300352d11"
    },
    {
        "author": "陆游",
        "paragraphs": [
            "来从云栈北，行度雪山西。",
            "故事谈金马，遗踪访石犀。",
            "闲情淡于水，豪饮醉如泥。",
            "壊壁尘封遍，何人拂旧题。"
        ],
        "title": "思蜀四首  其三",
        "id": "ec657736-5d32-460f-851f-52436582a462"
    },
    {
        "author": "陆游",
        "paragraphs": [
            "玉食峨嵋栮，金韲丙穴鱼。",
            "常思晚秋醉，未与故人疏。",
            "白发当归隐，青山可结庐。",
            "梅花消息动，怅望雪消初。"
        ],
        "title": "思蜀四首  其四",
        "id": "497f27ab-535e-4dc0-9edc-e7ce53afaef2"
    },
    {
        "author": "陆游",
        "paragraphs": [
            "拜赐明时散吏名，头衔字字敌冰清。",
            "读书有味聊忘老，赋禄无多亦代耕。",
            "笠泽莼鲈秋向晚，缑山笙鹤月微明。",
            "人间乐事今真得，莫恨摧颓白发生。"
        ],
        "title": "散吏",
        "id": "5f5eedda-ba38-4c87-a81e-5a1e81ac6a1d"
    },
    {
        "author": "陆游",
        "paragraphs": [
            "孤舟清晓下溪滩，为访梅花不怕寒。",
            "忽有一枝横竹外，醉中推起短篷看。"
        ],
        "title": "题剡溪莹上人梅花小轴",
        "id": "168f13d4-9f50-4f80-9578-8031043085d8"
    },
    {
        "author": "陆游",
        "paragraphs": [
            "秦楚相望万里天，岂知今夕宿温泉。",
            "穿云潄月无穷恨，依旧潺湲古县前。"
        ],
        "title": "夜梦逰骊山",
        "id": "cfb1f3e5-3dbb-4428-b61c-51129a1e7227"
    },
    {
        "author": "陆游",
        "paragraphs": [
            "簷角查查鹊语轻，窗櫺澹澹日痕生。",
            "清愁不逐炉香散，旋啜寒韲解宿酲。"
        ],
        "title": "枕上",
        "id": "df57739a-768d-423b-9b6d-e75b3daadcdc"
    },
    {
        "author": "陆游",
        "paragraphs": [
            "近村远村鸡续鸣，大星已高天未明。",
            "床头瓦檠灯煜爚，老夫冻坐书纵横。",
            "暮年于书更多味，眼底明明见莘渭。",
            "但令病骨尚枝梧，半盏残膏未为费。",
            "吾儿虽戅素业存，颇能伴翁饱菜根。",
            "万钟一品不足论，时来出手蘓元元。"
        ],
        "title": "五更读书示子",
        "id": "e2ae59d5-5093-47df-86a9-e6789dbb058c"
    },
    {
        "author": "陆游",
        "paragraphs": [
            "天公似欲假余龄，鍼石年来幸小停。",
            "微火暖炉娱独夜，断云吐月缟中庭。",
            "眼前乐事寒醅绿，身后虚名蠧简青。",
            "赖有古人同此志，傍观不用叹伶仃。"
        ],
        "title": "夜坐",
        "id": "e85e633b-8958-40a3-9e74-6dc2e2554028"
    },
    {
        "author": "陆游",
        "paragraphs": [
            "危磴盘纡上翠微，倚天楼观碧参差。",
            "雨来海气先横骛，风恶松柯尽倒垂。",
            "孤鹘归巢翅翎重，断鸿覔伴语声悲。",
            "人间万事难禁老，醉抚阑干欲暮时。"
        ],
        "title": "卧龙",
        "id": "d8758a3d-465e-4787-99b7-9d3025bf195c"
    },
    {
        "author": "陆游",
        "paragraphs": [
            "江村十日喜霜晴，草死泥干拄杖轻。",
            "沟港浅来无鹭下，郊原暖处有牛耕。",
            "奔驰久厌儿童戏，沦落偏知世俗情。",
            "欲向书窗了残课，归来犹占夕阳明。"
        ],
        "title": "野步晚归",
        "id": "8108fa4f-d34b-4e61-939b-8d27d5c44b72"
    },
    {
        "author": "陆游",
        "paragraphs": [
            "信步闲行遍四邻，拥篱老稚看纶巾。",
            "人随世换朋侪少，志与年衰感慨频。",
            "梅送冷香横雪岸，雁翻孤影下烟津。",
            "丰年何地醻君赐，剩向旗亭作醉人。"
        ],
        "title": "并山东南闲步至野人吴氏居乃归",
        "id": "7069ac89-2385-4f99-9f74-ad4529d14278"
    },
    {
        "author": "陆游",
        "paragraphs": [
            "我年垂七十，齿发日变迁。",
            "初无金丹术，何以追飞仙。",
            "惟有一高枕，可以饯余年。",
            "萧萧败榻上，鼻鼾心了然。",
            "静如豹隐雾，湛若珠藏渊。",
            "寄语少年辈，未宜嘲孝先。"
        ],
        "title": "昼睡",
        "id": "96fca4c6-e6c8-4967-b1f3-01fa7db1037a"
    },
    {
        "author": "陆游",
        "paragraphs": [
            "壮岁羁游半九州，即今憔悴老菟裘。",
            "狂心那复缴鸿鹄，世事己如风马牛。",
            "雪作未成增惨澹，叶飞欲尽更飕飗。",
            "聊将袖里平戎事，判断干巖万壑秋。"
        ],
        "title": "连日有雪意戏书",
        "id": "4406c47d-8f7a-4d6f-9543-2b6e05cf2082"
    },
    {
        "author": "陆游",
        "paragraphs": [
            "忆过西州乐饮时，百车载酒万花围。",
            "只言身外皆余事，岂信人间有骇机。",
            "雪鬓巳成新梦境，缁尘空化旧征衣。",
            "早知一笑难如此，剩判年光醉不归。"
        ],
        "title": "两蜀故人寄余阆中左緜题名石刻来皆二十余年矣怅然有感",
        "id": "e0ab7381-7cf9-4425-8e7a-e2b80cceeccd"
    },
    {
        "author": "陆游",
        "paragraphs": [
            "岁晚霜风正怒号，荒村败屋拥藜蒿。",
            "穷犹可勉圣贤事，老岂遽忘铅椠劳。",
            "从宦虽如棋己决，治经窃比茧初缫。",
            "闭门养气渊源在，未敢摧伤学楚骚。"
        ],
        "title": "岁晚",
        "id": "7764e890-bb1b-4417-b771-4516d6871d0e"
    },
    {
        "author": "陆游",
        "paragraphs": [
            "梦断灯残闻雁声，揽衣起坐待天明。",
            "街头浊酒不堪醉，窗外疏梅空复情。",
            "人欲见挤真砭石，身宁轻用作投琼。",
            "南湖可引春畴美，只合躬耕毕此生。"
        ],
        "title": "梦断",
        "id": "b6515082-29b6-4de5-a1bc-517eb8624e8e"
    },
    {
        "author": "陆游",
        "paragraphs": [
            "雨声点滴朝复暮，中有诗人绝尘句。",
            "云门咸池渺千古，断谱遗音此其绪。",
            "雨声点滴夜不休，中有羁臣去国愁。",
            "九疑聨翩湘水秋，忠诚内激涕自流。",
            "我今衰病百无念，卧对青灯吐残焰。",
            "支床纳息効寒龟，傍枕长吟笑孤剑。",
            "雨声不断睡愈美，窗白鸦啼揽衣起。",
            "呼儿烧兔倾浊醪，又倚胡床雨声里。"
        ],
        "title": "雨声",
        "id": "5fa39d95-2b91-4959-a5e7-ce096bfd70e5"
    },
    {
        "author": "陆游",
        "paragraphs": [
            "低垣矮屋俯江流，浑舍相娱到白头。",
            "累世不知名宦乐，百年那识别离愁。",
            "饭余常贮新陈谷，农隙闲眠子母牛。",
            "闻道少年俱孝谨，未应家法愧恬侯。"
        ],
        "title": "农家",
        "id": "90722c91-bc23-4b1b-8def-df0a8c2ebf42"
    },
    {
        "author": "陆游",
        "paragraphs": [
            "月痕澹欲无，斗柄低半没。",
            "荒陂雁飞鸣，草屋牛卧龁。",
            "我行湖边路，霜冷刮病骨。",
            "断隄沙水湿，屦滑常恐蹷。",
            "残年垂七十，野处犹短褐。",
            "穷死士所有，权门不可谒。"
        ],
        "title": "夜行湖上",
        "id": "93856a15-fc99-4cca-ab38-2ff69a9dab41"
    },
    {
        "author": "陆游",
        "paragraphs": [
            "龌龊常谈笑老生，丈夫失意合躬耕。",
            "天涯怀友月千里，灯下读书鸡一鸣。",
            "事去大床空独卧，时来竖子或成名。",
            "春芜何限英雄骨，白发萧萧未用惊。"
        ],
        "title": "冬夜读书忽闻鸡唱",
        "id": "94496219-dab7-4689-96d5-60e1e9a21d42"
    },
    {
        "author": "陆游",
        "paragraphs": [
            "凛凛冰霜晨，皎皎风月夜。",
            "南山有飞仙，来结寻梅社。"
        ],
        "title": "梅花绝句十首  其一",
        "id": "0e76a95c-82ed-4d98-aa69-4b738f511de7"
    },
    {
        "author": "陆游",
        "paragraphs": [
            "忆昔西戍日，夜宿僊人原。",
            "风吹野梅香，梦绕江南村。"
        ],
        "title": "梅花绝句十首  其二",
        "id": "2dd0e294-1dbc-4b65-92e1-81ce050590a6"
    },
    {
        "author": "陆游",
        "paragraphs": [
            "锦城梅花海，十里香不断。",
            "醉帽插花归，银鞍万人看。"
        ],
        "title": "梅花绝句十首  其三",
        "id": "2274be04-5a6c-4c85-a837-9de2dbaa1e19"
    },
    {
        "author": "陆游",
        "paragraphs": [
            "低空银一钩，糁野玉三尺。",
            "愁绝水边花，无人问消息。"
        ],
        "title": "梅花绝句十首  其四",
        "id": "03eb83d2-634e-464d-bad3-9c483ffaa0a8"
    },
    {
        "author": "陆游",
        "paragraphs": [
            "兰荃古所贵，梅乃晚见称。",
            "盛衰各有时，类非人力能。"
        ],
        "title": "梅花绝句十首  其五",
        "id": "b0e612c5-430f-40e4-ace0-8e2d40440e78"
    },
    {
        "author": "陆游",
        "paragraphs": [
            "子欲作梅诗，当造幽绝境。",
            "笔端有纤尘，正恐梅未肯。"
        ],
        "title": "梅花绝句十首  其六",
        "id": "f265f920-e0c1-4899-bb86-c035eff24c16"
    },
    {
        "author": "陆游",
        "paragraphs": [
            "清霜彻花骨，霜重花欲折。",
            "我知造物意，遣子世味绝。"
        ],
        "title": "梅花绝句十首  其七",
        "id": "da58ad1f-e1f3-4570-8fa6-ec34f96612c0"
    },
    {
        "author": "陆游",
        "paragraphs": [
            "士穷见节义，木槁自芬芳。",
            "坐回万物春，赖此一点香。"
        ],
        "title": "梅花绝句十首  其八",
        "id": "ca78ace0-6528-4bc9-89fb-ff51148d417f"
    },
    {
        "author": "陆游",
        "paragraphs": [
            "南村花己繁，北坞殊未动。",
            "更賖一月期，待我醉春瓮。"
        ],
        "title": "梅花绝句十首  其九",
        "id": "1fdc183c-cba9-43d3-86ae-6e44da826e6e"
    },
    {
        "author": "陆游",
        "paragraphs": [
            "山月缟中庭，幽人酒初醒。",
            "不是怯清寒，愁蹋梅花影。"
        ],
        "title": "梅花绝句十首  其一○",
        "id": "e9325ca4-b56e-43c9-a85f-2d8aef271847"
    },
    {
        "author": "陆游",
        "paragraphs": [
            "箪瓢虚道不堪忧，闭户方从造物游。",
            "安乐本因无事得，功名常忌有心求。",
            "洗除仇怨忘恋触，收敛光芒静斗牛。",
            "儿报床头春瓮熟，人间万事转悠悠。"
        ],
        "title": "闭户",
        "id": "63b85946-05cc-4957-90e7-be88947c9857"
    },
    {
        "author": "陆游",
        "paragraphs": [
            "若耶溪边鹤发叟，流落一生端坐口。",
            "如今不怕桃李嗔，更因竹君得梅友。",
            "岭头羁旅万里愁，江上凄凉一杯酒。",
            "枝横澹月影在地，蘂插乌巾香馥手。",
            "交情岁晚金石坚，孤操凛然真耐久。",
            "荒山野水终自得，银烛金壶亦何有。",
            "梦魂不接庄周蝶，心事肯付张绪柳。",
            "晚来画角动高城，起舞聊为放翁寿。"
        ],
        "title": "小园竹间得梅一枝",
        "id": "12987e6c-26b3-4d11-b7d7-b9fc18fb1128"
    },
    {
        "author": "陆游",
        "paragraphs": [
            "幽谷那堪更北枝，年年自分著花迟。",
            "高标逸韵君知否，正在层冰积雪时。"
        ],
        "tags": [
            "爱国",
            "咏物",
            "梅花",
            "抒怀",
            "咏物诗"
        ],
        "title": "梅花绝句二首  其一",
        "id": "3efa6b76-4210-4375-a4f8-deead6fe1624"
    },
    {
        "author": "陆游",
        "paragraphs": [
            "万瓦清霜夜漏残，小舟斜月过阑干。",
            "老来一事偏堪恨，好看梅时却怕寒。"
        ],
        "title": "梅花绝句二首  其二",
        "id": "8d096f27-d39e-4d4e-be6e-9d6cc255cb48"
    },
    {
        "author": "陆游",
        "paragraphs": [
            "折柳湖南别尚新，书来已见柳揺春。",
            "故情有此胶投漆，薄俗从渠越视秦。",
            "长剑拄颐那复梦，短衣掩胫未全贫。",
            "有诗亦欲频持寄，肠断西江六六鳞。"
        ],
        "title": "得林正父察院书问信甚勤以长句寄谢",
        "id": "34a350b6-e94e-43b8-b909-5688f0358139"
    },
    {
        "author": "陆游",
        "paragraphs": [
            "新津韭黄天下无，色如鹅黄三尺余。",
            "东门彘肉更奇绝，肥美不减塞羊酥。",
            "贵珍讵敢杂常馔，桂炊薏米圆比珠。",
            "还吴此味那复有，日饭脱粟焚枯鱼。",
            "人生口腹何足道，往往坐役七尺躯。",
            "羶荤从今一扫除，夜煮白石笺阴符。"
        ],
        "title": "蔬食戏书",
        "id": "0c90c859-9723-45f8-849f-7bbd90472a24"
    },
    {
        "author": "陆游",
        "paragraphs": [
            "风俗陵夷日可怜，乞墦钳市亦欣然。",
            "看渠皮底元无血，那识虞卿鲁仲连。"
        ],
        "title": "叹俗",
        "id": "774d4132-4155-43ca-8e34-309825516496"
    },
    {
        "author": "陆游",
        "paragraphs": [
            "此心何敢慕轻肥，尚愧无功饱蕨薇。",
            "浦面鸟冲残霭去，柳阴人荷一锄归。",
            "病嗟短发纷纷白，老觉初心种种非。",
            "百步空庭著明月，黄昏手自掩荆扉。"
        ],
        "title": "晚饭罢小立门外有作",
        "id": "bc6a6f55-cf87-46bb-b3be-28398eece80b"
    },
    {
        "author": "陆游",
        "paragraphs": [
            "春晴闲过野僧家，邂逅诗人共晚茶。",
            "归见诸公问老子，为言满帽插梅花。"
        ],
        "title": "观梅至花泾高端叔解元见寻二首  其一",
        "id": "c9f1ebdf-9f7b-47d3-98f9-8d96dcd70511"
    },
    {
        "author": "陆游",
        "paragraphs": [
            "春暖山中云作堆，放翁艇子出寻梅。",
            "不须问信道傍叟，但觅梅花多处来。"
        ],
        "title": "观梅至花泾高端叔解元见寻二首  其二",
        "id": "4f79e228-5180-4e7f-a59e-647f719dc95b"
    },
    {
        "author": "陆游",
        "paragraphs": [
            "江云垂野雪如簁，閠岁春来特地迟。",
            "倒尽酒壶终日醉，卧听儿诵半山诗。"
        ],
        "title": "春雪",
        "id": "914652fa-f1e4-47f2-9578-245c3706c996"
    },
    {
        "author": "陆游",
        "paragraphs": [
            "困睫濛濛渴煮茶，系船来叩野人家。",
            "风翻翠浪千畦麦，水漾红云一坞花。",
            "健犊破荒耕荦确，幽禽除蠧啄槎牙。",
            "寻春非复衰翁事，且伴儿童一笑譁。"
        ],
        "title": "舟过季家山小泊",
        "id": "eb9ad9cb-86ce-43f6-89d3-6505a090a136"
    },
    {
        "author": "陆游",
        "paragraphs": [
            "我昔扬帆掠吴楚，夜泊秦淮听春雨。",
            "明朝冠盖拥长亭，误辱诸公问良苦。",
            "是时众中初识公，天骥蹴踏万马空。",
            "知心投分财数语，玉尘谡谡生清风。",
            "冶城醉墨鸦栖壁，长干祖道花照席。",
            "公方闭户试诸生，坐叹江山少颜色。",
            "尔来俛仰三十春，欲话旧游无故人。",
            "岂知邂逅逢一笑，使我肝胆还轮囷。",
            "衰迟少复入城市，虚左屡招惭主意。",
            "忽闻上印却悽然，悔不日日从公醉。",
            "朝廷三载虚一相，如公早合鸾台上。",
            "荣河温洛久风沙，此段功名勿多让。"
        ],
        "title": "送王成之给事",
        "id": "335b8195-1d35-42cb-a765-ff784dacb135"
    },
    {
        "author": "陆游",
        "paragraphs": [
            "白石青莎一径斜，断无人迹到山家。",
            "梁间归燕避微雨，池面游鱼争落花。",
            "雪鬓但增新感慨，金鞭那复旧豪华。",
            "明窗睡起浑无事，篝火风炉自试茶。"
        ],
        "title": "山家",
        "id": "3b2e96c7-8d47-4a09-95b3-7953be73ba0f"
    },
    {
        "author": "陆游",
        "paragraphs": [
            "锦城一别鬓成丝，今日山阴送杰师。",
            "乱絮飞花扑行路，正如东郭放船时。"
        ],
        "title": "送杰上人归成都二首  其一",
        "id": "170b5c9a-5016-4554-987c-4f9baa5c2dae"
    },
    {
        "author": "陆游",
        "paragraphs": [
            "春夜挑灯话别愁，此心己在锦江头。",
            "旧时处处尘昏壁，想复长吟为小留。"
        ],
        "title": "送杰上人归成都二首  其二",
        "id": "ddd98363-3f1f-46c5-b87e-5ce5ca2caeec"
    },
    {
        "author": "陆游",
        "paragraphs": [
            "落魄江湖七十翁，欲持一笑与谁同。",
            "萧萧雪鬓难藏老，寂寂蓬门可讳穷。",
            "好句尚来欹枕处，壮心时在倚楼中。",
            "无涯毁誉何劳诘，骨朽人间论自公。"
        ],
        "title": "落魄",
        "id": "2cd19e01-32cf-4f81-b38e-522e215ccae2"
    },
    {
        "author": "陆游",
        "paragraphs": [
            "芳树参差叶已成，园林随处听莺声。",
            "游人正乐还兴叹，造物无心却有情。",
            "糁径落红犹可藉，涨溪分绿已堪耕。",
            "兰亭禹庙年年好，剩伴乡邻醉太平。"
        ],
        "title": "春晴出游",
        "id": "49ed6386-1f54-4098-b732-a30901745fc0"
    },
    {
        "author": "陆游",
        "paragraphs": [
            "天地又秋风，谿山忆剡中。",
            "孤舟幸闲著，借我访支公。"
        ],
        "title": "题莹上人二画 剡谿",
        "id": "5177c4a8-02ce-40e7-9d45-f0164347229f"
    },
    {
        "author": "陆游",
        "paragraphs": [
            "晓听枫桥钟，暮泊松江月。",
            "斯人亦可人，淡墨冩愁绝。"
        ],
        "title": "题莹上人二画 吴江",
        "id": "41a4765e-8678-4d94-bde2-fa0b2c666e1a"
    },
    {
        "author": "陆游",
        "paragraphs": [
            "举世何人念此翁，敢期相问寂寥中。",
            "回思旧社惊年往，细读来书恨纸穷。",
            "我用荷锄为事业，君将高枕示神通。",
            "叮宁一语宜深听，信笔题诗勿太工。"
        ],
        "title": "和张功父见寄二首  其一",
        "id": "88e96699-b0bf-4d18-8951-e8d782b43d99"
    },
    {
        "author": "陆游",
        "paragraphs": [
            "佐命貂蝉再世孙，手鉏瓜垄傍青门。",
            "超腾已得丹换骨，恋著肯求香返魂。",
            "正复悲秋如骑省，可令病渴似文园。",
            "庭前柏树西来意，握手何时得共论。"
        ],
        "title": "和张功父见寄二首  其二",
        "id": "c9f44395-eeb6-4d85-b404-8df58ba864b5"
    },
    {
        "author": "陆游",
        "paragraphs": [
            "遶屋清阴合，缘堤绿草纤。",
            "起蚕初放食，新麦已磨镰。",
            "苦笋先调酱，青梅小蘸盐。",
            "佳时幸无事，酒尽更须添。"
        ],
        "title": "山家暮春二首  其一",
        "id": "9c309dae-2dc2-4d48-b3f9-258b8557c2e7"
    },
    {
        "author": "陆游",
        "paragraphs": [
            "行饭独相羊，扶藜过野塘。",
            "晴光生蝶粉，暖律变莺吭。",
            "?美群儿竞，蚕饥小妇忙。",
            "深知游宦恶，穷死勿离乡。"
        ],
        "title": "山家暮春二首  其二",
        "id": "85ac1a4c-7489-4625-bb98-b8818f3cbe47"
    },
    {
        "author": "陆游",
        "paragraphs": [
            "灯前忽见季夷诗，泪洒行间不自知。",
            "醉别西津如昨日，露晞沤灭己多时。"
        ],
        "title": "读王季夷旧所寄诗",
        "id": "2b2adff4-11dc-4418-8898-c6b1e56d3b87"
    },
    {
        "author": "陆游",
        "paragraphs": [
            "秋山瘦嶙峋，秋水渺无津。",
            "如何草亭上，却欠倚阑人。"
        ],
        "title": "题庠阇黎二画 秋景",
        "id": "1b66965f-6e89-4a62-8f38-770cac5e2d7f"
    },
    {
        "author": "陆游",
        "paragraphs": [
            "溪上望前峰，巉巉千仞玉。",
            "浑舍喜翁归，地炉煨芋熟。"
        ],
        "title": "题庠阇黎二画 雪景",
        "id": "2a69c3a3-2464-4968-9d50-4a9089d20a6b"
    },
    {
        "author": "陆游",
        "paragraphs": [
            "谷雨初过换夹衣，园林零落到蔷薇。",
            "鸣鸠日暖遥相应，雏燕风柔渐独飞。",
            "台省多才吾辈拙，江湖久客暮年归。",
            "云门蹋月方清绝，且倚溪桥看夕霏。"
        ],
        "title": "入云门小憩五云桥",
        "id": "5df6a4e2-1c5d-4457-8fcd-9d9c37b4a952"
    },
    {
        "author": "陆游",
        "paragraphs": [
            "山林久衰病，生世几清明。",
            "未作松根卧，犹寻溪上行。",
            "食新炊麦饭，尝馌啜莼羮。",
            "孺子虽知学，家贫且力耕。"
        ],
        "title": "黄祊小店野饭示子坦子聿",
        "id": "efe6be9a-5473-4fdc-a01b-f3447734ea90"
    },
    {
        "author": "陆游",
        "paragraphs": [
            "山园寂寂闭春风，个里天教著放翁。",
            "万事已抛孤枕外，一尊常醉乱花中。",
            "闲随戏蝶忘形久，细听啼莺得意同。",
            "月桂可怜常在眼，小樷时放一枝红。"
        ],
        "title": "山园",
        "id": "8915d934-c4d2-4f46-9dc1-421e19190197"
    },
    {
        "author": "陆游",
        "paragraphs": [
            "老子何曾惯市尘，今朝也复入城闉。",
            "太平有象人人醉，造物无私处处春。",
            "九陌莺花娱病眼，一竿风月属闲身。",
            "不缘兴尽回桡早，要就湖波照角巾。"
        ],
        "title": "入城至郡圃及诸家园亭游人甚盛",
        "id": "741693b1-7217-4cde-a5e7-157a02ea63af"
    },
    {
        "author": "陆游",
        "paragraphs": [
            "养气颓然似木鸡，谤谗宁复问端倪。",
            "生尘甑暖喜炊黍，轑釡羮香忘糁藜。",
            "万里曾游云栈北，一庵今卧镜湖西。",
            "残年老病侵腰膂，那得随人病夏畦。"
        ],
        "title": "次韵范参政书怀十首  其一",
        "id": "958b0d29-feb5-44b2-8ada-211f62e5fca0"
    },
    {
        "author": "陆游",
        "paragraphs": [
            "已著山林扫塔衣，洗除仕路剑头炊。",
            "心光焰焰虽潜发，颔雪纷纷己太迟。",
            "度日只今闲水牯，知时从昔羡山雌。",
            "掩关未必浑无事，拟徧寒山百首诗。"
        ],
        "title": "次韵范参政书怀十首  其二",
        "id": "edc7b59b-07ac-4773-9bae-c20a681106fe"
    },
    {
        "author": "陆游",
        "paragraphs": [
            "身寄崦嵫欲尽时，且贪余景伴儿嬉。",
            "故庐手种竹千个，醉帽时篸花一枝。",
            "蠧箧有书供夙好，衡门无客作新知。",
            "羊裘自欠封侯骨，敢道君房彻底痴。"
        ],
        "title": "次韵范参政书怀十首  其三",
        "id": "b83a33c5-698b-40ba-b3dc-961205797283"
    },
    {
        "author": "陆游",
        "paragraphs": [
            "感昔伤怀一喟然，事贤犹及绍兴前。",
            "此身颠仆应无日，诸老凋零不计年。",
            "客少可罗门外雀，家贫也办杖头钱。",
            "揷花醉舞春风里，不学庞翁更问禅。"
        ],
        "title": "次韵范参政书怀十首  其四",
        "id": "f87306c5-5658-4b01-ae1d-e3f30c1545a1"
    },
    {
        "author": "陆游",
        "paragraphs": [
            "春寒还似暮冬天，败絮重披有蝨缘。",
            "虽欠高僧分白氎，偶蒙暴客恕青氊。",
            "浊醪盎盎贫犹醉，倦枕昏昏昼亦眠。",
            "年少从渠笑衰懒，相呼禹庙看龙船。"
        ],
        "title": "次韵范参政书怀十首  其五",
        "id": "4fcfc6a6-3938-419d-bfd8-db8f9f659f8a"
    },
    {
        "author": "陆游",
        "paragraphs": [
            "祠禄恩宽亦例沾，屏居怀抱苦厌厌。",
            "戍边事往功名忤，迎客儿扶老病兼。",
            "遇兴榜舟无远近，破愁沽酒任酸甜。",
            "残年唯有读书癖，尽发家藏三万籖。"
        ],
        "title": "次韵范参政书怀十首  其六",
        "id": "9c494570-b43c-4c84-b133-d0ee2ed5fcfd"
    },
    {
        "author": "陆游",
        "paragraphs": [
            "芋栗多储煮复煨，一尘那许到灵台。",
            "虹穿道室炉丹熟，龙吼空山匣剑开。",
            "蹑屩未成游地肺，掩扉聊欲隠天台。",
            "桃花荣谢吾何预，一任刘郎去后栽。"
        ],
        "title": "次韵范参政书怀十首  其七",
        "id": "f7115149-e99d-45b2-8405-6ada259435dd"
    },
    {
        "author": "陆游",
        "paragraphs": [
            "探梅方忆雪中归，转眼青青子满枝。",
            "筑圃漫为娱老计，襞牋又赋送春诗。",
            "乞身何日还初服，坐食终年愧圣时。",
            "睡起西窗澹无事，一枰闲看客争棋。"
        ],
        "title": "次韵范参政书怀十首  其八",
        "id": "549e36b4-3eee-486e-aa4a-1384b803e58c"
    },
    {
        "author": "陆游",
        "paragraphs": [
            "宇内寓形财几时，西山俄己迫斜晖。",
            "百年过隙古所叹，众口铄金胡不归。",
            "己是平生行逆境，更堪末路践危机。",
            "夜香一炷无他祝，稽首虚空忏昨非。"
        ],
        "title": "次韵范参政书怀十首  其九",
        "id": "9c5182e9-22d5-411f-afde-f56f2be8afdb"
    },
    {
        "author": "陆游",
        "paragraphs": [
            "赵州行脚我安能，闲却床边六尺藤。",
            "钓阁卧聼西涧雨，棋轩遥见北村灯。",
            "平生爱睡如甘酒，晚岁忧谗剧履冰。",
            "剩欲舒怀答清啸，半空鸾凤愧孙登。"
        ],
        "title": "次韵范参政书怀十首  其一○",
        "id": "e3c29d89-266c-4519-bc01-841f66090420"
    },
    {
        "author": "陆游",
        "paragraphs": [
            "作堤蜿蜿六百尺，西崦东村成一家。",
            "春雨乍晴桑吐叶，秋风初冷稻吹花。"
        ],
        "title": "春晚村居杂赋绝句六首  其一",
        "id": "ba18e83b-dd69-4186-88ba-b1efd406979a"
    },
    {
        "author": "陆游",
        "paragraphs": [
            "鹅儿草绿侵行路，帔子花明照屋除。",
            "处处乞浆俱得酒，杖头何恨一钱无。"
        ],
        "title": "春晚村居杂赋绝句六首  其二",
        "id": "df77619e-110c-41ad-a137-731b3fcafcb0"
    },
    {
        "author": "陆游",
        "paragraphs": [
            "一篙湖水鸭头绿，千树桃花人面红。",
            "茆舍青帘起余意，聊将醉舞答春风。"
        ],
        "title": "春晚村居杂赋绝句六首  其三",
        "id": "ec6aedd5-a5c8-4af1-ba52-139bf327ec4a"
    },
    {
        "author": "陆游",
        "paragraphs": [
            "朝书牛券拈枯笔，暮祭蚕神酌冻醪。",
            "闲放无忧穷有意，傍人错羡此翁高。"
        ],
        "title": "春晚村居杂赋绝句六首  其四",
        "id": "88db79bf-292f-4444-a312-d7a1d5c26166"
    },
    {
        "author": "陆游",
        "paragraphs": [
            "浇书满挹浮蛆瓮，摊饭横眠梦蝶床。",
            "莫笑山翁见机晚，也胜朝市一生忙。"
        ],
        "title": "春晚村居杂赋绝句六首  其五",
        "id": "7af431f9-4864-4fbe-8dc8-a5943db2ffa8"
    },
    {
        "author": "陆游",
        "paragraphs": [
            "午枕闭门无客搅，夜灯开卷有儿同。",
            "若为牋与天公道，尽乞余生向此中。"
        ],
        "title": "春晚村居杂赋绝句六首  其六",
        "id": "3dd8b05b-1e31-40cc-bf9f-b562197f4a7a"
    },
    {
        "author": "陆游",
        "paragraphs": [
            "埭西小店酒新篘，一醉今朝觉易谋。",
            "从旷劫来俱有死，出青天外始无愁。",
            "功名未许妨高卧，风月犹能赋远游。",
            "造物向人元不薄，卷帘万顷镜湖秋。"
        ],
        "title": "沽埭西酒小酌",
        "id": "ca0f482d-8957-4598-ad6e-3e75d501abc5"
    },
    {
        "author": "陆游",
        "paragraphs": [
            "歌起陂头正插秧，梯斜篱外又求桑。",
            "日长处处莺声美，岁乐家家麦饭香。",
            "林杏半丹禁宿雨，樷萱自敛避斜阳。",
            "北窗合是羲皇上，巳置临风八尺床。"
        ],
        "title": "戏咏村居二首  其一",
        "id": "40bc149d-41f9-4b3b-8974-6461fb1980ae"
    },
    {
        "author": "陆游",
        "paragraphs": [
            "马迹车声断已无，邻翁笑语自相呼。",
            "衣裁大布如亭长，船设低篷学钓徒。",
            "愍物欲师僧施食，畏人愁报吏催租。",
            "陈蕃壮志消磨尽，一室从今却扫除。"
        ],
        "title": "戏咏村居二首  其二",
        "id": "fa1de860-0051-4e4a-858e-7942b927d08c"
    },
    {
        "author": "陆游",
        "paragraphs": [
            "钞书字细眼犹明，擣药声清疾渐平。",
            "桐叶雨边寻断梦，菊花香里散余酲。",
            "人间荣辱知难到，纸上兴亡看亦轻。",
            "惟恨暮年交旧少，满怀情话向谁倾。"
        ],
        "title": "戏咏闲适三首  其一",
        "id": "8a00290e-ae5b-4617-a20c-7d600633195f"
    },
    {
        "author": "陆游",
        "paragraphs": [
            "剡曲稽山是故乡，人言景物似潇湘。",
            "三升花露春壶满，八尺风漪午枕凉。",
            "树合绿阴山鹊閙，盆镌紫石水栀香。",
            "回思乌帽京尘客，始觉幽居白日长。"
        ],
        "title": "戏咏闲适三首  其二",
        "id": "6a8f138d-ce63-4170-b622-3f26f7bda8ba"
    },
    {
        "author": "陆游",
        "paragraphs": [
            "涉世心知百不能，闭门懒出病相仍。",
            "箪瓢味美如烹鼎，邻曲人淳近结绳。",
            "半颗鸦残墙外杏，一枝鹊袅涧边藤。",
            "萧然扫尽弹冠兴，敢为诗情望武陵。"
        ],
        "title": "戏咏闲适三首  其三",
        "id": "7fe4e4b3-e264-4d20-85c3-d66512e282e9"
    },
    {
        "author": "陆游",
        "paragraphs": [
            "家住黄花入麦村，闲将稚子出柴门。",
            "草根萤堕久开阖，云际月行时吐吞。",
            "未分悲忧攻齿发，已将生死付干坤。",
            "旧书半蠧犹堪读，粝饭藜羮莫更论。"
        ],
        "title": "夜与儿子出门闲步",
        "id": "266261d9-2f48-41a3-8a95-aea03c2ed225"
    },
    {
        "author": "陆游",
        "paragraphs": [
            "老景虽无几，为农尚有余。",
            "曾传种鱼术，新得相牛书。",
            "黍酒时留客，菱歌或起予。",
            "平生湖海志，高枕看严徐。"
        ],
        "title": "老景",
        "id": "b0393c79-be46-4846-8966-9d62dda684b9"
    },
    {
        "author": "陆游",
        "paragraphs": [
            "笋生遮狭径，溪涨入疏篱。",
            "渐及分秧候，还当煮茧时。",
            "雨昏鸡共懒，米尽鼠同饥。",
            "村巷无来客，清羸只自知。"
        ],
        "title": "初夏",
        "id": "63ea5eaa-1fb1-4f93-b5c2-994c71393e63"
    },
    {
        "author": "陆游",
        "paragraphs": [
            "老病少睡眠，卧见天窗白。",
            "栖乌亦己鸣，一一翻去翮。",
            "我起将何之，且复守书册。",
            "收敛万里心，未厌容膝迮。",
            "吾家读书法，一字亦当覈。",
            "勉哉积新功，莫问几时客。"
        ],
        "title": "晨起",
        "id": "fde0c245-bd84-4573-a5de-af0abefea327"
    },
    {
        "author": "陆游",
        "paragraphs": [
            "老夫倚杖当户立，霜气青冥月轮湿。",
            "飕飕短发冷入顶，更觉衣屦清风袭。",
            "月落欲尽夜苍茫，回顾明星已煌煌。",
            "明星虽高未须喜，三足阳乌生海底。"
        ],
        "title": "月夜短歌",
        "id": "2769cd95-c206-4c78-9772-87ba3cbb75a8"
    },
    {
        "author": "陆游",
        "paragraphs": [
            "四面山如碧玉城，小轩聊得惬幽情。",
            "乍飞乳燕低无力，自落来禽静有声。",
            "麟笔残功成水品，蛇图余思入棋枰。",
            "闲中事业吾能了，未恨林庐送此生。"
        ],
        "title": "小轩",
        "id": "13240ca1-3448-44ec-9119-6dfb8472ba11"
    },
    {
        "author": "陆游",
        "paragraphs": [
            "爱闲惟与病相宜，壮岁怀归老可知。",
            "睡熟素书横竹架，吟余犀管阁铜螭。",
            "水芭蕉润心抽叶，盆石榴残子压枝。",
            "堪笑放翁头白尽，坐消长日事儿嬉。"
        ],
        "title": "爱闲",
        "id": "8d6db9e6-d1b2-4e84-9557-ff3134302e54"
    },
    {
        "author": "陆游",
        "paragraphs": [
            "静院房栊雨送凉，熏笼衣帻润生香。",
            "小屏风疉图遥碧，古锦囊书榻硬黄。",
            "己占江湖宽处老，绝知日月静中长。",
            "敲门无客妨人睡，更觉余年乐未央。"
        ],
        "title": "静院",
        "id": "733b1a19-c709-40f4-bff0-6b3bd1d2ae8b"
    },
    {
        "author": "陆游",
        "paragraphs": [
            "闲曵枯笻自在行，曲廊小阁赏新晴。",
            "幽禽叶底吟风久，残雨枝间照日明。",
            "茶映盏毫新乳上，琴横荐石细泉鸣。",
            "亦知老健终难恃，且复萧然得此生。"
        ],
        "title": "雨晴",
        "id": "a71785af-c3ff-46ff-a80c-47f597933da3"
    },
    {
        "author": "陆游",
        "paragraphs": [
            "英雄自古埋秋草，世上儿童共笑狂。",
            "射贼曾飞白羽箭，闭门空枕绿沉枪。",
            "隆中高卧人千载，易水悲歌涙数行。",
            "读尽青编窗日晚，一尊聊复吊兴亡。"
        ],
        "title": "读史有感",
        "id": "e67527d7-7f17-4211-ba12-ce31131ff5b9"
    },
    {
        "author": "陆游",
        "paragraphs": [
            "意行无所之，偶傍陂头立。",
            "空村犬吠豪，高树蝉嘒急。",
            "风尘一身老，海宇万感集。",
            "还家日己暮，草露青鞋湿。"
        ],
        "title": "暮归",
        "id": "6b5779d6-4882-44c1-892d-d765e984c539"
    },
    {
        "author": "陆游",
        "paragraphs": [
            "钝庵来问钝何如，真个能参钝也无。",
            "掘井及泉那用巧，磨砖作镜未为愚。",
            "先师钵袋当传后，上座蒲团莫负渠。",
            "我亦年来念休歇，约君同作钝工夫。"
        ],
        "title": "仰首座求钝庵诗",
        "id": "050eb41e-d7f3-42b1-bf83-5141c33d3fe4"
    },
    {
        "author": "陆游",
        "paragraphs": [
            "台省诸公六出奇，江湖狂客一生痴。",
            "无人为问净光老，抚掌掀髯端为谁。"
        ],
        "title": "壁老求笑庵诗二首  其一",
        "id": "0270c912-86e5-4ade-9e47-a225f4e2b076"
    },
    {
        "author": "陆游",
        "paragraphs": [
            "车马往来尘暗天，净光欣喜接诸贤。",
            "半瓯春茗无多费，且结来生一笑缘。"
        ],
        "title": "壁老求笑庵诗二首  其二",
        "id": "4c35275b-a702-4cc1-8028-aef5af4cd3c1"
    },
    {
        "author": "陆游",
        "paragraphs": [
            "浴罢西轩物色幽，卧看香雾上衣篝。",
            "半廊月白初侵夜，一叶桐飞忽报秋。",
            "老觉年光殊衮衮，病知心事断悠悠。",
            "碧筩且作池边醉，玉色新醅手自篘。"
        ],
        "title": "浴罢",
        "id": "b0ccfa9f-3c0b-4aa3-ba5b-7a88de8850e8"
    },
    {
        "author": "陆游",
        "paragraphs": [
            "房星纵，心星横，北斗高挂南斗倾。",
            "蓼根熠熠萤火明，苇樷哀哀姑恶声。",
            "我倚胡床破三更，溪风吹衣月未生。",
            "玉门关拂云城何，时连营插汉旌白。",
            "头书生未可轻，不死令君看太平。"
        ],
        "title": "夜坐水次",
        "id": "6beed04c-bb1d-4629-b4aa-aea1d9a7c349"
    },
    {
        "author": "陆游",
        "paragraphs": [
            "湖上清秋近，斋中白日长。",
            "云来树收影，雨过土生香。",
            "莲小红衣湿，瓜甘碧玉凉。",
            "晚来幽兴极，移榻近方塘。"
        ],
        "title": "六月十四日微雨极凉",
        "id": "bd00cc81-cfcb-41fe-9dc4-4a337fd38f7b"
    },
    {
        "author": "陆游",
        "paragraphs": [
            "褦襶京尘触热行，岂知世有野堂清。",
            "硙茶落雪睡魔退，激水跳珠凉意生。",
            "亹亹清风随尘柄，悠悠长日付棋枰。",
            "小舟先向苹汀泊，浴罢还须泛月明。"
        ],
        "title": "十五日云阴凉尤甚再赋长句",
        "id": "d2b8662b-51b6-4634-a0ec-4342b5b8861e"
    },
    {
        "author": "陆游",
        "paragraphs": [
            "暑雨初晴浦面宽，水亭景物卷帘看。",
            "聨舟作阵围鱼队，屈竹成篱护芡盘。",
            "四海诸公半丘垄，百年几夕倚阑干。",
            "日沈未用怱怱去，待挽银河濯肺肝。"
        ],
        "title": "水亭晚眺",
        "id": "054aada5-5608-4e7b-bc5d-ede0b260f4ae"
    },
    {
        "author": "陆游",
        "paragraphs": [
            "万事不挂眼，终年常避人。",
            "荒畦荷锄晚，环堵结茆新。",
            "病马何劳斥，轻鸥未肯驯。",
            "虽惭市门卒，聊作葛天民。"
        ],
        "title": "自咏",
        "id": "462802b6-408d-47dd-927d-dbc714782e38"
    },
    {
        "author": "陆游",
        "paragraphs": [
            "短楫追凉十里来，夜深却御便风回。",
            "离离蒲叶先秋老，嫋嫋苹花带露开。",
            "陌上歌呼簪稻穗，桥边灯火卖官醅。",
            "时平乐事知何限，未叹流年两鬓催。"
        ],
        "title": "立秋前四日夜泛舟至跨湖桥",
        "id": "8ce5b1e1-083f-4bc6-889e-6c9438ddeb51"
    },
    {
        "author": "陆游",
        "paragraphs": [
            "为善得祸吁可悲，颜回短命伯夷饥。",
            "何人长号血续泪，天自无心君自痴。"
        ],
        "title": "信笔三首  其一",
        "id": "95c35c18-6832-493b-ad4e-b59cd41e3284"
    },
    {
        "author": "陆游",
        "paragraphs": [
            "少年醉眼傲王侯，末路悲歌夜饭牛。",
            "济世有时生一念，镜中白发劝人休。"
        ],
        "title": "信笔三首  其二",
        "id": "c9082248-bf5d-434c-8f4f-ab35ddb6997e"
    },
    {
        "author": "陆游",
        "paragraphs": [
            "急雨初过景物奇，一天云作细鳞差。",
            "画桡弄水三十里，恰是西村烟暝时。"
        ],
        "title": "信笔三首  其三",
        "id": "80752f25-adf7-4a09-bbec-46223bb83599"
    },
    {
        "author": "陆游",
        "paragraphs": [
            "斥逐幞被归，招唤振衣起。",
            "此是鄙夫事，学者那得尔。",
            "前年还东时，指心誓江水。",
            "亦知食不足，但有饿而死。",
            "小儿教汝书，不用日十纸。",
            "字字讲声形，仍要身践履。",
            "果能称善人，便可老乡里。",
            "勿言五鼎养，肉食吾所鄙。"
        ],
        "title": "示儿",
        "id": "26dcdfac-c58b-40d8-a434-a5a78949302b"
    },
    {
        "author": "陆游",
        "paragraphs": [
            "青山白云翁，放浪酒中死。",
            "埋骨长松根，夜夜听谿水。",
            "松老会作薪，骨朽会作尘。",
            "但留千载狂名在，知我它年自有人。"
        ],
        "title": "青山白云歌",
        "id": "8540520b-3954-4810-944f-8b56b3543ddc"
    },
    {
        "author": "陆游",
        "paragraphs": [
            "小市狂歌醉堕冠，南山山色跨牛看。",
            "放翁胸次谁能测，万里秋空未是宽。"
        ],
        "title": "小市",
        "id": "b8e5dac7-9b39-4fdb-ba4e-b319cfd2ec05"
    },
    {
        "author": "陆游",
        "paragraphs": [
            "驿门系马听蝉吟，翻动平生万里心。",
            "桥畔笛声催日落，城边草色带烟深。",
            "关河歴歴功名晚，岁月悠悠老病侵。",
            "忆戌梁州如昨日，凭阑西望一霑襟。"
        ],
        "title": "蓬莱馆午憩",
        "id": "5a3af7cc-19d5-4363-8d44-91b65ab83a93"
    },
    {
        "author": "陆游",
        "paragraphs": [
            "平生望眼怯天涯，客里何堪度岁华。",
            "但恨征轮无四角，不愁归路有三义。",
            "驿窗灯闇传秋柝，关树烟深宿暮鸦。",
            "叱犊老翁头似雪，羡渠生死不离家。"
        ],
        "title": "梦游散关渭水之间",
        "id": "4cb08672-6d79-407d-99e4-058884d7f956"
    },
    {
        "author": "陆游",
        "paragraphs": [
            "清夜不成寐，出门还浩歌。",
            "断云微翳月，薄露不倾荷。",
            "络纬知时早，梧桐奈汝何。",
            "非关老怀恶，秋物感人多。"
        ],
        "title": "秋夜",
        "id": "eb437994-af31-420c-88b5-2e1ddb1af52c"
    },
    {
        "author": "陆游",
        "paragraphs": [
            "世事本难全，吾生已愧天。",
            "借书常稇载，餽酒亦蝉聨。",
            "饘粥随时具，湖山此地偏。",
            "残年更何慕，未死即神仙。"
        ],
        "title": "世事",
        "id": "813d72fc-542b-4ed1-8c11-34d5fe64779d"
    },
    {
        "author": "陆游",
        "paragraphs": [
            "夜永空斋睡不成，起扶藤杖傍池行。",
            "露浓双鹊移枝宿，风急孤萤堕草明。",
            "断续更筹传古戍，纵横河汉接高城。",
            "寒泉未潄神先爽，静聴铜瓶汲井声。"
        ],
        "title": "夜半池上作",
        "id": "8503580f-a7a3-4414-8e89-17e9e7e017a6"
    },
    {
        "author": "陆游",
        "paragraphs": [
            "迢迢天汉西南落，喔喔邻鸡一再鸣。",
            "壮志病来销欲尽，出门搔首怆平生。"
        ],
        "title": "秋夜将晓出篱门迎凉有感二首  其一",
        "id": "508db599-3469-4558-b24f-5f9795dda616"
    },
    {
        "author": "陆游",
        "paragraphs": [
            "三万里河东入海，五千仞岳上摩天。",
            "遗民泪尽胡尘里，南望王师又一年。"
        ],
        "title": "秋夜将晓出篱门迎凉有感二首  其二",
        "id": "aa25d944-9931-48ae-9190-3ef49618a66c"
    },
    {
        "author": "陆游",
        "paragraphs": [
            "乱点洒庭芜，凉声集井梧。",
            "绿荷倾作汞，翠蔓缀成珠。",
            "卧听病良己，行吟愁欲无。",
            "天公终老手，谈笑活焦枯。"
        ],
        "title": "夏秋之交久不雨方以旱为忧忽得甘澍澍喜而有作",
        "id": "bafe803d-78d0-462e-bb80-8578967b5278"
    },
    {
        "author": "陆游",
        "paragraphs": [
            "少年读尔雅，亦喜骚人语。",
            "幸兹身少闲，治地开药圃。",
            "破荒㔉瓦砾，引水灌膏乳。",
            "玉芝移石帆，金星取天姥。",
            "申椒蘼芜辈，一一粲可数。",
            "次第雨苗滋，参差枫叶举。",
            "山僧与野老，言议各有取。",
            "瓜香躬采曝，泉洁谨炊鬻。",
            "老夫病若失，稚子喜欲舞。",
            "余年有几何，长镵真托汝。"
        ],
        "title": "药圃",
        "id": "6028ec83-7f1b-4e54-bcdf-60fa22decaa8"
    },
    {
        "author": "陆游",
        "paragraphs": [
            "只道才高始不容，无才也堕骇机中。",
            "市朝回首已陈迹，日月催人成老翁。",
            "仗马自贪三品料，云鹏方驾九天风。",
            "今朝有喜君知否，拣得烟汀下钓筒。"
        ],
        "title": "书叹",
        "id": "d1a227bf-af99-4bc2-822e-a0d8ee2878e3"
    },
    {
        "author": "陆游",
        "paragraphs": [
            "夜出茆堂自撤扃，乌藤与我两伶俜。",
            "凉蟾吐晕围千丈，老木移阴可一庭。",
            "隔浦呼呜闻宿鸟，傍簷开阖数流萤。",
            "放翁尚友论千载，不取梁鸿即管宁。"
        ],
        "title": "夜兴",
        "id": "640d0183-b485-48ff-a246-483a2461394e"
    },
    {
        "author": "陆游",
        "paragraphs": [
            "发犹半黑脸常红，老健应无似放翁。",
            "烹野八珍邀父老，烧穷四和伴儿童。",
            "剪纱新制簪花帽，乞竹寛编养鹤笼。",
            "巢许夔龙竟谁是，请君下语勿匆匆。"
        ],
        "title": "闲中颇自适戏书示客",
        "id": "71ca5149-35e3-43a2-8f70-cbf0e07ed188"
    },
    {
        "author": "陆游",
        "paragraphs": [
            "老夫任运本腾腾，一念轩裳实未曾。",
            "闲似苔矶垂钓叟，淡如村院罢参僧。",
            "砚屏突兀蓬婆雪，书几青荧莲勺灯。",
            "稚子可怜贪夜课，语渠循旧未须增。"
        ],
        "title": "新凉夜坐有作",
        "id": "343b3e57-e9c4-4f68-b27a-5855d4c0442a"
    },
    {
        "author": "陆游",
        "paragraphs": [
            "风露青冥水面凉，旋移野艇受清香。",
            "犹嫌翠盖红粧句，何况人言似六郎。"
        ],
        "title": "荷花二首  其一",
        "id": "4c32799e-fce2-4c39-9785-e06525d84c2b"
    },
    {
        "author": "陆游",
        "paragraphs": [
            "南浦清秋露冷时，凋红片片己堪悲。",
            "若教具眼高人看，风折霜枯似更奇。"
        ],
        "title": "荷花二首  其二",
        "id": "82ff20b2-fbbc-4df8-bfae-c9a9818cf1c1"
    },
    {
        "author": "陆游",
        "paragraphs": [
            "宦游三十载，举步亦看人。",
            "爱酒官长骂，近花丞相嗔。",
            "湖山今入手，风月始关身。",
            "少吐胸中气，从教白发新。"
        ],
        "title": "醉中作",
        "id": "576ea5f7-5c81-464f-99ba-6754f19e41b9"
    },
    {
        "author": "陆游",
        "paragraphs": [
            "平生喜萧散，垂老厌奔走。",
            "三年镜湖上，乐事未曾有。",
            "晨开一卷书，暮把一巵酒。",
            "病除觉身轻，赤脚自蹋藕。",
            "乃知造物意，亦未弃衰朽。",
            "今夕月殊佳，出门唤邻叟。"
        ],
        "title": "题斋壁",
        "id": "32826ae7-5af4-452d-9256-a47956ceeacf"
    },
    {
        "author": "陆游",
        "paragraphs": [
            "忆昔东都有事宜，夜传帛诏起西师。",
            "功名无分身空在，犹指金创说战时。"
        ],
        "title": "老将二首  其一",
        "id": "eeaf54e4-9ab4-4d29-bc2e-dcc42cf82aee"
    },
    {
        "author": "陆游",
        "paragraphs": [
            "百战西归变姓名，悲歌击筑醉湖城。",
            "貂裘换得金鵶觜，种药南山待太平。"
        ],
        "title": "老将二首  其二",
        "id": "09a7af05-bd2f-49b2-86a0-50e306a76cba"
    },
    {
        "author": "陆游",
        "paragraphs": [
            "疾病侵壮年，发恐不及白。",
            "偶赖针石功，寓世成久客。",
            "行年垂七十，霜雪纷满帻。",
            "耳目虽已衰，亦未与人隔。",
            "濯缨千顷湖，送老五亩宅。",
            "大布缝长衫，东阡复南陌。"
        ],
        "title": "白发",
        "id": "c64fe3ff-1e0c-402c-a418-75e86eba426f"
    },
    {
        "author": "陆游",
        "paragraphs": [
            "百谷畏秋阳，常恐膏泽吝。",
            "大哉天公仁，霡霂来有信。",
            "苹汀水未长，药垄土先润。",
            "新凉生葛衣，老惫亦小振。"
        ],
        "title": "小雨",
        "id": "54509bea-c973-4f09-bdca-df2fd2b7db4c"
    },
    {
        "author": "陆游",
        "paragraphs": [
            "山雨霏微鸭头水，溪云细薄鱼鳞天。",
            "幽寻自笑本无事，羽扇笻枝上钓船。"
        ],
        "title": "秋日郊居八首  其一",
        "id": "a5fdc391-463a-4e35-98f2-27b88219c229"
    },
    {
        "author": "陆游",
        "paragraphs": [
            "行歌曳杖到新塘，银阙瑶台无此凉。",
            "万里秋风菰菜老，一川明月稻花香。"
        ],
        "title": "秋日郊居八首  其二",
        "id": "9bb2bf85-f901-4a4f-b346-6505c484c49b"
    },
    {
        "author": "陆游",
        "paragraphs": [
            "秋日留连野老家，朱槃鲊脔粲如花。",
            "己炊藟散真珠米，更点丁坑白雪茶。"
        ],
        "title": "秋日郊居八首  其三",
        "id": "d5b5e1ce-411b-4dac-a622-b5863cdb9c36"
    },
    {
        "author": "陆游",
        "paragraphs": [
            "车荡比邻例馈鱼，流涎对此四腮鲈。",
            "北窗雨过凉如水，消得先生一醉无。"
        ],
        "title": "秋日郊居八首  其四",
        "id": "566daed0-a528-4ebd-a327-df6b2d12394c"
    },
    {
        "author": "陆游",
        "paragraphs": [
            "今年斟酌是丰年，社近儿童喜欲颠。",
            "半醉半醒村老子，家家门口掠神钱。"
        ],
        "title": "秋日郊居八首  其五",
        "id": "608fbfac-f09c-448d-91e3-11bc2f0fcf76"
    },
    {
        "author": "陆游",
        "paragraphs": [
            "鱼咸满缶酒新篘，处处吴歌起垄头。",
            "上客巳随新雁到，晚禾犹待薄霜收。"
        ],
        "title": "秋日郊居八首  其六",
        "id": "2fe0d9e0-73f0-46ce-bc95-4e8b17709bad"
    },
    {
        "author": "陆游",
        "paragraphs": [
            "儿童冬学閙比邻，据案愚儒却自珍。",
            "授罢村书闭门睡，终年不著面看人。"
        ],
        "title": "秋日郊居八首  其七",
        "id": "96727d72-4781-4568-92af-c20c3ce45fe9"
    },
    {
        "author": "陆游",
        "paragraphs": [
            "两翁儿女旧论姻，酒担羊腔喜色新。",
            "不遣交情隔生死，固应世好等朱陈。"
        ],
        "title": "秋日郊居八首  其八",
        "id": "3316b0d2-140a-4484-a89f-c25e124e3821"
    },
    {
        "author": "陆游",
        "paragraphs": [
            "吴中七月热未己，渴乌呀呀井无水。",
            "炎官护前不少敛，树头敢望秋风起。",
            "天公老手亦岂难，雨来黑云如壊山。",
            "瓦沟淙淙万银竹，变化只在须臾间。",
            "老夫挑灯北窗下，山童夜归泥过踝。",
            "草根促织有底忙，缣衣未赎还慨慷。"
        ],
        "title": "七月十七日大雨极凉",
        "id": "ff795da5-8999-463b-a914-85d05faf6cf1"
    },
    {
        "author": "陆游",
        "paragraphs": [
            "山雨时时急，谿流日日添。",
            "湿苔缘暗壁，腐瓦落颓簷。",
            "老至那容却，狂来未易砭。",
            "泥深村路绝，烟树出青帘。"
        ],
        "title": "雨中作",
        "id": "1a714c58-8006-4230-a31b-154f5f919fdd"
    },
    {
        "author": "陆游",
        "paragraphs": [
            "天遣幽人尽放狂，醉眠无复客为妨。",
            "墨蛟飞下剡藤滑，苍璧碾成官焙香。",
            "老境虽深身更健，清秋欲半日犹长。",
            "闭门莫道都无事，又了移花一段忙。"
        ],
        "title": "秋兴三首  其一",
        "id": "7db724ed-2505-4fb4-9b77-5c1d60fb5fc6"
    },
    {
        "author": "陆游",
        "paragraphs": [
            "蓬蒿门巷绝经过，清夜何人与晤歌。",
            "蟋蟀独知秋令早，芭蕉正得雨声多。",
            "传家产业遗书富，玩世神通醉脸酡。",
            "如许痴顽君会否，一毫不遣损天和。"
        ],
        "title": "秋兴三首  其二",
        "id": "5980817c-48f5-4cbc-bc81-c071e3d1d021"
    },
    {
        "author": "陆游",
        "paragraphs": [
            "老子虽贫未易量，风流犹在小茆堂。",
            "葡萄锦覆桐孙古，鹦鹉螺斟玉瀣香。",
            "千点荷声先报雨，一林竹影剩分凉。",
            "秋来便有欣然处，新种莼丝己满塘。"
        ],
        "title": "秋兴三首  其三",
        "id": "af8777bc-132e-41c8-adf6-56a8f478ebb8"
    },
    {
        "author": "陆游",
        "paragraphs": [
            "老夫眼暗牙齿疏，七十未满六十余。",
            "故人欲尽谁与娱，独坐黙诵小年书。",
            "北风日夜吹雨急，空村泥深屋茆湿。",
            "凤凰览德乃下集，可怜飞萤常熠熠。"
        ],
        "title": "雨夜南堂独坐",
        "id": "59720a8b-b042-43cc-a595-a09c7e6b3a5c"
    },
    {
        "author": "陆游",
        "paragraphs": [
            "吴中秋半暑未退，今岁雨多如许凉。",
            "药鼎荧荧伴孤寂，三更袖手听啼螀。"
        ],
        "title": "夜不能寐复呼灯起坐戏作",
        "id": "843b2374-b574-475f-aa47-72108111d564"
    },
    {
        "author": "陆游",
        "paragraphs": [
            "久雨群蛙日夜号，乐哉霁色满江郊。",
            "草书己悟屋漏壁，诗句免悲风卷茆。",
            "唤妇晴鸠鸣废圃，归林栖鹘补危巢。",
            "泥干我亦思来客，未暇移书广绝交。"
        ],
        "title": "喜晴",
        "id": "eb543c03-d500-423a-8732-709367155949"
    },
    {
        "author": "陆游",
        "paragraphs": [
            "守书眼欲闇，投枕乃了然。",
            "儿曹戒曳履，相语翁正眠。",
            "岂知拥败褐，炯如寒鱼鳏。",
            "少时笑老人，其事今好还。",
            "萧萧双白鬓，忽忽七十年。",
            "岂惟老态出，已觉衰病纒。",
            "白昼尚便静，况此清夜阑。",
            "妙处殆难名，睡与不睡间。"
        ],
        "title": "枕上",
        "id": "a0578c2d-774e-4d30-b7cd-1350b70f68bf"
    },
    {
        "author": "陆游",
        "paragraphs": [
            "翦棘移门不费钱，好山无数碧巉然。",
            "病夫愦愦真堪笑，反衣狐裘三十年。"
        ],
        "title": "新作南门",
        "id": "a941103b-9d4e-4e43-ad67-ded7f0a2ba2d"
    },
    {
        "author": "陆游",
        "paragraphs": [
            "燕颔将军万里游，谿山好处即迟留。",
            "颇闻南岳度残夏，宁忆北平防盛秋。",
            "君巳飞腾丹换骨，我方衰病雪蒙头。",
            "禅龛也有新勲业，百万魔军一战收。"
        ],
        "title": "寄成汉卿将军",
        "id": "182f2b7f-124c-49c5-9ab6-11f69c6c0807"
    },
    {
        "author": "陆游",
        "paragraphs": [
            "病卧东斋怕揽衣，年来真与世相违。",
            "横林蠧叶秋先觉，别浦骄云暝不归。",
            "岁月惟须付樽酒，江山竟是属渔矶。",
            "邻翁一夕成今古，愈信人生七十稀。"
        ],
        "title": "病卧",
        "id": "ee1c1c3c-e18d-456e-b275-08470e9f5726"
    },
    {
        "author": "陆游",
        "paragraphs": [
            "今年秋多阴，殊未决丰歉。",
            "时时云一片，复作雨数点。",
            "晚来晴颇牢，天宇碧如染。",
            "微风过林梢，斜日在山崦。",
            "农家筑场罢，竭作事收敛。",
            "贪睡吾可惭，斋扉昼长掩。"
        ],
        "title": "晚晴",
        "id": "34da8440-aea9-49a8-9744-6f8f03c947c8"
    },
    {
        "author": "陆游",
        "paragraphs": [
            "炎曦赫赫尚余威，冷雨萧萧故解围。",
            "号野百虫如自诉，辞柯万叶竟安归。",
            "芼羮菰米珍无价，上钓鲂鱼健欲飞。",
            "散吏何功霑一饱，高眠仍听擣秋衣。"
        ],
        "title": "秋雨初晴有感",
        "id": "051b47dd-fda5-42c2-8c50-f424e0be702b"
    },
    {
        "author": "陆游",
        "paragraphs": [
            "怪怪奇奇不自惩，晚途犹复气横膺。",
            "觥船那待清歌劝，酒到愁边量自增。"
        ],
        "title": "独饮",
        "id": "8c2d1cff-f29f-4034-ae2e-c0f9cf59ef74"
    },
    {
        "author": "陆游",
        "paragraphs": [
            "小筑湖边避俗嚣，几年于此寓箪瓢。",
            "虽非隠士子午谷，宁愧诗人丁夘桥。",
            "罗雀门庭无俗驾，缘云磴路有归樵。",
            "诗情酒兴常相属，堪笑傍人说寂寥。"
        ],
        "title": "小筑",
        "id": "27e395c1-5748-46b8-bbdf-d4527a24aa9c"
    },
    {
        "author": "陆游",
        "paragraphs": [
            "文能换骨余无法，学但穷源自不疑。",
            "齿豁头童方悟此，乃翁见事可怜迟。"
        ],
        "title": "示儿",
        "id": "861ac4ba-b006-45ab-978a-f9e7f9ce0c69"
    },
    {
        "author": "陆游",
        "paragraphs": [
            "积雨已凄冷，新晴还少和。",
            "稼收平野濶，木落远山多。",
            "土润朝畦菜，机鸣夜掷梭。",
            "时清年岁好，吾敢叹蹉跎。"
        ],
        "title": "新晴",
        "id": "2404cbbd-a59f-41e6-abf6-cda693eab667"
    },
    {
        "author": "陆游",
        "paragraphs": [
            "林塘天与占深幽，一把茆轻万户侯。",
            "漠漠断云开复合，纎纎微雨落还收。",
            "奇峰角立千螺晓，远水平铺疋练秋。",
            "诗料满前吾老矣，笔端无力固宜休。"
        ],
        "title": "晨起坐南堂书触目",
        "id": "4e6ee590-e920-4a0c-80cd-1be6e61c391d"
    },
    {
        "author": "陆游",
        "paragraphs": [
            "我昔浮江坐贪快，六十幅蒲船尾挂。",
            "恶风吹到马当祠，出没蜿蜒舞澎湃。",
            "舟人失色急倒樯，共上芦湾望祠拜。",
            "风云昼晦性命忧，更复何心问薪菜。",
            "颠危仅免葬鱼腹，至今常抱垂堂戒。",
            "岂知风雨有兹夕，屋破窗鸣纷百怪。",
            "直疑屋外即长江，九转得生那可再。",
            "正襟黙坐徐自思，忠信固可当丧败。",
            "鬼神虽恶技有穷，卷地破山真一噫。",
            "明朝倚杖看晴云，兹夕惊心复何在。"
        ],
        "tags": [
            "长江"
        ],
        "title": "壬子八月癸夘大风雨拔木飘瓦通夕不能寐",
        "id": "8a008236-def1-43b0-92a3-e27bc1085c53"
    },
    {
        "author": "陆游",
        "paragraphs": [
            "放翁愁坐茆斋里，泥潦连村不得行。",
            "夜夜湿星占雨候，时时老木送秋声。",
            "小诗旋录兼行草，薄酒新篘任浊清。",
            "身世正如萍在水，略无根柢也能生。"
        ],
        "title": "秋雨不止排闷",
        "id": "820dbefb-90a1-4b45-a231-5a8f5062ecd9"
    },
    {
        "author": "陆游",
        "paragraphs": [
            "用短定非痴，爱闲真复奇。",
            "饭香贫始觉，睡味老偏知。",
            "畦地闲栽药，留僧静对棋。",
            "余年犹有几，舍此欲何之。"
        ],
        "title": "用短",
        "id": "9d3927c9-3255-4128-801c-28f061dce937"
    },
    {
        "author": "陆游",
        "paragraphs": [
            "齿如败屐鬓成丝，七十之年敢自期。",
            "阅世久应书鬼录，强颜那复乞山资。",
            "绯衫荫子踰初望，下泽还乡负圣时。",
            "回首堕沟元有命，不须深计巧丸儿。"
        ],
        "title": "览镜有感",
        "id": "dfcd890a-0e21-4b1e-8550-32374733cff9"
    },
    {
        "author": "陆游",
        "paragraphs": [
            "岌岌龙门万衲倾，翩翩只履又西行。",
            "尘侵白拂绳床冷，露滴青松石塔成。",
            "遥想再来非四入，尚应相见话三生。",
            "放翁大欠修行力，未免人间怆别情。"
        ],
        "title": "哭径山策老",
        "id": "040d2a57-49d9-474f-94db-32b96a82c410"
    },
    {
        "author": "陆游",
        "paragraphs": [
            "半岭松风破睡时，起看山月倚笻枝。",
            "纵横满地髯龙影，尽是当年手自移。"
        ],
        "title": "松风",
        "id": "06f2a91c-bfb2-43fe-9cea-a5e7cb06b2a2"
    },
    {
        "author": "陆游",
        "paragraphs": [
            "佛如优昙时一出，老姥何为憎见佛。",
            "山从古在天地间，愚公可笑欲移山。",
            "火其书，庐其居，佛亦何曾可扫除。",
            "子有孙，孙有子，山竟嵳峨汝何喜。",
            "床头有酒敌霜风，诗成老气尚如虹。",
            "八万四千颠倒想，与君同付醉眠中。"
        ],
        "title": "醉歌",
        "id": "96d5faad-4713-4ace-9e25-5264472eb7f5"
    },
    {
        "author": "陆游",
        "paragraphs": [
            "鬓毛焦秃齿牙疏，老病灯前未废书。",
            "卷里光阴能属我，人间声利久忘渠。",
            "穷山藏拙犹嫌浅，粝饭支羸不愿余。",
            "雨露安能泽枯朽，故人枉是费吹嘘。"
        ],
        "title": "秋夜读书有感",
        "id": "88154631-b09c-4d0c-b7ea-fecf1dc28817"
    },
    {
        "author": "陆游",
        "paragraphs": [
            "高寺坡前火照天，南定楼下血成川。",
            "从事横尸太守死，处处巷陌森戈鋋。",
            "此州雄跨西南边，平安烽火夜夜传。",
            "岂知痈疽溃在内，漫倚筑城如铁坚。",
            "从来守边要人望，纵有奸谋气先丧。",
            "即今死者端为谁，姓名至死无人知。"
        ],
        "title": "泸州乱",
        "id": "d6e28c1d-e02e-4f80-b60f-60c2d626ecf4"
    },
    {
        "author": "陆游",
        "paragraphs": [
            "甲第潭潭莫羨渠，穷人从昔爱吾庐。",
            "茆茨新洁嗟何欠，邻里追随故不疏。",
            "瓮醤芬香盘早兔，臼韲珍酽脍寒鱼。",
            "年丰日有携尊兴，家乘从今不一书。"
        ],
        "title": "东邻筑舍与儿辈访之为小留",
        "id": "2fd01c8a-f7db-42c5-a6ed-46861a546bc5"
    },
    {
        "author": "陆游",
        "paragraphs": [
            "瘦骨倚蒲团，灯前影自看。",
            "心清便独夜，酒尽怯新寒。",
            "病虎减精采，饥鸿摧羽翰。",
            "晚途堪笑闵，犹拟乞祠官。"
        ],
        "title": "夜坐",
        "id": "8575a2c1-29f0-459f-a827-718a71ed5cc0"
    },
    {
        "author": "陆游",
        "paragraphs": [
            "竹屋茆檐烟火微，长歌相应负禾归。",
            "穷居幸可支朝夕，世事何曾有是非。",
            "新茁畦蔬经宿雨，半开篱槿弄斜晖。",
            "老翁略与吾年等，眷眷遮留莫苦违。"
        ],
        "title": "西邻亦葺所居复与儿曹过之",
        "id": "14eb4d72-449f-4802-9c02-9c2c50b7a385"
    },
    {
        "author": "陆游",
        "paragraphs": [
            "形骸鹤瘦复松枯，况是新霜满鬓须。",
            "醉似在家狂道士，愚于识字老耕夫。",
            "敢言万里封侯事，但问纵文入口无。",
            "许我年如伏生比，逢时犹解诵唐虞。"
        ],
        "title": "有术士过门谓余寿及九十",
        "id": "7f9a0aee-2e5b-4f88-82d6-ec0ea85b3a21"
    },
    {
        "author": "陆游",
        "paragraphs": [
            "秋晚闲愁抵酒浓，试寻高处倚枯笻。",
            "云归时带雨数点，木落又添山一峰。",
            "鸣雁沙边惊客橹，行僧烟际认楼钟。",
            "个中诗思来无尽，十手传抄畏不供。"
        ],
        "title": "晚眺",
        "id": "f5056034-d720-4b7b-9f28-8b4abbe349b6"
    },
    {
        "author": "陆游",
        "paragraphs": [
            "世事无端自纠纷，放翁隠几对炉熏。",
            "好官何恨输玄保，奇字犹须属子云。",
            "婆律一铢能敌国，水沈盈握有兼斤。",
            "闭门莫怪常终日，不是高人不遣闻。"
        ],
        "title": "秋日焚香读书戏作",
        "id": "5f689715-c042-4127-8895-01b64f54b702"
    },
    {
        "author": "陆游",
        "paragraphs": [
            "我昔学诗未有得，残余未免从人乞。",
            "力孱气馁心自知，妄取虚名有惭色。",
            "四十从戎驻南郑，酣宴军中夜连日。",
            "打毬筑场一千步，阅马列厩三万疋。",
            "华灯纵博声满楼，宝钗艳舞光照席。",
            "琵琶絃急冰雹乱，羯鼓手匀风雨疾。",
            "诗家三昧忽见前，屈贾在眼元历历。",
            "天机云锦用在我，剪裁妙处非刀尺。",
            "世间才杰固不乏，秋毫未合天地隔。",
            "放翁老死何足论，广陵散绝还堪惜。"
        ],
        "title": "九月一日夜读诗稿有感走笔作歌",
        "id": "55baa34b-5162-40bd-8684-27503b869be0"
    },
    {
        "author": "陆游",
        "paragraphs": [
            "虬枝六尺藤，方屋九寸帽。",
            "人间无处著，山水归寄傲。",
            "耳中闻渊明，自我发未燥。",
            "高标不可揖，七十忽已到。",
            "明窗置经龛，奥室养丹灶。",
            "虽云迫迟暮，要足平昔好。",
            "悠然万念空，快若河卷扫。",
            "寄声幔亭云，行拜散人号。"
        ],
        "title": "上书乞再任冲佑",
        "id": "ea8a0f23-7175-4284-b2f8-c007cb7f1f56"
    },
    {
        "author": "陆游",
        "paragraphs": [
            "水落沙痕出，天高野气严。",
            "饼香油乍压，韲美韭新醃。",
            "裘褐风霜逼，衡茆醉梦兼。",
            "菊花香满把，聊得拟陶潜。"
        ],
        "title": "秋晚岁登戏作二首  其一",
        "id": "460da6b0-769f-456f-80da-16af439406f2"
    },
    {
        "author": "陆游",
        "paragraphs": [
            "漫漫荞铺白，累累橘弄黄。",
            "未论痴腹饱，已觉醉魂香。",
            "曳杖行歌里，抛书倦枕傍。",
            "轩车虽已矣，终愧食官仓。"
        ],
        "title": "秋晚岁登戏作二首  其二",
        "id": "3b737557-91f8-49e2-926f-b8541ce2dc22"
    },
    {
        "author": "陆游",
        "paragraphs": [
            "橹枝讴轧出烟津，醉倚船篷岸幅巾。",
            "禹穴探书惭旧学，涂山执玉记前身。",
            "云低野泽号新雁，露湿芳洲老白苹。",
            "逸少亡来欲千载，眼中髣髴见清真。"
        ],
        "title": "舟中望禹祠兰亭诸山",
        "id": "40b81d99-d674-4046-8e6a-e0c9d159fe0f"
    },
    {
        "author": "陆游",
        "paragraphs": [
            "我昔过钓台，峭石插江渌。",
            "登堂拜严子，挹水荐秋菊。",
            "君看此眉宇，何地著荣辱。",
            "雒阳逢故人，醉脚加其腹。",
            "书生常事尔，乃复骇世俗。",
            "正令为少留，要非昔文叔。",
            "平生陋范晔，琐琐何足录。",
            "安得太史公，妙语写高躅。"
        ],
        "title": "夜观严光祠碑有感",
        "id": "b2ba3133-e180-4033-bd5e-5b9723d2d8ae"
    },
    {
        "author": "陆游",
        "paragraphs": [
            "濯罢铜駞陌上尘，此生长作水云人。",
            "更贫家业犹供酒，未死年光尽属身。",
            "闭户棋声闻腷膊，卷帘山色对嶙峋。",
            "贵公漫说林间事，东路何人岸角巾。"
        ],
        "title": "闲趣",
        "id": "ffd13c1b-42e8-44ab-86fb-d2435c29f1e3"
    },
    {
        "author": "陆游",
        "paragraphs": [
            "老怀多感惊佳节，病骨宜寒喜薄霜。",
            "玉脍韲中橙尚绿，彩猫餻上菊花黄。",
            "几年虚负登高兴，何许重寻落帽狂。",
            "浅酌易醒归薄暮，又成支枕独焚香。"
        ],
        "title": "壬子九日登山小酌",
        "id": "0585705f-daef-42d3-8312-567d1b074fea"
    },
    {
        "author": "陆游",
        "paragraphs": [
            "西风沙际矫轻鸥，落日桥邉系钓舟。",
            "乞与画工团扇本，青林红树一川秋。"
        ],
        "title": "舍北望水乡风物戏作绝句",
        "id": "4be16009-8fa6-4a20-87af-091fc22e179d"
    },
    {
        "author": "陆游",
        "paragraphs": [
            "骨相元作臞儒酸，况复疾竖乘衰残。",
            "鹁姑声急雨方作，乌桕叶丹天已寒。",
            "封姨青女交作戹，竹君禇生却怜客。",
            "小儿但喜夜炉红，老夫更爱晨窗白。",
            "蜗牛负庐亦自容，是岂不足支穷冬。",
            "已胜展钵三椽下，莫羨苴茆万户封。"
        ],
        "title": "新黏竹隔作暖阁",
        "id": "7065da84-d7b6-4c1e-b3f2-51658ec53e1e"
    },
    {
        "author": "陆游",
        "paragraphs": [
            "枫叶初丹槲叶黄，河阳愁鬓怯新霜。",
            "林亭感旧空回首，泉路凭谁说断肠。",
            "壊壁醉题尘漠漠，断云幽梦事茫茫。",
            "年来妄念消除尽，回向禅龛一炷香。"
        ],
        "title": "禹迹寺南有沈氏小园四十年前尝题小阕壁间偶复一到而园已易主刻小阕于石读之怅然",
        "id": "f402b8db-1dd9-49a0-86df-5867345ea230"
    },
    {
        "author": "陆游",
        "paragraphs": [
            "小筑林间避世纷，不妨野叟是知闻。",
            "来游喜有檝迎我，归卧岂无云赠君。",
            "得鹿梦回初了了，吠獒声恶尚狺狺。",
            "从今雪夜频相过，纸帐蒲团要策勲。"
        ],
        "title": "赠镜中隠者",
        "id": "bfd60510-e0c7-4c75-a789-822e4d482c68"
    },
    {
        "author": "陆游",
        "paragraphs": [
            "江风吹微云，长空散鱼鳞。",
            "秋露洗明月，青山涌冰轮。",
            "我病适良已，欣然岸纶巾。",
            "索酒恼诸儿，哦诗惊四邻。",
            "颇觉胸次空，未叹白发新。",
            "庭菊卧残枝，奇香犹绝尘。",
            "园梅虽未花，瘦影已可人。",
            "方池湛奫沦，丑石立嶙峋。",
            "幸无千金费，亦足终吾身。",
            "乐哉何所恨，击壤从尧民。"
        ],
        "title": "月夜作",
        "id": "c1521762-0e57-469b-bb1f-f6baac3ec78f"
    },
    {
        "author": "陆游",
        "paragraphs": [
            "我梦结束游何邦，小憩野馆临幽窗。",
            "千峰庐山锦绣谷，一水蜀道玻瓈江。",
            "春耕叱犊翁眉厖，晓汲负盎女髻双。",
            "忽然梦断已鸡唱，拥衾坐待邻钟撞。"
        ],
        "tags": [
            "庐山"
        ],
        "title": "记梦",
        "id": "6a92e4a9-063e-4b47-801b-56bdd662b6b4"
    },
    {
        "author": "陆游",
        "paragraphs": [
            "当年书剑揖三公，谈舌如云气吐虹。",
            "十丈战尘孤壮志，一簪华发醉秋风。",
            "梦回松漠榆关外，身老桑村麦野中。",
            "奇士久埋巴硖骨，灯前慷慨与谁同。"
        ],
        "title": "感旧",
        "id": "4c1a10ef-9b4a-41bf-9878-2b877d0bff8d"
    },
    {
        "author": "陆游",
        "paragraphs": [
            "窄窄柴门短短篱，山家随分有园池。",
            "客因问字来携酒，僧趁分题就赋诗。",
            "晨露每看花藟坼，夕阳频见树阴移。",
            "拂衣司谏犹忙在，此趣渊明却少知。"
        ],
        "title": "小园",
        "id": "00051dfb-3501-4f52-bb11-37b99c377ba7"
    },
    {
        "author": "陆游",
        "paragraphs": [
            "已罢弹冠欲挂冠，一庵天遣养衰残。",
            "雨荒园菊枝枝瘦，霜染江枫叶叶丹。",
            "羮釡带鳞烹白小，蓬门和蔓系黄团。",
            "夕阳更动闲游兴，十月吴中未苦寒。"
        ],
        "title": "初冬",
        "id": "90bea713-2705-4669-a803-effce86dcfd7"
    },
    {
        "author": "陆游",
        "paragraphs": [
            "转老转迂疏，胸中一物无。",
            "放言夸酒圣，著论笑钱愚。",
            "扫地收松粉，全巢买鹤雏。",
            "登临未应倦，天给短笻扶。"
        ],
        "title": "闲中乐事二首  其一",
        "id": "9d55c905-ab7e-42d4-b666-73fdb91a49d0"
    },
    {
        "author": "陆游",
        "paragraphs": [
            "得丧略相当，幽居气味长。",
            "五穷虽偃蹇，二竖已奔忙。",
            "出甑桃花輭，倾瓢竹叶香。",
            "语君真富贵，不是傲羲皇。"
        ],
        "title": "闲中乐事二首  其二",
        "id": "ecc9c873-dc6c-4a3d-a66b-78000408b177"
    },
    {
        "author": "陆游",
        "paragraphs": [
            "小舟无定处，随意泊江村。",
            "云气分山叠，沙汀蹙浪痕。",
            "宦途危虎尾，闲味美熊蹯。",
            "高咏渊明句，吾将起九原。"
        ],
        "title": "小舟",
        "id": "0a1a58b9-6fbf-4606-998d-f94590911383"
    },
    {
        "author": "陆游",
        "paragraphs": [
            "彻骨贫来累始轻，孤村月上正三更。",
            "汝因油尽眠差早，我亦尊空醉不成。",
            "南陌金羁良自苦，北邙麟冡半无名。",
            "书生事业期千载，得丧从来未易评。"
        ],
        "title": "九月二十三夜小儿方读书而油尽口占此诗示之",
        "id": "19159b72-6806-4219-9ec6-a140ac60caad"
    },
    {
        "author": "陆游",
        "paragraphs": [
            "胡床移就菊花畦，饮具酸寒手自携。",
            "野实似丹仍似漆，村醪如蜜复如韲。",
            "传芳那解烹羊脚，破戒犹惭擘蠏脐。",
            "一醉又驱黄犊出，冬晴正要饱畊犂。"
        ],
        "title": "今年立冬后菊方盛开小饮",
        "id": "1b2f9973-1ac7-4a10-b302-730e9f5e5d1b"
    },
    {
        "author": "陆游",
        "paragraphs": [
            "宿疾去如扫，出门芒屦轻。",
            "菊丛寒蝶閙，枫叶夕阳明。",
            "结阵看鸦集，衘衣喜犬迎。",
            "踟蹰搔白首，诗句入经营。"
        ],
        "title": "行饭暮归",
        "id": "d39c4df1-d0f7-4ff2-9bd8-ac8d4e68d504"
    },
    {
        "author": "陆游",
        "paragraphs": [
            "困睫瞢腾老孝先，粗毡布被早霜天。",
            "珥貂碧落应无分，且向人间作睡仙。"
        ],
        "title": "昼眠",
        "id": "9f847096-f746-4d64-a147-59c556c1d93f"
    },
    {
        "author": "陆游",
        "paragraphs": [
            "梦回闻汝读书声，如听箫韶奏九成。",
            "且要沈酣向文史，未须辛苦慕功名。",
            "人人本性初何欠，字字微言要力行。",
            "老病自怜难预此，夜窗常负短灯檠。"
        ],
        "title": "睡觉闻儿子读书",
        "id": "8f8fbd5a-9960-47e4-a2c3-dc6cbe8d9089"
    },
    {
        "author": "陆游",
        "paragraphs": [
            "提携到处觉身轻，楚泽秦关不计程。",
            "只道维摩无侍者，谁知上座是同行。",
            "青鞵白拂真相称，湘竹谿藤误得名。",
            "珍重从今常倚壁，住庵吾欲过浮生。"
        ],
        "title": "余得木杖于秦望山中今三十年矣陇蜀万里未尝相舍戏赋长句赠之",
        "id": "635c5671-d87b-424f-a952-786c7055dd28"
    },
    {
        "author": "陆游",
        "paragraphs": [
            "药物扶持疾渐平，布裘絮帽出柴荆。",
            "荒堤经雨多牛迹，村舍无人有碓声。",
            "数蝶弄香寒菊晚，万鸦回阵夕枫明。",
            "老翁随意闲成句，不似刘侯要取名。"
        ],
        "title": "步至近村",
        "id": "55d1d7f4-d85e-4efc-aa7f-3da7123cedaf"
    },
    {
        "author": "陆游",
        "paragraphs": [
            "栖冷鸡声咽，窗深烛焰明。",
            "流年容易过，华发等闲生。",
            "浊挹连醅酒，香搓带叶橙。",
            "残骸付蝼蚁，汗简更须名。"
        ],
        "title": "五鼓不得眠起酌一杯复就枕",
        "id": "e4752977-460d-4ed0-bd2f-8f180a28eb9c"
    },
    {
        "author": "陆游",
        "paragraphs": [
            "曩时对酒不敢饮，侧睨旁观皆贝锦。",
            "狂言欲发畏客传，一笑未成忧祸稔。",
            "如今醉倒官道边，插花不怕颠狂甚。",
            "行人唤起更嵬昻，牧竖扶归犹踔踸。",
            "始知人生元自乐，误计作官常懔懔。",
            "秋毫得丧何足论，万古兴亡一酣枕。"
        ],
        "title": "醉倒歌",
        "id": "acb2d813-7616-4a55-92d4-b09d4a68b15c"
    },
    {
        "author": "陆游",
        "paragraphs": [
            "新醅引睡睡味浓，有如猩唇荐駞峰。",
            "屏深氊暖衾裯重，鼻端雷起惊儿童。",
            "床头兰釭缀玉虫，双瓶汤热炉正红。",
            "梦回起坐夜未中，凭几困睫犹瞢瞢。",
            "霜风凋尽玉井桐，月落翠雾栖房栊。",
            "一杯甖粟蛮奴供，庄周蝴蝶两俱空。"
        ],
        "title": "冬夜",
        "id": "71b62414-a6cd-4448-938f-b04c55e2bc2a"
    },
    {
        "author": "陆游",
        "paragraphs": [
            "巧说安能敌拙修，焚香黙坐一窗幽。",
            "煌煌炎火常下照，浩浩黄河方逆流。",
            "气住神仙端可学，心虚造物本同游。",
            "绝知此事不相负，荆棘剪除梨栗秋。"
        ],
        "title": "黙坐",
        "id": "9621b983-ac28-4da5-9683-fe6a78e1be61"
    },
    {
        "author": "陆游",
        "paragraphs": [
            "淅淅风吹叶，凄凄雨作泥。",
            "鹊寒犹遶树，鸡晚自归栖。",
            "老病心知有，荣枯理本齐。",
            "端居嫌太懒，拾瓦傍蔬畦。"
        ],
        "title": "日暮",
        "id": "649d45c2-ff55-42b4-a301-01dca63f7d1b"
    },
    {
        "author": "陆游",
        "paragraphs": [
            "勲业如今莫系怀，开单日日学僧斋。",
            "谗深只有天堪问，忧极浑无地可埋。",
            "看镜已成双白鬓，登山犹费几青鞵。",
            "晚来诗兴谁能那，雀噪空囷叶拥堦。"
        ],
        "title": "遣兴",
        "id": "cbcd7151-1387-4f54-a050-fb1bb588ba13"
    },
    {
        "author": "陆游",
        "paragraphs": [
            "去去泛轻舠，飘然兴自豪。",
            "叶凋山寺出，溪瘦石桥高。",
            "草径牛羊下，烟村鹳鹤号。",
            "还家一杯酒，未畏暮风饕。"
        ],
        "title": "泛舟",
        "id": "33949049-ab13-459f-aedb-6c9ce1ff2f0d"
    },
    {
        "author": "陆游",
        "paragraphs": [
            "公卿有党排宗泽，帷幄无人用岳飞。",
            "遗老不应知此恨，亦逢汉节解沾衣。"
        ],
        "title": "夜读范至能揽辔录言中原父老见使者多挥涕感其事作绝句",
        "id": "b9d1cb0f-2213-4012-a4da-b287f90a26dc"
    },
    {
        "author": "陆游",
        "paragraphs": [
            "护霜天气半晴阴，小岭苍寒藓径深。",
            "翠霭欲成孤凤舞，青松先作老龙吟。",
            "渔歌浦口生高兴，骑吹边头负壮心。",
            "儿报东村早梅发，杖藜与汝共幽寻。"
        ],
        "title": "初冬扫东山之麓置数石于乔松巨竹间以眺西山甚自适也",
        "id": "9c4d2455-fff6-4a01-96e3-6039d5abfa72"
    },
    {
        "author": "陆游",
        "paragraphs": [
            "一住三山三十载，交亲渐觉眼前稀。",
            "长松郁郁偃高盖，新竹森森添旧围。",
            "沙径雨余留鸟迹，柴门日落锁烟扉。",
            "放翁正倚蒲团穏，辽海从渠万事非。"
        ],
        "title": "南堂脊记乃已三十年偶读之怅然有感",
        "id": "a6a25774-712a-41b1-9488-ad45ae662336"
    },
    {
        "author": "陆游",
        "paragraphs": [
            "披鹿裘，枕白石，醉卧松阴当月夕。",
            "寒藤夭矫学草书，天风萧森入诗律。",
            "忽然梦上百尺颠，绿毛邂逅巢云仙。",
            "相携大笑咸阳市，俯仰尘世三千年。"
        ],
        "title": "醉卧松下短歌",
        "id": "51f41072-5981-4a33-b6ad-d5c172e550ae"
    },
    {
        "author": "陆游",
        "paragraphs": [
            "入冬已两旬，泽国霜始霣。",
            "可怜青青草，一夕生意尽。",
            "嗟予蒲柳姿，去日若飞隼。",
            "草衰有复荣，我发宁再鬒。",
            "微官虽置散，束带终自悯。",
            "渐退用妇言，千载付一哂。"
        ],
        "title": "霜草",
        "id": "f65d4155-3bfb-41ae-b180-e933a76215d8"
    },
    {
        "author": "陆游",
        "paragraphs": [
            "百钱买菅席，锦茵亦何加。",
            "疋布缝粗裘，安用狐腋奢。",
            "昨者南山僧，松肪寄一车。",
            "可以照读书，坚坐待朝霞。",
            "顾影为发笑，山童双髻丫。",
            "一掬琴高鱼，聊用荐夜茶。"
        ],
        "title": "冬夜",
        "id": "ca70a10a-85dd-4db1-8b63-4c0ab35772d5"
    },
    {
        "author": "陆游",
        "paragraphs": [
            "村西行药到村东，沙路溪流曲折通。",
            "莫问梅花开早晚，杖藜到处即春风。"
        ],
        "title": "村东",
        "id": "12323f49-c11e-45d9-b063-e9972550cd9d"
    },
    {
        "author": "陆游",
        "paragraphs": [
            "新作小溪园，牵藤迮缚门。",
            "钓船横北渚，樵路接东村。",
            "静坐依林樾，慵眠傍竹根。",
            "还家日已夕，栖雀閙黄昏。"
        ],
        "title": "小园",
        "id": "bec695df-56b4-456b-811c-19d8919fdf0b"
    },
    {
        "author": "陆游",
        "paragraphs": [
            "老翁垂七十，其实似童儿。",
            "山果啼呼觅，乡傩喜笑随。",
            "群嬉累瓦塔，独立照盆池。",
            "更挟残书读，浑如上学时。"
        ],
        "title": "书适二首  其一",
        "id": "3a3966f0-dcbf-4251-a0af-628f1d4ffafa"
    },
    {
        "author": "陆游",
        "paragraphs": [
            "家食身无役，耆年力未衰。",
            "寓欢那待酒，随意或成诗。",
            "穷达元非我，寃亲竟是谁。",
            "惟嗟见事晚，枉却鬓边丝。"
        ],
        "title": "书适二首  其二",
        "id": "caf4ace3-0a22-494f-baf8-fb04eb290278"
    },
    {
        "author": "陆游",
        "paragraphs": [
            "狂夫与世本难谐，醉傲王侯亦壮哉。",
            "奕奕方收巖际电，酣酣已起枕间雷。",
            "回天力在人终叹，入月星来敌自摧。",
            "千载鬼雄皆国士，直令穷死未须哀。"
        ],
        "title": "狂夫",
        "id": "409567c9-7d67-41f2-a140-b2a7f93fd2d8"
    },
    {
        "author": "陆游",
        "paragraphs": [
            "白发今年一倍增，闭门养此老无能。",
            "牛羊被野霜天晚，禾稼连云岁事登。",
            "未午舂炊余脱粟，乍寒包裹有粗缯。",
            "自怜未废诗书业，父子蓬窗共一灯。"
        ],
        "title": "白发",
        "id": "5f943a98-2ba1-4d54-8325-56e282ed4248"
    },
    {
        "author": "陆游",
        "paragraphs": [
            "江渎池头烂醉归，青旗日晚插城扉。",
            "正驰玉勒冲红雨，又挟金丸伺翠衣。",
            "老境渐侵欢意尽，旧游欲说故人稀。",
            "凭高三叹君知否，倦鹢无风亦退飞。"
        ],
        "title": "检旧诗偶见在蜀日江渎池醉归之篇怅然有感",
        "id": "ba5ed41f-a474-4fed-8807-3a2862c982c8"
    },
    {
        "author": "陆游",
        "paragraphs": [
            "风卷江湖雨闇村，四山声作海涛翻。",
            "溪柴火輭蛮氊暖，我与狸奴不出门。"
        ],
        "title": "十一月四日风雨大作二首  其一",
        "id": "1b88fd6b-4fc2-4cde-ba54-faa747efa44b"
    },
    {
        "author": "陆游",
        "paragraphs": [
            "僵卧孤村不自哀，尚思为国戍轮台。",
            "夜阑卧聴风吹雨，铁马冰河入梦来。"
        ],
        "title": "十一月四日风雨大作二首  其二",
        "id": "c1a3f241-6cdd-41f9-a6c2-e4eb4a153c9e"
    },
    {
        "author": "陆游",
        "paragraphs": [
            "人间渔猎各相从，南陌东阡处处逢。",
            "绣羽触机余耿介，锦鳞出网尚噞喁。",
            "傍观扶杖常移日，就买还家足御冬。",
            "更待风霜都过尽，却从春野看春农。"
        ],
        "title": "冬日观渔猎者",
        "id": "2f1a4e1d-486c-4325-ab06-1189e022179d"
    },
    {
        "author": "陆游",
        "paragraphs": [
            "山川炳焕似辟国，风雨退收如解严。",
            "老子真成无一事，抱孙负日坐茆簷。"
        ],
        "title": "雨晴",
        "id": "979cf4c8-6a04-47a6-9c4d-32789d37a8d5"
    },
    {
        "author": "陆游",
        "paragraphs": [
            "少年射虎南山下，恶马强弓看似无。",
            "老病即今那可说，出门十步要人扶。"
        ],
        "title": "病起",
        "id": "2980f841-4b5a-4be6-9d4f-ec612a0f17f8"
    },
    {
        "author": "陆游",
        "paragraphs": [
            "明窗松日供琴荐，小鼎山泉煮药苗。",
            "乞得奉祠还自愧，犹将名姓到中朝。"
        ],
        "title": "奉祠",
        "id": "6622eed4-4420-4769-9cd1-ee8bfd3a0d8a"
    },
    {
        "author": "陆游",
        "paragraphs": [
            "海如黛色深，浪作雪点溅。",
            "数峰黄金山，巉绝出水面。",
            "此非想与因，了了目中见。",
            "何时真往游，浮世付掣电。"
        ],
        "title": "假寐见海山异甚作小诗记之",
        "id": "52ba874f-9203-4eca-ac62-594937c36f04"
    },
    {
        "author": "陆游",
        "paragraphs": [
            "自扫松阴寄醉眠，龙吟虎啸满霜天。",
            "却思初到人间世，似是唐尧丙子年。"
        ],
        "title": "松下纵笔四首  其一",
        "id": "0120239c-a62d-4392-9d6a-aee0055bb213"
    },
    {
        "author": "陆游",
        "paragraphs": [
            "老不能闲莫笑予，五千言岂世间书。",
            "青松折取当麈尾，为子试谈天地初。"
        ],
        "title": "松下纵笔四首  其二",
        "id": "cf8ef050-4434-4805-9d81-2d4ec7c2cee9"
    },
    {
        "author": "陆游",
        "paragraphs": [
            "种玉餐芝术不传，金丹下手更茫然。",
            "陶公妙诀吾曾受，但听松风自得仙。"
        ],
        "title": "松下纵笔四首  其三",
        "id": "c5e3bb63-c0ad-451d-a106-0796c5d647ff"
    },
    {
        "author": "陆游",
        "paragraphs": [
            "髯龙夭矫欲飞去，百尺苍藤罗络之。",
            "应笑此翁才不进，故将老气起吾诗。"
        ],
        "title": "松下纵笔四首  其四",
        "id": "e98f94df-2068-426c-ab38-e5f790d652c8"
    },
    {
        "author": "陆游",
        "paragraphs": [
            "黄纸如鸦字，今朝下九天。",
            "身居镜湖曲，衔带武夷仙。",
            "日绝丝毫事，年请百万钱。",
            "恭惟优老政，千古照青编。"
        ],
        "title": "拜勅口号二首  其一",
        "id": "35ec4b3e-1b47-46c9-bb81-10e0c802bdb6"
    },
    {
        "author": "陆游",
        "paragraphs": [
            "扶病中庭拜，君恩抵海深。",
            "顿增新禄格，暂拂旧朝簪。",
            "心欲先营酒，儿言且赎琴。",
            "人生奉祠贵，喜色动山林。"
        ],
        "title": "拜勅口号二首  其二",
        "id": "46c35846-bfe9-46bf-8e77-7830ed3335b8"
    },
    {
        "author": "陆游",
        "paragraphs": [
            "土铛茶七椀，瓦甑稷三升。",
            "兀兀能言石，腾腾有发僧。",
            "净巾裁白㲲，拄杖采红藤。",
            "尚喜冬来健，逢山得遍登。"
        ],
        "title": "闲居",
        "id": "0f1c111e-8a04-40c7-a872-67f189dfc5de"
    },
    {
        "author": "陆游",
        "paragraphs": [
            "绿章封事彻虚皇，黄纸除书降野堂。",
            "海上春常探先到，壶中日已不胜长。",
            "冰衘再署仙班贵，鹤料重支玉粒香。",
            "便挂朝冠亦良易，金铜茶笼本相忘。"
        ],
        "title": "十一月十八日蒙恩再领冲佑邻里来贺谢以长句",
        "id": "0fd304b5-80a3-4c53-a86f-feb90f125576"
    },
    {
        "author": "陆游",
        "paragraphs": [
            "此生生计愈萧然，架竹苫茆只数椽。",
            "万卷古今消永日，一窗昏晓送流年。",
            "太平民乐无愁叹，衰老形枯少睡眠。",
            "唤得南村跛童子，煎茶扫地亦随缘。"
        ],
        "title": "题老学庵壁",
        "id": "11924484-ebf0-45af-8af9-dec424aa9576"
    },
    {
        "author": "陆游",
        "paragraphs": [
            "不用清歌素与蛮，闲愁已自解连环。",
            "闰年春近梅差早，泽国风和雪尚悭。",
            "诗思长桥蹇驴上，棋声流水古松间。",
            "牋天有事君知否，正乞柴荆到死闲。"
        ],
        "title": "冬晴日得闲游偶作",
        "id": "1c67306c-1c2c-4269-a7a1-6d5fe5e92794"
    },
    {
        "author": "陆游",
        "paragraphs": [
            "燕居侍立出扶行，见汝成童我眼明。",
            "但使乡闾称善士，布衣未必愧公卿。"
        ],
        "title": "示元礼",
        "id": "c4b85f51-97b5-45bb-be39-41c7db4558c3"
    },
    {
        "author": "陆游",
        "paragraphs": [
            "扫叶拥堦寒犬行，编茆护栅老鸡鸣。",
            "风霜渐逼岁时晚，形影相依灯火明。",
            "史策千年愧豪杰，关河万里怆功名。",
            "固应死抱无穷恨，老病何由更请缨。"
        ],
        "title": "书巢冬夜待旦",
        "id": "69c7df6f-27e6-400b-9130-87d802568ba8"
    },
    {
        "author": "陆游",
        "paragraphs": [
            "身是咸阳旧酒徒，龙钟犹复泥村酤。",
            "百年略似梦长短，一醉且随家有无。",
            "登览未应惭脚力，功名正尔叹头颅。",
            "夕阳又凭阑干立，谁画三山岸帻图。"
        ],
        "title": "醉后庄门望西南诸山",
        "id": "56aded15-35f6-45ff-badd-eec152b2c0d8"
    },
    {
        "author": "陆游",
        "paragraphs": [
            "平生著书汗马牛，一事不施今白头。",
            "河洛未清非我责，山林高卧复何求。",
            "愚公可笑金堆屋，老子唯须糟筑邱。",
            "华表无人识归鹤，烟波底处有驯鸥。"
        ],
        "title": "著书",
        "id": "a47f939f-8e8d-43b5-871d-cdd7f39d06af"
    },
    {
        "author": "陆游",
        "paragraphs": [
            "我游东村冲暮烟，断桥流水鸣溅溅。",
            "欲寻梅花作一笑，数枝忽到拄杖边。",
            "高标元合著山泽，绝艳岂复施丹铅。",
            "定知曾授餐玉法，不尔恐是凌波仙。",
            "锦江赋诗忽万里，蓬山把酒今三年。",
            "相逢风味宛如昨，人生何者非前缘。",
            "颇思取醉极清赏，杖头幸有百许钱。",
            "但判插破乌纱帽，莫记吹落黄金船。"
        ],
        "title": "探梅",
        "id": "91d3ed05-ee77-4eed-9c07-5424a0df0802"
    },
    {
        "author": "陆游",
        "paragraphs": [
            "骄风起海澨，浩荡东北来。",
            "铁骑掠阵过，秋涛触山回。",
            "老夫北窗下，坐守寒炉灰。",
            "处世困忧患，万事学低摧。",
            "便欲灭灯睡，门闭不敢开。",
            "并海固多风，汝孱良可哀。",
            "念昔少年日，从戎何壮哉。",
            "独骑洮河马，涉渭夜衘枚。"
        ],
        "title": "岁暮风雨二首  其一",
        "id": "10cabcda-e4b9-4b54-ba6f-55c7eca6cfb8"
    },
    {
        "author": "陆游",
        "paragraphs": [
            "一冬少雨雪，人意常昏昏。",
            "夜半有奇事，雨声卷江村。",
            "陆子真老农，破屋依颓垣。",
            "扶持衰病身，收召谴逐魂。",
            "手烹墙阴荠，美若乳下豚。",
            "听雨取一醉，不厌村酒浑。",
            "眼眚灯生晕，衣弊蝨可扪。",
            "父子幸相守，万事何足论。"
        ],
        "title": "岁暮风雨二首  其二",
        "id": "62adc603-bfd5-4e34-904c-1b74dfa0488e"
    },
    {
        "author": "陆游",
        "paragraphs": [
            "万卷纵横眼欲枯，老犹闭户诵唐虞。",
            "故人谁复访生死，邻父幸能通有无。",
            "云子翻匙新稻饭，天吴坼绣旧衣襦。",
            "时平得掩松根骨，也胜王孙泣路隅。"
        ],
        "title": "自夏秋匮甚慨然有感",
        "id": "95985342-1c0c-4d02-8a38-b64b427afacd"
    },
    {
        "author": "陆游",
        "paragraphs": [
            "反虏鲸鲵世共仇，汉公勲业过伊周。",
            "市门洒泪尘埃里，谁与朝廷植委裘。"
        ],
        "title": "题四仙像四首  其一",
        "id": "51de0800-d2db-4019-816d-b5bb854a61cb"
    },
    {
        "author": "陆游",
        "paragraphs": [
            "世上年光东逝波，咸阳铜狄几摩挲。",
            "神仙不死成何事，只向秋风感慨多。"
        ],
        "title": "题四仙像四首  其二",
        "id": "c309b18a-7633-4f92-adb4-d734aef37129"
    },
    {
        "author": "陆游",
        "paragraphs": [
            "曾看四岳荐虞鳏，阅岁三千一瞬间。",
            "归卧青山孤绝处，白驴常伴白云闲。"
        ],
        "title": "题四仙像四首  其三",
        "id": "ffae033a-668e-4abf-8281-5be8e94ab513"
    },
    {
        "author": "陆游",
        "paragraphs": [
            "莲花峰下张超谷，此老何曾有死生。",
            "闻道清风明月夜，至今鼻息乱松声。"
        ],
        "title": "题四仙像四首  其四",
        "id": "1c7ef830-314e-4ecb-9e34-5ddb1af08d3f"
    },
    {
        "author": "陆游",
        "paragraphs": [
            "穷途敢恃舌犹存，小筑城西十里村。",
            "未挂衣冠惭士节，免输薪粲荷君恩。",
            "文章跌宕忘绳墨，学问荒唐失本原。",
            "仕宦一生成底事，子孙世世记吾言。"
        ],
        "title": "自责",
        "id": "1e3478d5-4140-4ee2-a7a2-1cb13a8a5d05"
    },
    {
        "author": "陆游",
        "paragraphs": [
            "四十头颅已可知，残年至此复何为。",
            "著书不直一杯水，看镜空添千缕丝。",
            "达宦独骄儒作戏，后生速化吏为师。",
            "有冠当挂无余说，但恨衰翁见事迟。"
        ],
        "title": "自解",
        "id": "5ff46590-6d25-449c-9a26-78675c66ddbd"
    },
    {
        "author": "陆游",
        "paragraphs": [
            "老病攻百骸，徽纆困束缚。",
            "颓然一孰睡，如获万金药。",
            "窗明竹影乱，林暖鸟声乐。",
            "灰深香欲上，火活汤正作。",
            "亳瓯羞茗荈，铜洗供盥濯。",
            "整巾出庭户，曳杖历巖壑。",
            "遥岑见木杪，细水齧篱脚。",
            "踟躇遂忘归，清啸送日落。"
        ],
        "title": "午睡起消摇园中因登山麓薄暮乃归",
        "id": "63eff181-2957-4179-95bc-835014636c67"
    },
    {
        "author": "陆游",
        "paragraphs": [
            "野行遇群儿，呼笑运甓忙。",
            "共为小浮图，嶙峋当道旁。",
            "蚬壳以注灯，椀足以焚香。",
            "须臾一哄散，无益亦何伤。",
            "古来富贵人，峨冠登庙堂。",
            "谋谟一悖谬，县宇失太康。",
            "坐令安业民，血喋而尸僵。",
            "传呼一朝宠，遗患日月长。",
            "均为儿戏尔，祸机孰深藏。",
            "我作群儿诗，特用砭世盲。"
        ],
        "title": "群儿",
        "id": "fde6b9f5-afb6-4cf9-b76d-7b417cace510"
    },
    {
        "author": "陆游",
        "paragraphs": [
            "老境侵凌病满躯，火攻下策得枝梧。",
            "沽来村酒初判醉，叱去山童不遣扶。",
            "霜重木凋鸦可数，溪清鱼见鹳相呼。",
            "兴阑却掩斋扉卧，闲看青灯照药炉。"
        ],
        "title": "久疾灼艾小愈晚出门外",
        "id": "9fefe912-a52c-4756-8ccb-d3cef0ab1670"
    },
    {
        "author": "陆游",
        "paragraphs": [
            "忧患熏心少睡眠，鸡号窗白一欣然。",
            "道旁岁晚貂裘弊，灯下书成铁砚穿。",
            "杜老惯听儿索饭，郑公何啻客无毡。",
            "春风不解嫌贫病，尚拟花前醉放颠。"
        ],
        "title": "夙兴弄笔偶书",
        "id": "f2e60955-6189-4d50-91fb-0d9fa82ca7f8"
    },
    {
        "author": "陆游",
        "paragraphs": [
            "山合水将穷，真宜著放翁。",
            "醉嫌天地迮，老觉岁时公。",
            "偃蹇松逃世，翩仙鹤驾风。",
            "旧交零落尽，一笑与谁同。"
        ],
        "title": "纵笔",
        "id": "a73d115e-3061-486d-8dd7-6b84da716137"
    },
    {
        "author": "陆游",
        "paragraphs": [
            "故园三径可婆娑，遇兴遵涂负杖歌。",
            "霜重天寒山色淡，草枯野旷猎徒多。",
            "解刀尚可谋黄犊，挥帖无由致白鹅。",
            "自计长闲何所恨，一生心事在烟波。"
        ],
        "title": "冬晴闲步东村由故塘还舍作二首  其一",
        "id": "8b7de1cc-e1d8-463d-a6b8-4861300b53da"
    },
    {
        "author": "陆游",
        "paragraphs": [
            "红藤拄杖独相羊，路遶东村小岭傍。",
            "水落枯萍黏蟹椵，云间寒日上鱼梁。",
            "洛阳二顷言良是，光范三书计本狂。",
            "历尽危机识天意，要令闲健返耕桑。"
        ],
        "title": "冬晴闲步东村由故塘还舍作二首  其二",
        "id": "04b60f8b-b27c-4375-98db-d9d0d0fd20aa"
    },
    {
        "author": "陆游",
        "paragraphs": [
            "腊月风和意已春，时因散策过吾邻。",
            "草烟漠漠柴门里，牛迹重重野水滨。",
            "多病所须唯药物，差科未动是闲人。",
            "今朝佛粥更相餽，更觉江村节物新。"
        ],
        "title": "十二月八日步至西村",
        "id": "a98971b2-eb13-4fe8-9d66-264937459e0e"
    },
    {
        "author": "陆游",
        "paragraphs": [
            "梦回一灯翳复明，卧闻湖上渔歌声。",
            "呜呜乍低忽更起，嫋嫋欲断还微萦。",
            "初随缺月堕烟浦，已和残角吹江城。",
            "悲伤似击渐离筑，忠愤如抚桓伊筝。",
            "放臣万里忧国泪，戍客白首怀乡情。",
            "峡猿失侣方独宿，沙雁垂翅犹遐征。",
            "巴巫竹枝短亭晚，潇湘欸乃孤舟横。",
            "世间此恨故相似，使我百感何由平。"
        ],
        "title": "夜闻湖中渔歌",
        "id": "58e1c72f-585b-4883-ae68-3591e9f6c667"
    },
    {
        "author": "陆游",
        "paragraphs": [
            "白发苍颜七十翁，朽株枯木略相同。",
            "如山储药难医拙，齐斗堆金不换穷。",
            "昨梦已抛空劫外，残年全付醉眠中。",
            "故人苦未知心事，一纸空烦寄断鸿。"
        ],
        "title": "忽得京书有感",
        "id": "527f6b21-4f45-4c70-942f-cb1803a6f412"
    },
    {
        "author": "陆游",
        "paragraphs": [
            "数椽茆屋镜湖旁，乔木苍烟一径长。",
            "酒贱过门多醉叟，天寒栖亩有余粮。",
            "歌呼草市知人乐，箫鼓丛祠喜岁穰。",
            "只道老来诗思尽，未妨击壤颂时康。"
        ],
        "title": "晚步门外书触目",
        "id": "8b9f34ca-044c-4268-a243-24751279b692"
    },
    {
        "author": "陆游",
        "paragraphs": [
            "耐辱推颓百不能，居然老病住庵僧。",
            "流年速似一弹指，更事多于三折肱。",
            "庭树影中闻夜汲，邻机声里对寒灯。",
            "沈诗任笔俱忘尽，酒户新来却少增。"
        ],
        "title": "亲旧书来多问近况以诗荅之",
        "id": "c3e787b5-b16a-4141-a61a-48d5c14d6ac4"
    },
    {
        "author": "陆游",
        "paragraphs": [
            "老觉人间万事非，幽栖幸已脱尘鞿。",
            "残年得饱不啻足，旧友半空谁与归。",
            "开眼不妨成一梦，翦翎何至羨群飞。",
            "龙图老子今安在，把卷灯前泪满衣。"
        ],
        "title": "开书箧见韩无咎书有感",
        "id": "08330185-a1b4-4b88-be1b-71f005a9768c"
    },
    {
        "author": "陆游",
        "paragraphs": [
            "朔风吹雪飞万里，三更蔌蔌鸣窗纸。",
            "初疑天女下散花，复恐麻姑行掷米。",
            "异哉冻砚已生冰，信矣重衾如泼水。",
            "山中卧涧松竹折，庭前蔽地乌鸢死。",
            "昨日之燠殊昏昏，桃李欲坼春满园。",
            "阴阳错谬世或有，物穷则变古所言。",
            "虽云明年幸一麦，冻馁沟壑知谁存。",
            "呜呼今夕之雪未足论，所忧明日𡾰嵼高塞门。"
        ],
        "title": "夜大雪歌",
        "id": "312ade6f-b065-47f4-a06b-483ac4ad470c"
    },
    {
        "author": "陆游",
        "paragraphs": [
            "成州太守比何如，梦里依然把臂初。",
            "复起卿当用卿法，长闲吾实爱吾庐。",
            "五湖风雨孤舟夜，万里关山一纸书。",
            "正使两翁长隔濶，子孙他日莫相疏。"
        ],
        "title": "寄宇文成州",
        "id": "027f8a3f-d798-496e-81a7-596ca6cc13a8"
    },
    {
        "author": "陆游",
        "paragraphs": [
            "我钻故纸似痴蝇，汝复孳孳不少惩。",
            "父子更兼师友分，夜深常共短檠灯。"
        ],
        "title": "示子聿",
        "id": "2719b56d-fc3d-4618-9eaa-6cb7a93b20a2"
    },
    {
        "author": "陆游",
        "paragraphs": [
            "平郊漫漫觉天低，况复寒云结惨悽。",
            "老子方惊飞蛱蝶，群儿已说聚狻猊。",
            "中宵鸢堕频摧木，彻旦鸡瘖重压栖。",
            "只待新晴梅坞去，青鞵未怯踏春泥。"
        ],
        "title": "雪",
        "id": "6ce987e6-959a-4c84-a7e7-68b54766997d"
    },
    {
        "author": "陆游",
        "paragraphs": [
            "耿耿残灯夜未央，负墙闲对篆盘香。",
            "风号东北河冰合，月落西南竹影长。",
            "孤鹊欲栖频绕树，寒龟无息穏搘床。",
            "颓然坐睡那知晓，推户朝曦已满廊。"
        ],
        "title": "夜坐",
        "id": "21ed3638-f35a-4997-8ae3-f711ad4e81b8"
    },
    {
        "author": "陆游",
        "paragraphs": [
            "午夜听春雨，发生端及期。",
            "世忧殊未艾，天意固难知。",
            "士节承平日，人材南渡时。",
            "后生闻见狭，抚枕叹吾衰。"
        ],
        "title": "春雨",
        "id": "fc0f4bc8-e1c1-440b-9eb4-fd7f32b4b248"
    },
    {
        "author": "陆游",
        "paragraphs": [
            "高谈雄辩凭陵酒，豪竹哀丝蹴蹋春。",
            "占断名园排日醉，不教虚作太平人。"
        ],
        "title": "梦与数客剧饮或请赋诗予已大醉纵笔书一绝觉而录之",
        "id": "a10b9a5e-f9c3-4fa4-bbfb-9b0fd19759ee"
    },
    {
        "author": "陆游",
        "paragraphs": [
            "世事说来犹可厌，宦情梦里亦应无。",
            "山林已结三生愿，朝市谁非九折途。",
            "醉舞杯盘无藉在，狂吟风月不枝梧。",
            "何人今擅丹青艺，为画苏门长啸图。"
        ],
        "title": "世事",
        "id": "8b320232-b919-4189-98b9-43d6816f9738"
    },
    {
        "author": "陆游",
        "paragraphs": [
            "两楹梦后少真儒，毁誉徒劳岂识渠。",
            "孟子无功如管仲，扬雄有赋似相如。",
            "敬王事业知谁继，准易工夫故不疏。",
            "孤学背时空绝叹，白头穷巷抱遗书。"
        ],
        "title": "二子",
        "id": "0600513e-9927-440c-8c3c-84fb28af7892"
    },
    {
        "author": "陆游",
        "paragraphs": [
            "从事今朝真到齐，春和盎盎却秋凄。",
            "色如夷甫玉麈尾，价敌茂陵金褭蹏。",
            "瑞露颇疑名太过，槖泉犹恨韵差低。",
            "山园雪后梅花动，一榼常须手自携。"
        ],
        "title": "谢郭希吕送石洞酒",
        "id": "2d5b3683-de62-4292-8744-e85489868fcc"
    },
    {
        "author": "陆游",
        "paragraphs": [
            "六十四民安在哉，千八百国俱烟埃。",
            "世人一沤寄巨海，对酒不醉吁可哀。",
            "平生清狂今白首，芒屦布裘称野叟。",
            "晨兴窗几网蛛丝，石洞书来饷名酒。",
            "看月直到月无时，寻花直到花片飞。",
            "醉中往往花压帽，邻里聚看湖边归。",
            "先生两耳不须洗，利名不到先生耳。",
            "狂歌起舞君勿嘲，青山白云终醉死。"
        ],
        "title": "饮酒",
        "id": "855b3090-6c5a-4fc5-a3a9-cdc2cafa1736"
    },
    {
        "author": "陆游",
        "paragraphs": [
            "金鞭朱弹忆春游，万里桥东罨画楼。",
            "梦倩晓风吹不去，书凭春雁寄无由。",
            "镜中颜鬓今如此，幙下朋俦好在不。",
            "箧有吴牋三万个，拟将细字写新愁。"
        ],
        "title": "无题",
        "id": "2a2b8e9c-2954-4c6a-8cc1-0857e65f3ff2"
    },
    {
        "author": "陆游",
        "paragraphs": [
            "冬温思雨雪，稍久已复厌。",
            "祁寒人怨咨，千载语犹验。",
            "人心自无常，天命本不僭。",
            "积阴势已极，浮云会当敛。",
            "山花红酣酣，溪水绿灩灩。",
            "短篷倘可具，与子东入剡。"
        ],
        "title": "雨雪兼旬有赋",
        "id": "b6fd028b-7666-4d39-b83e-74999cb8b39d"
    },
    {
        "author": "陆游",
        "paragraphs": [
            "违物离人不计年，万金难买北窗眠。",
            "高怀元在羲皇上，大事已明空劫前。",
            "樵路细盘云外岭，钓筒倒插水中天。",
            "此时消息君知否，千载巢由未足贤。"
        ],
        "title": "北窗睡起",
        "id": "efd2a21e-56a5-417f-a8be-c2e8ddd162bc"
    },
    {
        "author": "陆游",
        "paragraphs": [
            "绍煕又见四番春，春日春盘节物新。",
            "独酌三杯愁对影，例添一岁老催人。",
            "菊芽冒土如争出，柳色摇村已渐匀。",
            "身是兰亭山下客，未容逸少擅清真。"
        ],
        "title": "立春",
        "id": "31e2a6c9-d839-44ee-a295-1c82936b9de5"
    },
    {
        "author": "陆游",
        "paragraphs": [
            "残漏冬冬急，明星磊磊高。",
            "一从安枕卧，无复揽衣劳。",
            "熨斗生晨火，熏笼覆緼袍。",
            "一杯山药酒，红日满亭皋。"
        ],
        "title": "晓枕",
        "id": "d0592813-3ea2-4110-a04f-d325672739f2"
    },
    {
        "author": "陆游",
        "paragraphs": [
            "雪虐风饕愈凛然，花中气节最高坚。",
            "过时自合飘零去，耻向东君更乞怜。"
        ],
        "title": "落梅二首  其一",
        "id": "480f7a83-d29f-458d-be0d-ba65a50bebd1"
    },
    {
        "author": "陆游",
        "paragraphs": [
            "醉折残梅一两枝，不妨桃李自逢时。",
            "向来冰雪严凝地，力斡春回竟是谁。"
        ],
        "title": "落梅二首  其二",
        "id": "c76225b1-ffab-4293-86f8-5c138482111f"
    },
    {
        "author": "陆游",
        "paragraphs": [
            "水复山重客到稀，文房四士独相依。",
            "黄金那得与齐价，白首自应同告归。",
            "韫玉面凹观墨聚，浣花理腻觉豪飞。",
            "兴阑却欲烧香睡，闲听松声昼掩扉。"
        ],
        "title": "闲居无客所与度日笔砚纸墨而已戏作长句",
        "id": "7311ea07-0805-468b-a3a1-427a62453fcd"
    },
    {
        "author": "陆游",
        "paragraphs": [
            "前村后村燎火明，东家西家爆竹声。",
            "老逢新正幸强健，却视徂岁何峥嵘。",
            "儿时祝身愿事主，谈笑可使中原清。",
            "岂知一出践忧患，敛缩岂复希功名。",
            "雪霜满鬓觉死近，节物到眼空叹惊。",
            "蚕官社公正暖热，春盘傩鼓争施行。",
            "蓬门车马所不至，山僧野叟相逢迎。",
            "呜呼吾曹见事晚，古俗实在蚩蚩氓。",
            "茆簷一笑语儿子，明当满奉屠苏觥。"
        ],
        "title": "壬子除夕",
        "id": "0f125cbc-acd3-43a7-bb5f-a9906f58311b"
    },
    {
        "author": "陆游",
        "paragraphs": [
            "朱颜不老画中人，绿酒追欢梦里身。",
            "堪笑三山衰病叟，闭门寂寂过新春。"
        ],
        "title": "癸丑正月二日二首  其一",
        "id": "88249a7f-298e-4222-949c-b2c71f082bcd"
    },
    {
        "author": "陆游",
        "paragraphs": [
            "菊丛抽绿满枯荄，绕舍梅花已遍开。",
            "须信今春春事早，江乡开岁有奔雷。"
        ],
        "title": "癸丑正月二日二首  其二",
        "id": "7566c775-9d85-4055-89fb-745584dc1eaf"
    },
    {
        "author": "陆游",
        "paragraphs": [
            "君渴未尝饮鸩羽，君饥未尝食乌喙。",
            "惟其知之审，取舍不待议。",
            "有眼看青天，对客实少味。",
            "有口啖松柏，火食太多事。",
            "作官蓄妻孥，陷穽安所避。",
            "刀锯与鼎镬，孰匪君自致。",
            "欲求人迹不到处，忘形麋鹿与俱逝。",
            "杳杳白云青嶂间，千岁巢居常避世。"
        ],
        "title": "避世行",
        "id": "bb085d25-105c-4948-b49e-e3ed7a585f5e"
    },
    {
        "author": "陆游",
        "paragraphs": [
            "华胥氏之国，可以卜吾居。",
            "无怀氏之民，可以为吾友。",
            "眼如巖电不看人，腹似鸱夷惟贮酒。",
            "周公礼乐寂不传，司马兵法亡亦久。",
            "赖有神农之学存至今，扶犂近可师野叟。",
            "粗缯大布以御冬，黄粱黑黍身自舂。",
            "园畦剪韭胜肉美，社瓮拨醅如粥醲。",
            "安得天下常年丰，老死不见传边烽。",
            "利名画断莫挂口，子孙世作稽山农。"
        ],
        "title": "稽山农",
        "id": "190e80e6-0d37-47f5-afbb-a2dd37fe20f4"
    },
    {
        "author": "陆游",
        "paragraphs": [
            "南村牧牛儿，赤脚踏牛立。",
            "衣穿江风冷，笠败山雨急。",
            "长陂望若远，隘巷忽相及。",
            "儿归牛入栏，烟火茆簷湿。"
        ],
        "title": "牧牛儿",
        "id": "0cd38bca-68e9-4ee0-93c0-d3e3a2786a85"
    },
    {
        "author": "陆游",
        "paragraphs": [
            "暮年缘一懒，百事俱弃置。",
            "今遂懒到书，把卷辄坐睡。",
            "其余懒则已，感此独歔欷。",
            "念昔少壮时，日夜痛磨砺。",
            "誓言死为期，身在敢暴弃。",
            "寜知未死前，殆欲负此志。",
            "颜回称好学，扬雄乃识字。",
            "勉哉慕前修，自画圣所讳。"
        ],
        "title": "读书未终卷而睡有感",
        "id": "dd0ca98b-e7f2-4882-9023-a098c5846675"
    },
    {
        "author": "陆游",
        "paragraphs": [
            "柳弄春柔拂小潭，山横霁色卷浮岚。",
            "飞扬旛脚掷东北，零落梅花余二三。",
            "村店疏灯新卖酒，神祠叠鼓正祈蚕。",
            "幽人睡起东园去，芹茁萱芽又满篮。"
        ],
        "title": "早春新晴",
        "id": "62dbecab-ce19-4064-937a-f1ae11757bfc"
    },
    {
        "author": "陆游",
        "paragraphs": [
            "屏掩轻寒酒半消，断香残梦两无憀。",
            "开年春意遽如许，破晓一声婆饼焦。"
        ],
        "title": "枕上闻禽声",
        "id": "a9d098f1-5a75-4135-9d36-2fa25e8023d8"
    },
    {
        "author": "陆游",
        "paragraphs": [
            "忆从南郑入成都，气俗豪华海内无。",
            "故苑燕开车载酒，名姬舞罢斗量珠。",
            "浣花江路青螭舫，槎柳毬场白雪驹。",
            "回首壮游真昨梦，一竿风月老南湖。"
        ],
        "title": "感旧",
        "id": "f9f852d4-2c03-45fc-b6a0-c06d0a05943b"
    },
    {
        "author": "陆游",
        "paragraphs": [
            "泽国寒多雨，畸人夜少眠。",
            "不缘酲作病，只合醉终年。",
            "庭草已争茁，园梅空自怜。",
            "重云不难抉，无剑倚青天。"
        ],
        "title": "夜雨三首  其一",
        "id": "f266cf4a-5d9d-4209-bbc8-d7104de55159"
    },
    {
        "author": "陆游",
        "paragraphs": [
            "寒雨连三夕，幽居只数椽。",
            "家贫轻过节，身老怯增年。",
            "日月悲歌里，关山泪眼边。",
            "梅花自开落，叹息为谁妍。"
        ],
        "title": "夜雨三首  其二",
        "id": "d9efe519-447e-49fb-ae9e-ad7caa7bb67f"
    },
    {
        "author": "陆游",
        "paragraphs": [
            "人日春犹浅，鸡晨夜向阑。",
            "残缸灯晕小，单枕雨声寒。",
            "难补皇天漏，空思后土干。",
            "山家尊酒薄，怀抱若为寛。"
        ],
        "title": "夜雨三首  其三",
        "id": "9d434843-c57a-4065-accd-745718bdd55f"
    },
    {
        "author": "陆游",
        "paragraphs": [
            "入市路三义，缘山港半斜。",
            "疏帘带残雪，幽窦泻湍沙。",
            "好鸟晴相语，芳兰暖欲芽。",
            "病余无脚力，随处憩人家。"
        ],
        "title": "初晴野步",
        "id": "135a8544-8862-42fc-9ae5-1a161c815e1e"
    },
    {
        "author": "陆游",
        "paragraphs": [
            "湖上孤村冷欲冰，更堪衰与病相乘。",
            "梦回点滴帘间雨，心折青荧帐外灯。",
            "虽有数椽常似客，仅存一肉未成僧。",
            "披衣偶取南华读，打破愁城喜不胜。"
        ],
        "title": "明日复雨排闷二首  其一",
        "id": "0a7620e2-ce6a-472e-83f5-0d69ecfb3de7"
    },
    {
        "author": "陆游",
        "paragraphs": [
            "此老在家如出家，蒲团趺坐读南华。",
            "湿云不散雁呼伴，幽室无声灯坠花。",
            "心法先当破巢窟，世缘最忌养萌芽。",
            "行年七十方知悔，万事无涯生有涯。"
        ],
        "title": "明日复雨排闷二首  其二",
        "id": "498b3d2b-a986-4b2b-ba05-2352360926ac"
    },
    {
        "author": "陆游",
        "paragraphs": [
            "小室仅容膝，焚香观昨非。",
            "出门寜有碍，知我正须希。",
            "霜橘争棋乐，仙壶卖药归。",
            "平生钓竿手，不解叩黄扉。"
        ],
        "title": "小室",
        "id": "60412e65-cf26-4b68-964f-52b21e2db08b"
    },
    {
        "author": "陆游",
        "paragraphs": [
            "浮世如流水，滔滔日夜东。",
            "百年均梦寐，万古一虚空。",
            "青鸟来云外，铜驼卧棘中。",
            "相逢惟痛饮，令我忆无功。"
        ],
        "title": "浮世",
        "id": "732c48f9-4f14-4b6d-b9eb-a5170ad58079"
    },
    {
        "author": "陆游",
        "paragraphs": [
            "苎萝山下越谿女，戏作长安时世粧。",
            "白白朱朱虽小异，断知不是百花香。"
        ],
        "title": "红梅二首  其一",
        "id": "ad4331c3-7f67-4ec7-9a78-7d5c22869d8c"
    },
    {
        "author": "陆游",
        "paragraphs": [
            "雪里溪头已占春，小园又试晚粧新。",
            "放翁老去风情在，恼得梅花醉似人。"
        ],
        "title": "红梅二首  其二",
        "id": "2c3b5d4d-a97b-410c-9263-508541f5e8bc"
    },
    {
        "author": "陆游",
        "paragraphs": [
            "今朝雨初晴，湖上好天色。",
            "落梅纷可藉，桑柳亦已拆。",
            "老夫病良已，并水散轻策。",
            "冉冉春物新，忽忽衰发白。",
            "四方岂不乐，懒惰畏远客。",
            "惟当勤买酒，东城复南陌。"
        ],
        "title": "湖上",
        "id": "336a80ca-6404-4b38-afea-8e6d71616bb0"
    },
    {
        "author": "陆游",
        "paragraphs": [
            "书剑当年隘九州，白头归卧一窗幽。",
            "染成草色春犹浅，老尽梅花雨未休。",
            "得句已无前辈赏，开编时与古人游。",
            "山房小瓮今朝熟，不恨尊前自献酬。"
        ],
        "title": "晴甫一日复大风雨连日不止遣怀",
        "id": "0c70feca-2bf7-44e7-a0bf-8a32ccf19704"
    },
    {
        "author": "陆游",
        "paragraphs": [
            "雨雪连三日，孤城冷欲冰。",
            "泥深唯响屐，风恶更吹灯。",
            "空恼追欢客，何关在定僧。",
            "一杯尝豉候，寒影对崚嶒。"
        ],
        "title": "癸丑上元三夕皆大雨雪",
        "id": "a5dceaa6-ef3c-4941-995d-898ef9f6d2e0"
    },
    {
        "author": "陆游",
        "paragraphs": [
            "人生各自有穷通，世事宁论拙与工。",
            "裹马革心空许国，不龟手药却成功。",
            "早朝玉勒千门雪，夜坐蓬窗万壑风。",
            "借得奇书且勤读，小儿能续地炉红。"
        ],
        "title": "寓叹",
        "id": "e40089fb-a878-4464-ba3e-045f89ec6a13"
    },
    {
        "author": "陆游",
        "paragraphs": [
            "雨后梅花无复在，老来酒盏顿成疏。",
            "身如海燕不逢社，家似瓜牛仅有庐。",
            "短发垂肩懒中散，深居谢客病相如。",
            "从今何以消长日，剩种芭蕉学草书。"
        ],
        "title": "幽兴",
        "id": "16e9c7cc-3829-437c-9952-b38bc0945a23"
    },
    {
        "author": "陆游",
        "paragraphs": [
            "疏影横斜事已非，小园日暮锁芳菲。",
            "素绡应怯东风思，故著重重浅色衣。"
        ],
        "title": "缃梅三首  其一",
        "id": "0499d5d6-b6e6-4c95-8cea-c696cd8918e9"
    },
    {
        "author": "陆游",
        "paragraphs": [
            "香似海沈黄似酒，不禁风雪最迟开。",
            "放翁欲作梅花谱，蜡屐搘笻日日来。"
        ],
        "title": "缃梅三首  其二",
        "id": "863ee31a-e010-4e18-9ed5-5425beb515c9"
    },
    {
        "author": "陆游",
        "paragraphs": [
            "红梅眼看风吹尽，更有缃梅亦已无。",
            "天与色香天自爱，不教一点上蜂须。"
        ],
        "title": "缃梅三首  其三",
        "id": "f80b4086-ad58-4d8f-b0df-12d958fd4991"
    },
    {
        "author": "陆游",
        "paragraphs": [
            "僧庐土木涂金碧，四出徴求如羽檄。",
            "富商豪吏多厚积，宜其弃金如瓦砾。",
            "贫民妻子半菽食，一饥转作沟中瘠。",
            "赋敛鞭笞县庭赤，持以与僧亦不惜。",
            "古者养民如养儿，劝相农事忧其饥。",
            "露台百金止不为，尚愧七月周公诗。",
            "流俗纷纷岂知此，熟视创残谓当尔。",
            "杰屋大像无时止，安得疲民免饥死。"
        ],
        "title": "僧庐",
        "id": "a62b2ad6-53ae-4a99-b323-9ff43a6692d7"
    },
    {
        "author": "陆游",
        "paragraphs": [
            "节节足足雀噪檐，朱朱白白花窥帘。",
            "坐旁设酒随时饮，床上堆书信手拈。",
            "寓世无求犹役役，杜门不病亦厌厌。",
            "春浓日永有佳处，睡味著人如蜜甜。"
        ],
        "title": "春日",
        "id": "61c780d7-32b1-4c64-b721-f5726745c780"
    },
    {
        "author": "陆游",
        "paragraphs": [
            "镜湖春游甲吴越，莺花如海城南陌。",
            "十里笙歌声不绝，不待清明寒食节。",
            "青丝玉瓶挈新酿，细柳穿鱼初出浪。",
            "花外金羁络雪驹，桥边翠幙围螭舫。",
            "怕雨愁阴人未知，时时微雨却相宜。",
            "养花天色君须记，正在轻云嫩霭时。"
        ],
        "title": "春游",
        "id": "0901eb87-83cf-49ce-bc45-33c63dea453e"
    },
    {
        "author": "陆游",
        "paragraphs": [
            "昔遇高皇帝，华缨接俊游。",
            "年光一弹指，世事几浮沤。",
            "故国但青嶂，羁臣今白头。",
            "平生笑李广，痴绝望封侯。"
        ],
        "title": "怀昔",
        "id": "1587dd22-2e40-48f3-b924-a6b08d7fed27"
    },
    {
        "author": "陆游",
        "paragraphs": [
            "梦不出心境，旷然成远游。",
            "花残杜城醉，木落华山秋。",
            "战血磨长剑，尘痕洗故裘。",
            "那知觉来处，身卧五湖舟。"
        ],
        "title": "记梦",
        "id": "1defa2a8-651c-44cc-8245-2253e30cf0ea"
    },
    {
        "author": "陆游",
        "paragraphs": [
            "老境三年病，新春十日阴。",
            "孤舟镜湖客，万里玉关心。",
            "出岫云多态，呼风鸟独吟。",
            "读书惟恐尽，倾酒却愁深。"
        ],
        "title": "春阴",
        "id": "bc59ed8a-afea-4d67-864b-0b8e858ae0dd"
    },
    {
        "author": "陆游",
        "paragraphs": [
            "窗黑停书课，屏深养病眸。",
            "雨声工破睡，酒力不禁愁。",
            "兀兀披衣起，昏昏曳杖游。",
            "柴荆晚未闭，隔水数归牛。"
        ],
        "title": "睡起行至门外有赋",
        "id": "822ab12e-ee2a-4870-9400-6f4052b0ee7b"
    },
    {
        "author": "陆游",
        "paragraphs": [
            "旧学樊迟稼，新通汜胜书。",
            "不成筹国论，且复爱吾庐。"
        ],
        "title": "早春四首  其一",
        "id": "e987dfd1-58f2-47e2-82e8-2a1d8d9a6f62"
    },
    {
        "author": "陆游",
        "paragraphs": [
            "具牛将犊行，野雉挟雌鸣。",
            "农事不可缓，闲人亦劝耕。"
        ],
        "title": "早春四首  其二",
        "id": "36573cfb-b81e-4471-b4fe-a7f8db768bb8"
    },
    {
        "author": "陆游",
        "paragraphs": [
            "近陂牛湩白，远浦鸭头青。",
            "一櫂悠然去，东风吹酒醒。"
        ],
        "title": "早春四首  其三",
        "id": "991a4ed1-f5d1-4c1e-821d-094e28ef86df"
    },
    {
        "author": "陆游",
        "paragraphs": [
            "西村一抹烟，柳弱小桃妍。",
            "要识春风处，先生拄杖前。"
        ],
        "title": "早春四首  其四",
        "id": "c1e3595a-41e0-4597-845a-d633eb52c81d"
    },
    {
        "author": "陆游",
        "paragraphs": [
            "少日沉迷汗简青，如今毁誉两冥冥。",
            "书生弄笔如何信，只合花前醉不醒。"
        ],
        "title": "醉吟三首  其一",
        "id": "a33f49d7-5368-4fdc-a4e8-bc7fdcbd2a53"
    },
    {
        "author": "陆游",
        "paragraphs": [
            "驱使难凴赤丁子，传呼底用苍头儿。",
            "世间如梦身如寄，春去花空欲泥谁。"
        ],
        "title": "醉吟三首  其二",
        "id": "b97f0491-715a-4101-bba0-2502edbcadd3"
    },
    {
        "author": "陆游",
        "paragraphs": [
            "牵经引礼人谁聴，是古非今世共憎。",
            "何似对花倾绿酒，自歌一曲醉腾腾。"
        ],
        "title": "醉吟三首  其三",
        "id": "0f17922a-53e4-46d3-b02d-b41d5dfda327"
    },
    {
        "author": "陆游",
        "paragraphs": [
            "君居古荆州，醉胆天宇小。",
            "尚不拜庞公，况肯依刘表。",
            "胸中九渊蛟龙蟠，笔底六月冰雹寒。",
            "有时大叫脱乌帻，不怕酒杯如海寛。",
            "放翁七十病欲死，相逢尚能刮眼看。",
            "李广不生楚汉间，封侯万户宜其难。"
        ],
        "title": "赠刘改之秀才",
        "id": "a6b52f74-490c-4bc9-b807-30865c5f8273"
    },
    {
        "author": "陆游",
        "paragraphs": [
            "莫笑蓬门雀可罗，老农正要养天和。",
            "穿林袅袅孙登啸，叩角呜呜甯戚歌。",
            "睡美到明三展转，饭甘捧腹一摩挲。",
            "床头更聴糟床注，造物私吾亦已多。"
        ],
        "title": "蓬门",
        "id": "0e196649-b18c-42f7-bf74-e6105b9d3663"
    },
    {
        "author": "陆游",
        "paragraphs": [
            "龙钟一老寄荒村，鼎食山栖久已分。",
            "平日气吞云梦泽，莫年缘在武夷君。",
            "抢榆敢羨垂天翼，倚市从嗤刺绣文。",
            "幸有笔床茶灶在，孤舟更入剡溪云。"
        ],
        "title": "龙钟",
        "id": "602aa77d-52b6-4a90-bb9c-964630d0f068"
    },
    {
        "author": "陆游",
        "paragraphs": [
            "大觉住育王，拗折拄杖强到底。",
            "佛照住育王，挑得钵囊随诏起。",
            "从来宗门话，只要句不死。",
            "说同说异庵外人，若是吾宗寜有此。",
            "日日风雨今日晴，万里春光入帝城。",
            "传宣江上走中使，开堂座下罗公卿。",
            "御香霭霭云共布，法音浩浩潮收声。",
            "报恩一句作么道，常遣山林见太平。"
        ],
        "title": "送佛照光老赴径山",
        "id": "f6113660-59a6-4214-9976-b9259b6f1d85"
    },
    {
        "author": "陆游",
        "paragraphs": [
            "憔悴前朝白发郎，祠庭赋禄玷恩光。",
            "寸心未与年俱老，万事惟凭酒暂忘。",
            "穿仗两曾观揖逊，扶犂独幸返耕桑。",
            "耆年凋落还堪叹，社饮推排冠一乡。"
        ],
        "title": "春社有感",
        "id": "f173be3c-139b-496c-befc-50fe129d4d0c"
    },
    {
        "author": "陆游",
        "paragraphs": [
            "桑眼初开麦正青，勃姑声里雨冥冥。",
            "今朝有喜君知否，到处人家醉不醒。"
        ],
        "title": "春社四首  其一",
        "id": "a290bcbf-4c52-43e1-9353-916b9c54c046"
    },
    {
        "author": "陆游",
        "paragraphs": [
            "社肉如林社酒浓，乡邻罗拜祝年丰。",
            "太平气象吾能说，尽在冬冬社鼓中。"
        ],
        "title": "春社四首  其二",
        "id": "0a298e59-d031-4a12-a775-2fff6d3aaff3"
    },
    {
        "author": "陆游",
        "paragraphs": [
            "柴门西畔枕陂塘，社雨新添一尺强。",
            "台省诸公方衮衮，故应分喜到耕桑。"
        ],
        "title": "春社四首  其三",
        "id": "fa0de73a-1db5-40ae-9bc2-125149637af1"
    },
    {
        "author": "陆游",
        "paragraphs": [
            "太平处处是优场，社日儿童喜欲狂。",
            "且看参军唤苍鹘，京都新禁舞斋郎。"
        ],
        "title": "春社四首  其四",
        "id": "2a87b9e7-16d9-4173-b08a-c44707475f96"
    },
    {
        "author": "陆游",
        "paragraphs": [
            "寂寂山村夜，悠然醉倚门。",
            "月昏天有晕，风软水无痕。",
            "迹为遭谗远，身由不仕尊。",
            "敢嗟车马绝，同社自鸡豚。"
        ],
        "title": "村夜",
        "id": "f7164ac6-20ff-4811-9f6c-34a85062750c"
    },
    {
        "author": "陆游",
        "paragraphs": [
            "输逋告籴走比邻，恤患分灾累故人。",
            "安得此身无一事，林中数笋过残春。"
        ],
        "title": "山园遣兴",
        "id": "d4ec11f8-1f71-4ea3-b3f3-9da548af44aa"
    },
    {
        "author": "陆游",
        "paragraphs": [
            "邂逅今年得若人，翛然不染庾公尘。",
            "思幽屈子歌山鬼，语妙陈王赋洛神。",
            "初接笑谈忘老惫，熟观风度爱清真。",
            "花时飞尽频行乐，莫学衰翁睡过春。"
        ],
        "title": "次韵陈机宜见赠",
        "id": "e651049c-cb24-400e-8563-903e504b25f9"
    },
    {
        "author": "陆游",
        "paragraphs": [
            "堤长逾十里，村小只三家。",
            "山客弛樵担，溪翁鸣钓车。",
            "花深迷蝶梦，雨急散蜂衙。",
            "衰疾新年减，青鞵上若耶。"
        ],
        "title": "野意",
        "id": "a7d69eed-700c-4a64-8f85-7d18852b68ab"
    },
    {
        "author": "陆游",
        "paragraphs": [
            "物生天地间，同此一太虚。",
            "林林各自植，但坐形骸拘。",
            "日夜相残杀，曾不置斯须。",
            "皮毛备裘褐，膏血资甘腴。",
            "鸡鹜羊彘辈，尚食稗与刍。",
            "飞潜何与汝，祸乃及禽鱼。",
            "豺虎之害人，亦为饥所驱。",
            "汝顾不自省，何暇议彼欤。",
            "又于人类中，各私六尺躯。",
            "方其忿怒时，流血视若无。",
            "我欲反其源，黙观受气初。",
            "挺刃之所加，惨若在我肤。",
            "朝饭一鬴豆，莫饭一杯蔬。",
            "扪腹茆檐下，陶然欢有余。"
        ],
        "title": "戒杀",
        "id": "f4fed0ae-fb21-4b49-9dba-6078a3844998"
    },
    {
        "author": "陆游",
        "paragraphs": [
            "当年吊古巴东峡，雪洒扁舟见早梅。",
            "宋玉宅边新酒美，巫山庙下莫猿哀。",
            "樵柯烂尽棋方剧，客甑炊成梦未回。",
            "已把痴顽敌忧患，不劳团扇念寒灰。"
        ],
        "title": "余年四十六入峡忽复二十三年感怀赋长句",
        "id": "641ea684-16ab-4943-a38e-1f8ab7105169"
    },
    {
        "author": "陆游",
        "paragraphs": [
            "七十衰翁短鬓斑，药瓢藤杖伴清闲。",
            "平生恶路羊肠坂，晚岁羸躯饭颗山。",
            "一寸塔余青霭外，数声钟下翠微间。",
            "往来处处皆奇绝，莫道先生兴尽还。"
        ],
        "title": "山行",
        "id": "cb0cde81-7720-4eec-9406-b9e8f0d14c6a"
    },
    {
        "author": "陆游",
        "paragraphs": [
            "一春苦沉阴，未省见桃李。",
            "已逢暗寒食，更值雨甲子。",
            "重云失南山，寸步困泥滓。",
            "箨龙已𧥄𧥄，一饱差可喜。"
        ],
        "title": "雨中排闷",
        "id": "853c1883-935a-43f1-ad3c-34a18808cb53"
    },
    {
        "author": "陆游",
        "paragraphs": [
            "君不见洛阳八节滩，未至一舍闻惊湍。",
            "生绡六幅谁所画，入眼能令三伏寒。",
            "又不见桐庐七里濑，溅雪跳珠舞澎湃。",
            "羊裘老子去千年，绝世孤风凛如在。",
            "杜陵之孙今胜游，飘然不必事远游。",
            "结茆古寺聴松吹，坐擅洛水桐江秋。",
            "放翁百念倶已矣，独有好奇心未死。",
            "约君少待秋月明，抱琴来宿写滩声。"
        ],
        "title": "杜敬叔寓僧舍开轩松下以虚濑名之来求诗",
        "id": "bc8f2244-f007-4fd6-94a6-07536fa80971"
    },
    {
        "author": "陆游",
        "paragraphs": [
            "径山老将无勍敌，百万魔军俱扫迹。",
            "座下何人策隽功，筹略纵横铦记室。",
            "铦公声名满吴会，惟有放翁最先识。",
            "奕奕挥毫王粲诗，翩翩插羽陈琳檄。",
            "风雷东海起伏龙，缫藉圜丘荐苍璧。",
            "径山入门第一义，万口譁言真称职。",
            "我谓铦公岂止此，径山钵袋渠能得。",
            "一枝白拂倘付之，会见青天飞霹雳。"
        ],
        "title": "赠径山铦书记",
        "id": "007fce62-da8b-4cbf-8cbe-2f8a2c1d0dde"
    },
    {
        "author": "陆游",
        "paragraphs": [
            "处处稻分秧，家家麦上场。",
            "敢悲身老大，独幸岁丰穰。",
            "酪美朱樱熟，菰青角黍香。",
            "翛然一竹几，饱受北窗凉。"
        ],
        "title": "五月一日作",
        "id": "638aa83f-d2f3-4251-aac9-9d72e307f1f5"
    },
    {
        "author": "陆游",
        "paragraphs": [
            "药裹关心百不知，可怜笔砚锁蛛丝。",
            "倒壶犹有莫春酒，开卷遂无初夏诗。",
            "户外逢人惊隔濶，灯前顾影叹支离。",
            "痴顽未伏常愁卧，鼓缶长谣乐圣时。"
        ],
        "title": "春夏之交衰病相仍过芒种始健戏作",
        "id": "51d988af-8dae-4700-bcf2-e0662dafaf15"
    },
    {
        "author": "陆游",
        "paragraphs": [
            "青蔬半畆老生涯，霜鬓萧萧只自嗟。",
            "勋业蹉跎空许国，文词浅俗不名家。",
            "残骸皆作麒麟楦，旧友仍非处士牙。",
            "收得平生钓竿手，长安西日更须遮。"
        ],
        "title": "自嗟",
        "id": "47699adb-fda0-4d2d-a4f8-f20e892cf9ae"
    },
    {
        "author": "陆游",
        "paragraphs": [
            "江湖送老一渔舟，清梦犹成塞上游。",
            "生马驹驰铁蹏踠，古铙歌奏锦衣褠。",
            "玉关雪急传烽火，青海云开见戍楼。",
            "白首不侯非所恨，咿嘤床箦死堪羞。"
        ],
        "title": "枕上述梦",
        "id": "a4af3f35-5e97-4e7c-8183-4d434e10d6bd"
    },
    {
        "author": "陆游",
        "paragraphs": [
            "润入盆山绿叶稠，倦摊书帙小窗幽。",
            "浮云不卷时时雨，薄酒无功日日愁。",
            "积潦涨来妨蹑屐，好山遮尽罢登楼。",
            "青秧揺荡湖堤决，一饱前知未易谋。"
        ],
        "title": "雨中排闷",
        "id": "0b09f24a-6e04-4e5b-9759-0360f4b2a16d"
    },
    {
        "author": "陆游",
        "paragraphs": [
            "遥夜帘栊已借秋，阑干星斗挂檐头。",
            "鹊翻清影移枝宿，萤弄孤光拂簟流。",
            "榻上琴书纷枕籍，发根风露冷飕飗。",
            "故人莫笑幽居陋，此夕真从造物游。"
        ],
        "title": "小轩夏夜凉甚偶得长句呈杜叔高秀才",
        "id": "442638b3-999a-4fc2-87de-0223c93a3e2e"
    },
    {
        "author": "陆游",
        "paragraphs": [
            "忆昔西征日，飞腾尚少年。",
            "军书插鸟羽，戍垒候狼烟。",
            "渭水秋风夜，岐山晓雪天。",
            "金鞿驰叱拨，绣袂舞婵娟。",
            "但恨功名晚，寜知老病纒。",
            "虎头空有相，麟阁竟无缘。",
            "壮士埋巴峡，孤身卧海壖。",
            "安西九千里，孙武十三篇。",
            "裘叹苏秦弊，鞭忧祖逖先。",
            "何时闻诏下，遣将入幽燕。"
        ],
        "title": "忆昔",
        "id": "423bcaeb-b5a8-435a-90ae-bb622805879c"
    },
    {
        "author": "陆游",
        "paragraphs": [
            "高挂虚窗对绿池，鸟啼声歇柳阴移。",
            "含风珍簟闲眠处，叠雪轻衫新浴时。",
            "泉冷甘瓜开碧玉，手香素藕罥长丝。",
            "夕阳四面渔歌起，又赴邻翁把钓期。"
        ],
        "title": "夏日晚兴",
        "id": "05970631-921f-48cc-b6bd-1841ed4a66b8"
    },
    {
        "author": "陆游",
        "paragraphs": [
            "老翁垂七十，不复叹头颅。",
            "浩荡新渔艇，凋零旧酒徒。",
            "严徐元衮衮，管葛亦区区。",
            "独有欣然处，登山未用扶。"
        ],
        "title": "老翁",
        "id": "71136800-0f8a-4277-9b02-68408fd5ccde"
    },
    {
        "author": "陆游",
        "paragraphs": [
            "官如枝头干，不受雨露恩。",
            "身如水上浮，泛泛寜有根。",
            "刈茆以苫屋，缚柴以为门。",
            "故人分禄米，邻父饷鱼飧。",
            "前门吏徴租，后门质襦禈。",
            "不敢谋岁月，且复支朝昏。",
            "雨余幽花拆，亦可侑清尊。",
            "吾生信已乎，终老此山村。"
        ],
        "title": "困甚戏书",
        "id": "90261c29-7ef2-4c95-aa79-595784eeca5a"
    },
    {
        "author": "陆游",
        "paragraphs": [
            "日月忽其逝，吾生犹几何。",
            "不从屠狗醉，即和饭牛歌。",
            "斧钺稽天讨，金缯约虏和。",
            "无情恨荆棘，岁晚暗铜驼。"
        ],
        "title": "岁晚",
        "id": "f0c50c9b-814b-4910-84d3-e4364231e68e"
    },
    {
        "author": "陆游",
        "paragraphs": [
            "万里秦吴税驾迟，还乡已叹鬓成丝。",
            "城边绿树山阴道，水际朱扉夏禹祠。",
            "项里杨梅盐可彻，湘湖莼菜豉偏宜。",
            "图经草草常堪恨，好事他年采此诗。"
        ],
        "title": "戏咏山阴风物",
        "id": "c5c157e1-39af-4269-95b3-8a4be91bc46b"
    },
    {
        "author": "陆游",
        "paragraphs": [
            "才智不足狂有余，此身老健更谁如。",
            "齿牢尚可决干肉，目了未妨观细书。",
            "不怪模棱嗤了了，但惊紾臂劝徐徐。",
            "晓看瓜垄初牵蔓，一笑呼儿勿废鉏。"
        ],
        "title": "老健",
        "id": "260f569f-6daf-4957-9457-9af54f029562"
    },
    {
        "author": "陆游",
        "paragraphs": [
            "长夏忽云过，徂年行且休。",
            "川原方渴雨，草木已惊秋。",
            "露蔓晨犹泫，风蝉莫更遒。",
            "明窗对清镜，世事判悠悠。"
        ],
        "title": "六月晦日作",
        "id": "c25888e2-1f17-42f2-a154-f72b3ba5d669"
    },
    {
        "author": "陆游",
        "paragraphs": [
            "雷车隆隆南山阳，电光煜煜北斗傍。",
            "急雨横斜生土香，草木苏醒起仆僵。",
            "芭蕉抽心鳯尾长，薜茘引蔓龙鳞苍。",
            "葛幮竹簟夜更凉，超然真欲无羲皇。",
            "常年七月蚊殷廊，今夕肃肃疑飞霜。",
            "水车罢踏戽斗藏，家家买酒歌时康。"
        ],
        "title": "喜雨",
        "id": "0aefd985-6070-4567-a414-ece450c67db9"
    },
    {
        "author": "陆游",
        "paragraphs": [
            "玄云障落日，早得数刻凉。",
            "寒泉洒门前，浴罢倚胡床。",
            "蝉声晚逾壮，藕花凋更香。",
            "啸咏忽已久，野色来苍苍。",
            "新月淡无辉，大星森有芒。",
            "水鸟亦归宿，飞鸣掠横塘。",
            "人生各有时，何至终身忙。",
            "抚髀三太息，坠露湿衣裳。"
        ],
        "title": "门外纳凉",
        "id": "44e81fc4-0922-491c-acb4-3e168d837bcc"
    },
    {
        "author": "陆游",
        "paragraphs": [
            "君家真德门，才杰生衮衮。",
            "托契则甚深，所恨相识晚。",
            "擕文数过我，每读必三反。",
            "譬如天廐驹，真是渥洼产。",
            "闭门万卷读，更要极源本。",
            "才难圣所叹，期子敢不远。"
        ],
        "title": "赠苏赵叟兄弟",
        "id": "4d1f4e01-b913-4c54-a543-5d2e44aa4149"
    },
    {
        "author": "陆游",
        "paragraphs": [
            "风露中庭十丈寛，天河仰视白漫漫。",
            "难寻仙客乘槎路，且伴吾儿乞巧盘。",
            "秋早时闻桐叶坠，夜凉已怯纻衣单。",
            "民无余力年多恶，退士私忧实万端。"
        ],
        "title": "癸丑七夕",
        "id": "b59cfc1d-e8ba-4e96-a843-4d661fc8fae1"
    },
    {
        "author": "陆游",
        "paragraphs": [
            "乔岳成尘巨海枯，欲求共语一人无。",
            "黄金已作飞烟去，痴汉终身守药炉。"
        ],
        "title": "共语",
        "id": "2d614b19-3453-426e-b4dd-bf01801b37cb"
    },
    {
        "author": "陆游",
        "paragraphs": [
            "少年志欲扫胡尘，至老寜知不少伸。",
            "览镜已悲身潦倒，横戈空觉胆轮囷。",
            "生无鲍叔能知已，死有要离与卜邻。",
            "西望不须揩病眼，长安冠剑几番新。"
        ],
        "title": "书叹",
        "id": "e9ef7fd6-edd4-40e5-a58f-ea802d996e8c"
    },
    {
        "author": "陆游",
        "paragraphs": [
            "云罅纤纤玉一钩，小庭风露更清柔。",
            "老来朋旧凋零尽，独倚阑干特地愁。"
        ],
        "title": "秋晓倚阑",
        "id": "bfe8785f-ddcc-4e44-bacd-49f686df304b"
    },
    {
        "author": "陆游",
        "paragraphs": [
            "驿树秋风急，关城暮角悲。",
            "平生忠愤意，来拜华山祠。"
        ],
        "tags": [
            "华山"
        ],
        "title": "癸丑七月二十七夜梦游华岳庙二首  其一",
        "id": "498cb8cc-ceda-4444-81f5-91e4856963fb"
    },
    {
        "author": "陆游",
        "paragraphs": [
            "牲碑别正朔，祠祝虏衣冠。",
            "神亦岂堪此，出门山雨寒。"
        ],
        "tags": [
            "华山"
        ],
        "title": "癸丑七月二十七夜梦游华岳庙二首  其二",
        "id": "ac5c88e2-f02a-419c-ba62-fcf4d209355a"
    },
    {
        "author": "陆游",
        "paragraphs": [
            "八月残暑退，秋声满庭树。",
            "岂无四方志，衰病迫霜露。",
            "南北会当一，老我悲不遇。",
            "子孙勉西迁，俗厚吾所慕。",
            "约已收孤嫠，教子立门户。",
            "黍稌暗阡陌，鹑雉足匕箸。",
            "永为河渭民，勿惮关山路。"
        ],
        "title": "仆顷在征西大幕登高望关辅乐之毎冀王师拓定得卜居焉暇日记此意以示子孙",
        "id": "3867e4bb-4f82-4576-ba59-221cc71d7e1e"
    },
    {
        "author": "陆游",
        "paragraphs": [
            "我诗慕渊明，恨不造其微。",
            "退归亦已晚，饮酒或庶几。",
            "雨余鉏瓜垄，月下坐钓矶。",
            "千载无斯人，吾将谁与归。"
        ],
        "title": "读陶诗",
        "id": "fbf42834-6087-40d2-8471-1741b107edd4"
    },
    {
        "author": "陆游",
        "paragraphs": [
            "冷萤缀蓬根，忽复照高树。",
            "年光逝不留，百感集迟暮。",
            "往者秦蜀间，慷慨事征戍。",
            "猿啼鬼迷店，马噤飞石铺。",
            "危岭高入云，朽栈劣容步。",
            "天近星宿大，江恶蛟鼍怒。",
            "意气颇自奇，性命那复顾。",
            "最怀清渭上，冲雪夜掠渡。",
            "封侯细事尔，所冀垂竹素。",
            "兜鍪竟何成，岂独儒冠误。",
            "当时妄校尉，旗纛今照路。",
            "浩歌遂成章，聊慰老不遇。"
        ],
        "title": "秋夜感旧十二韵",
        "id": "2a6aea7a-9e80-4608-8dcf-dd072f7f30d6"
    },
    {
        "author": "陆游",
        "paragraphs": [
            "海澨结茆新，退藏常畏人。",
            "已侵垂老境，尚爱不赀身。",
            "丹灶长生药，巢居上古民。",
            "秋来有奇事，鸥鹭日相亲。"
        ],
        "title": "幽居",
        "id": "ec511062-7bcf-43e2-a61b-c1ff117a8845"
    },
    {
        "author": "陆游",
        "paragraphs": [
            "勿笑山翁病满躯，胸中侠气未全无。",
            "双瞳遇醉犹如电，五木随呼尽作卢。",
            "代北军人富羊马，江南奇士出菰芦。",
            "何由亲奉平戎诏，蹴踏关中建帝都。"
        ],
        "title": "醉题",
        "id": "b622b87d-1481-44fb-be36-f77208ae94b9"
    },
    {
        "author": "陆游",
        "paragraphs": [
            "孤村小院雨输凉，团扇流尘簟避床。",
            "蛩思感秋吟壊壁，萤光乘暗遶高梁。",
            "巾箱字细成褫懒，合醁杯深断送狂。",
            "坐睡觉来人已散，帘栊时度玉簮香。"
        ],
        "title": "雨凉小饮戏作",
        "id": "a5a84907-5481-432b-9937-d858154c3f9d"
    },
    {
        "author": "陆游",
        "paragraphs": [
            "迹是沧浪客，家居䆉䅉村。",
            "秋菰芼羮滑，社酒带醅浑。",
            "勋业知难遂，文章不更论。",
            "惟余此身在，分付与干坤。"
        ],
        "title": "题斋壁",
        "id": "7718693f-0b96-4578-aacb-5c33a965d66f"
    },
    {
        "author": "陆游",
        "paragraphs": [
            "山河自古有乖分，京洛腥膻实未闻。",
            "剧盗曾从宗父命，遗民犹望岳家军。",
            "上天悔祸终平虏，公道何人肯散群。",
            "白首自知疏报国，尚凭精意祝炉熏。"
        ],
        "title": "书愤",
        "id": "8a8eb022-3aad-44c2-a549-186d5b17899f"
    },
    {
        "author": "陆游",
        "paragraphs": [
            "秋风又满会稽城，有客飘然万事轻。",
            "久向林间得佳趣，不知身外有浮名。",
            "葡萄雨足初全紫，乌桕霜前已半頳。",
            "欲把一杯终觉懒，老来怀抱为谁倾。"
        ],
        "title": "秋兴",
        "id": "f40f9057-f091-4634-ba0a-2bf4448ac4fe"
    },
    {
        "author": "陆游",
        "paragraphs": [
            "羸病愁灯影，羁怀怯雨声。",
            "新秋忽已半，垂老若为情。",
            "金印儿嬉事，青编身后名。",
            "何如破窗下，袖手送余生。"
        ],
        "title": "雨夜排闷二首  其一",
        "id": "fb9cb9f2-d585-492b-b66b-955be4807145"
    },
    {
        "author": "陆游",
        "paragraphs": [
            "村巷时时雨，江城夜夜砧。",
            "沉忧羁客梦，孤愤远臣心。",
            "身病常须药，囊空未赎琴。",
            "明朝镜中发，饱受雪霜侵。"
        ],
        "title": "雨夜排闷二首  其二",
        "id": "b557e334-764e-4077-adf4-41388163f40f"
    },
    {
        "author": "陆游",
        "paragraphs": [
            "箬帽蓑衣自道宜，不论晴雨著无时。",
            "半醒半醉人争看，是圣是凡谁得知。"
        ],
        "title": "秋日出游戏作二首  其一",
        "id": "c266dd27-ea87-4ba7-8697-90f5f7fd8425"
    },
    {
        "author": "陆游",
        "paragraphs": [
            "薄云韬日未成雨，野水齧沙争赴溪。",
            "书册懒看聊作伴，酒壶不饮亦常擕。"
        ],
        "title": "秋日出游戏作二首  其二",
        "id": "f26d9e32-8071-41e6-a3ac-2289b0c0eedd"
    },
    {
        "author": "陆游",
        "paragraphs": [
            "高秋滴阶雨作泥，黄昏争林雀欲栖。",
            "临窗一饭颇简快，半升脱粟浇黄虀。"
        ],
        "title": "雨中夕食戏作三首  其一",
        "id": "87c6bc87-d2d7-4d5e-b6ac-99efe66c65dd"
    },
    {
        "author": "陆游",
        "paragraphs": [
            "粗饭寒菹到手空，属餍也与八珍同。",
            "家人见惯浑闲事，笑杀新来两髻童。"
        ],
        "title": "雨中夕食戏作三首  其二",
        "id": "961b85d2-e8c9-4ffa-b0e8-d57f29ac2d09"
    },
    {
        "author": "陆游",
        "paragraphs": [
            "粳粒微红愧食珍，蕨芽初白喜尝新。",
            "摩挲便腹无忧责，我是人间得计人。"
        ],
        "title": "雨中夕食戏作三首  其三",
        "id": "396fd3e2-7e66-46c1-afdf-1dda3f8d1ae8"
    },
    {
        "author": "陆游",
        "paragraphs": [
            "堕发满晨梳，荒畦入晚鉏。",
            "凉生团扇阨，病退短笻疏。",
            "圣道功殊浅，尘缘习未除。",
            "青灯幸如故，勉近读残书。"
        ],
        "title": "自警",
        "id": "50d64b0d-3c27-464b-bb34-f8c5d7086c6e"
    },
    {
        "author": "陆游",
        "paragraphs": [
            "形槁神弥王，心虚脑自凝。",
            "平生一酒榼，万里两行縢。",
            "安枕存玄牝，斋居养绛陵。",
            "他年乔岳下，正昼看飞腾。"
        ],
        "title": "寄方瞳胡先生",
        "id": "1cd11b4c-ac30-495c-ab54-b5c9a85d89b7"
    },
    {
        "author": "陆游",
        "paragraphs": [
            "芭蕉叶上雨催凉，蟋蟀声中夜渐长。",
            "繙十二经真太漫，与君共此一炉香。"
        ],
        "title": "雨夕焚香",
        "id": "53a4f3b8-755a-4a9c-8e5d-842abd5d5928"
    },
    {
        "author": "陆游",
        "paragraphs": [
            "三十余年此结庐，客来不用笑迂疏。",
            "前身已预兰亭会，老眼曾窥禹穴书。",
            "浮瓮社醅香出屋，登场秋稼穗盈车。",
            "萧萧蓬鬓虽衰矣，追逐乡邻尚有余。"
        ],
        "title": "秋雨初霁徙倚门外有作",
        "id": "c2dff563-cac0-479b-8179-9eefa061b582"
    },
    {
        "author": "陆游",
        "paragraphs": [
            "野外偏于看雨宜，映空渡水细如丝。",
            "川云借润支琴石，磵水分流洗药池。",
            "未肯高眠成老态，却缘危坐得新诗。",
            "悠然更助邻丁喜，渐近收荞下麦时。"
        ],
        "title": "雨中作",
        "id": "831cc07e-4bfe-48e3-a677-4d6015490483"
    },
    {
        "author": "陆游",
        "paragraphs": [
            "峨峨赤帻先群辈，喔喔长鸣盖四郊。",
            "意气虽雄无处用，风霜从我老衡茅。"
        ],
        "title": "赠老鸡二首  其一",
        "id": "92012cdd-2d55-47b1-9083-6bd0cdba44ba"
    },
    {
        "author": "陆游",
        "paragraphs": [
            "场中啄粟树头栖，三唱明星出尚低。",
            "关路元无孟尝客，吴儿莫议会稽鸡。"
        ],
        "title": "赠老鸡二首  其二",
        "id": "a6a3c969-7335-4280-a75c-f2ae4a330130"
    },
    {
        "author": "陆游",
        "paragraphs": [
            "放翁病起出门行，绩女窥篱牧竖迎。",
            "酒似粥醲知社到，饼如盘大喜秋成。",
            "归来早觉人情好，对此弥将世事轻。",
            "红树青山只如昨，长安拜免几公卿。"
        ],
        "title": "秋晚闲步邻曲以予近尝卧病皆欣然迎劳",
        "id": "8d7115f7-d14b-46ec-a878-adb65c074647"
    },
    {
        "author": "陆游",
        "paragraphs": [
            "岁晚茆茨劣自容，齿揺将脱发将童。",
            "心游万里关河外，身卧一窗风雨中。",
            "医不可招惟忍病，书犹能读足忘穷。",
            "夜阑睡觉蛩声里，时见灯花落碎红。"
        ],
        "title": "雨夜",
        "id": "1867d8b2-3c18-4d66-a23e-06b649f4121f"
    },
    {
        "author": "陆游",
        "paragraphs": [
            "烂醉今朝卧道傍，乡闾共为护牛羊。",
            "高怀那遣群儿觉，至理真能万事忘。",
            "唤起瘦躯犹嵬峨，扶归困睫更芒洋。",
            "冻韲快嚼茆簷下，拍手从人笑老狂。"
        ],
        "title": "醉卧道傍",
        "id": "73b945db-3679-418b-bee1-6d2b809e9b8c"
    },
    {
        "author": "陆游",
        "paragraphs": [
            "枕上雨声如许奇，残荷丛竹共催诗。",
            "唤回二十三年梦，灯火云安驿里时。"
        ],
        "title": "枕上闻急雨二首  其一",
        "id": "eb71e145-e65e-4ee5-b1c6-419e333191a1"
    },
    {
        "author": "陆游",
        "paragraphs": [
            "酒病羁愁一洗空，长歌高枕雨声中。",
            "传闻溪港深三尺，明日扁舟处处通。"
        ],
        "title": "枕上闻急雨二首  其二",
        "id": "e1844952-27ed-4f27-9557-029a3dae3035"
    },
    {
        "author": "陆游",
        "paragraphs": [
            "泽居路绝人不到，晨起忽传双鲤鱼。",
            "储泪一升悲世事，减愁三尺看君书。",
            "龙墀对筞言伤直，山邑迎亲计未疏。",
            "老病闭门谁省录，因风时肯问何如。"
        ],
        "title": "得赵若川书因寄",
        "id": "03b14e0a-4cf1-4d0d-a4f8-d7f456b30746"
    },
    {
        "author": "陆游",
        "paragraphs": [
            "两京初驾小羊车，憔悴江湖岁月賖。",
            "老去已忘天下事，梦中犹看洛阳花。",
            "妖魂艶骨千年在，朱弹金鞭一笑譁。",
            "寄语毡裘莫痴绝，祁连还汝旧风沙。"
        ],
        "title": "梦至洛中观牡丹繁丽溢目觉而有赋",
        "id": "536bdfc1-cab7-4d41-8c11-e365e56d5e4f"
    },
    {
        "author": "陆游",
        "paragraphs": [
            "游宦无功坐免归，谁令盘筯极甘肥。",
            "锦鳞差尾鱼登俎，绣羽骈头雉触机。",
            "桑落满壶春盎盎，雨前转硙雪霏霏。",
            "残年何地酬君赐，自古羁臣厌蕨薇。"
        ],
        "title": "闲居对食书愧二首  其一",
        "id": "e3100edd-0519-4087-bc88-31045dae4eb3"
    },
    {
        "author": "陆游",
        "paragraphs": [
            "老病家居幸岁穰，味兼南北饫枯肠。",
            "满脾蜜熟餦餭美，下栈羊肥馎饦香。",
            "拨剌河鲂初出水，迷离穴兔正迎霜。",
            "山僧一钵无余念，应笑先生为口忙。"
        ],
        "title": "闲居对食书愧二首  其二",
        "id": "dd031cca-7bc1-43d0-b8a6-8ee83b98457b"
    },
    {
        "author": "陆游",
        "paragraphs": [
            "壮志随年减，羁愁与夜长。",
            "月高寒晕淡，花坼露丛香。",
            "仕畏谗销骨，归判酒腐肠。",
            "青灯写孤影，相劝尽余觞。"
        ],
        "title": "秋夜独酌",
        "id": "c8ac7771-ff13-4ccb-804a-bfeafb45c814"
    },
    {
        "author": "陆游",
        "paragraphs": [
            "云脚如龙爪，空中挟雨来。",
            "何关风伯事，欲到却吹回。"
        ],
        "title": "风云交作戏题",
        "id": "e7806568-db8b-463c-abd8-e0dc783663e1"
    },
    {
        "author": "陆游",
        "paragraphs": [
            "岁月推迁万事非，放翁可笑白头痴。",
            "此生竟出古人下，有志尚如年少时。",
            "僻学固应知者少，长歌莫问和予谁。",
            "自嘲自解君毋怪，老大从人百不宜。"
        ],
        "title": "自嘲",
        "id": "8b36628f-462d-483e-b194-aea0a4c8fec3"
    },
    {
        "author": "陆游",
        "paragraphs": [
            "客来莫笑席尘凝，静处工夫却少增。",
            "黑蚁常繙鲁壁简，瘦蛟时落越溪藤。",
            "尚能豪健如霜鹘，未遽衰残学冻蝇。",
            "更喜论文有儿子，夜窗相对短檠灯。"
        ],
        "title": "书室",
        "id": "5e97ab72-e3af-4833-b73f-43a4e32f9fc8"
    },
    {
        "author": "陆游",
        "paragraphs": [
            "渐近重阳天气嘉，数椽茆屋淡生涯。",
            "山童拥篲扫黄叶，邻女傍篱收碧花。",
            "避俗要生轮四角，出门何啻路三义。",
            "晚窗酒尽无多叹，试问前村好事家。"
        ],
        "title": "数日秋气已深清坐无酒戏题长句",
        "id": "4a3209c8-7eb8-463e-a5cc-e1beac0d9fbb"
    },
    {
        "author": "陆游",
        "paragraphs": [
            "世间醉梦过浮生，谁肯披衣坐五更。",
            "煜煜心光回自照，緜緜踵息浩无声。",
            "古人得意捐糟粕，痴子何知堕化城。",
            "七十老翁须努力，邻鸡才唱又窗明。"
        ],
        "title": "五更起坐",
        "id": "71cec464-d889-459b-a25d-ba6595662ab1"
    },
    {
        "author": "陆游",
        "paragraphs": [
            "谿上之丘，吾可以休。",
            "谿中之舟，吾可以游。",
            "一裘虽弊可度风雪虐，一箪虽薄未有旦夕忧。",
            "愧于此心鼎食其敢饱，负其所学蝉冕增吾羞。",
            "古人谁谓不可见，黄卷犹能覩生面。",
            "百谷薿薿知稷功，九州茫茫开禹甸。",
            "巍巍成功亦何有，治乱但如翻覆手。",
            "逢时皆可致唐虞，比身管乐寜非苟。",
            "树桑酿酒蕃鸡豚，是中端有王业存。",
            "一朝遇合得施设，千载始知吾道尊。"
        ],
        "title": "谿上杂言",
        "id": "6fc42991-1614-47f1-b762-e4383b234cc4"
    },
    {
        "author": "陆游",
        "paragraphs": [
            "厌事便微疾，贪眠幸早寒。",
            "人虽笑疏懒，天实闵衰残。",
            "韦布何曾贱，茆茨本自寛。",
            "黄花插乌帽，一醉有余欢。"
        ],
        "title": "厌事",
        "id": "145b1156-1f23-40c9-9e61-a4ec9539073a"
    },
    {
        "author": "陆游",
        "paragraphs": [
            "莫笑方池小，清泉数斛寛。",
            "照花红锦烂，洗砚黑蛟蟠。",
            "日取供茶鼎，时来掷钓竿。",
            "秋风过栏角，也解作微澜。"
        ],
        "title": "方池",
        "id": "e169dd81-91f6-4613-819f-941f87206b62"
    },
    {
        "author": "陆游",
        "paragraphs": [
            "生年六十九，辙遍秦吴岁月长。",
            "南郑从戎嗟尚壮，中梁纵腊最难忘。",
            "离披雉拂雕鞍堕，独㑛狐穿古冢藏。",
            "梦断酒醒今万里，亦逢佳节重悲伤。"
        ],
        "title": "癸丑重九登山亭追怀顷在兴元常以是日腊中梁山下乐甚慨然赋诗予于是生六十有九年矣",
        "id": "b770b286-8750-4cf9-981e-ab23674ae1b4"
    },
    {
        "author": "陆游",
        "paragraphs": [
            "老病与世绝，屏迹三家村。",
            "我居一何陋，举手屋可扪。",
            "客至不能迎，坚坐度朝昏。",
            "一窗修竹下，超然傲羲轩。",
            "外物自变迁，内景常黙存。",
            "黄流不注海，浩浩朝崐崘。",
            "妙道本自得，至言初不烦。",
            "功成出绪余，犹足康黎元。"
        ],
        "title": "感怀四首  其一",
        "id": "166296cd-c646-4085-8b4f-eb0bc6093b10"
    },
    {
        "author": "陆游",
        "paragraphs": [
            "卜居镜湖上，一庵环翠屏。",
            "竹林藏谽谺，岭路蟠青冥。",
            "鶱腾立奇石，崭绝瞻危亭。",
            "车马虽扫迹，猿鸟与忘形。",
            "我行半九州，蹋尽芒鞵青。",
            "岂知雪满鬓，于兹敞云扃。",
            "丹砂收箭镞，茯苓㔉人形。",
            "辽天渺归鹤，一瞬三千龄。"
        ],
        "title": "感怀四首  其二",
        "id": "99977a7e-dd75-4148-bb71-f43f6a2e281b"
    },
    {
        "author": "陆游",
        "paragraphs": [
            "平生喜栽花，赖以娱寂寞。",
            "小园财一亩，粲粲万跗萼。",
            "典衣买紫桂，辍食致红药。",
            "阡眠香草茂，掩苒烟柳弱。",
            "踏雨探花开，障风畏花落。",
            "虽惭童心在，终胜尘事䌸。",
            "今日疾稍间，天气亦清廓。",
            "啼鸟寒不归，可以侑吾酌。"
        ],
        "title": "感怀四首  其三",
        "id": "ea62d816-c4dc-403f-8503-82e3e874333d"
    },
    {
        "author": "陆游",
        "paragraphs": [
            "残年迫衰谢，婴疾归乡枌。",
            "诸贤渡江初，总角幸有闻。",
            "才非楚倚相，亦能读典坟。",
            "夫岂或使之，后死与斯文。",
            "世儒凿户牖，道术将瓜分。",
            "孤陋守一说，百氏殆可焚。",
            "后来岂无人，鼻垩谁挥斤。",
            "巍巍贞观治，房魏出河汾。"
        ],
        "title": "感怀四首  其四",
        "id": "295db5b0-10aa-4fe7-ad2e-68cc5abf0407"
    },
    {
        "author": "陆游",
        "paragraphs": [
            "采药今朝偶出游，溪边小立唤渔舟。",
            "未须著句悲揺落，嫩日和风不似秋。"
        ],
        "title": "出游二首  其一",
        "id": "d1ef394a-dce3-4291-8813-25e9a5b89774"
    },
    {
        "author": "陆游",
        "paragraphs": [
            "朝行蹑屩穿幽谷，暮返褰裳涉乱流。",
            "提起短笻成一笑，毎烦上座为分忧。"
        ],
        "title": "出游二首  其二",
        "id": "30012bf1-f9f9-4868-8569-8de332d5bf2f"
    },
    {
        "author": "陆游",
        "paragraphs": [
            "一念寜容事物侵，天魔元自是知音。",
            "拾遗大欠修行力，小吏相轻尚动心。"
        ],
        "title": "读杜诗偶成",
        "id": "ab3054b6-19e2-4774-89c6-5ab914677d22"
    },
    {
        "author": "陆游",
        "paragraphs": [
            "鸟宿牛归户欲扃，灯前老子影伶俜。",
            "湿云不散初闻雁，深竹微明尚有萤。",
            "一卷旧书开蠧简，半升浊酒倒余瓶。",
            "乘闲欲拟归来作，小草斜行满曲屏。"
        ],
        "title": "秋夜即事",
        "id": "f553b500-6560-47a7-8262-5e39f8526690"
    },
    {
        "author": "陆游",
        "paragraphs": [
            "鸡栖及我未掩扉，犬虽远出暮自归。",
            "司晨警夜职交举，簸糠弃粒报亦微。",
            "查查双鹊更愧汝，庭树夜宿常相依。",
            "岂怜主人老寂寞，暖热蓬户不忍违。",
            "养鸱甚恩健即去，养鹰虽久饱亦飞。",
            "嗟哉物性厚薄异，使我隠几空歔欷。"
        ],
        "title": "物有可叹者因戏作数语以识之",
        "id": "dea10634-8950-4b1c-9654-52a2af0abe07"
    },
    {
        "author": "陆游",
        "paragraphs": [
            "身见高皇再造初，名场流辈略无余。",
            "旧书科斗才存字，薄业蜗牛仅有庐。",
            "迂士岂堪新贵使，少年自与老人疏。",
            "荒园寂寂堆霜叶，抱瓮何妨日灌蔬。"
        ],
        "title": "老怀",
        "id": "1a5ec251-3962-404b-961a-7e2c6243230b"
    },
    {
        "author": "陆游",
        "paragraphs": [
            "古今共有死，长短无百年。",
            "方其欲暝时，如困得熟眠。",
            "世以生时心，妄度死者情。",
            "疑其不忍去，一笑可绝缨。",
            "区区计生死，不如持一觞。",
            "一觞浇不平，万事俱可忘。",
            "待酒忘万事，犹是役于酒。",
            "醉醒不到处，夭魔自奔走。"
        ],
        "title": "对酒",
        "id": "c1ac4aac-a006-4135-87a0-2b41e9b27a30"
    },
    {
        "author": "陆游",
        "paragraphs": [
            "扶杖村东路，秋来始此回。",
            "寒鸦盘阵起，野菊卧枝开。",
            "忧国丹心折，怀人雪鬓催。",
            "房湖八千里，那得足书来。"
        ],
        "title": "东村散步有怀张汉州",
        "id": "e7bab1f1-bab3-444a-9a16-1060604bc865"
    },
    {
        "author": "陆游",
        "paragraphs": [
            "夕阳下平野，落叶满荒街。",
            "村店卖荞面，人家焼豆{艹点}。",
            "溪风透布褐，草露湿芒鞵。",
            "骨相元如此，何由与世谐。"
        ],
        "title": "晚寒自东村步归",
        "id": "03faf537-1423-4f2a-a4c9-39656a643018"
    },
    {
        "author": "陆游",
        "paragraphs": [
            "丈夫结发志功名，大事真当以死争。",
            "我昔驻车筹笔驿，孔明千载尚如生。"
        ],
        "title": "排闷六首  其一",
        "id": "80c5d9d5-e05a-41fc-a6b5-8b5f15635459"
    },
    {
        "author": "陆游",
        "paragraphs": [
            "曾擕一剑远从戎，秦赵关河顾盼中。",
            "老去功名无复梦，凌烟分付黑头公。"
        ],
        "title": "排闷六首  其二",
        "id": "71d3ca41-f43b-4997-8dbe-821ab25e55fd"
    },
    {
        "author": "陆游",
        "paragraphs": [
            "四十从军渭水边，功名无命气犹全。",
            "白头烂醉东吴市，自拔长刀割彘肩。"
        ],
        "title": "排闷六首  其三",
        "id": "9c05379c-dde8-4fb2-98bc-5949ebddd280"
    },
    {
        "author": "陆游",
        "paragraphs": [
            "西塞山前吹笛声，曲终已过雒阳城。",
            "君能洗尽世间念，何处楼台无月明。"
        ],
        "title": "排闷六首  其四",
        "id": "78e387ca-608a-4a6c-b167-4d69a183c5bf"
    },
    {
        "author": "陆游",
        "paragraphs": [
            "万里风中寄断蓬，古来虚死几英雄。",
            "拔山力与回天势，不满先生一笑中。"
        ],
        "title": "排闷六首  其五",
        "id": "d01346a0-2342-4a1b-a3d7-a9c37107037c"
    },
    {
        "author": "陆游",
        "paragraphs": [
            "风霜九月冷飕飗，湖海飘然一布裘。",
            "亲见伏羲初画卦，转头三十万春秋。"
        ],
        "title": "排闷六首  其六",
        "id": "1f0be743-6de2-4692-b49a-aaf554616588"
    },
    {
        "author": "陆游",
        "paragraphs": [
            "楚水枫林霜露新，白头一叟正吟呻。",
            "牛衣未起王章疾，马磨何伤许靖贫。",
            "治道本来存简册，神州谁与静烟尘。",
            "新亭对泣犹稀见，况覔夷吾一辈人。"
        ],
        "title": "初寒病中有感",
        "id": "3cfc8069-c47c-4d6d-b1eb-ee7486f6e921"
    },
    {
        "author": "陆游",
        "paragraphs": [
            "君不见汾阳富贵近古无，二十四考书中书。",
            "又不见慈明起自布衣中，九十五日至三公。",
            "人生穷达各有命，拂衣径去犹差胜。",
            "介推焚死终不悔，梁鸿寄食吾何病。",
            "安用随牒东复西，献谀耐辱希阶梯。",
            "初无公论判泾渭，徒使新贵矜云泥。",
            "稽山一老贫无食，衣破履穿面黧黑。",
            "谁知快意举世无，南山之南北山北。"
        ],
        "title": "放歌行",
        "id": "4a627df6-2724-4ae7-9417-dbb525e4e7a6"
    },
    {
        "author": "陆游",
        "paragraphs": [
            "秋风万木霣，春雨百草生。",
            "造物初何心，时至自枯荣。",
            "惟有山头石，岁月浩莫测。",
            "不知四时运，常带太古色。",
            "老翁一生居此山，脚力欲尽犹跻攀。",
            "时时抚石三太息，安得此身如尔顽。"
        ],
        "title": "山头石",
        "id": "ab729496-5d17-475f-a70d-7feacdd02c27"
    },
    {
        "author": "陆游",
        "paragraphs": [
            "有客隠华山，学道忘岁月。",
            "灵苗生绝壁，光景中夜发。",
            "㔉根食之尽，倐尔换金骨。",
            "通籍虎豹阍，日预通明谒。",
            "绿章奏封事，误字坐责罚。",
            "后身幸不忘，去日苦飘忽。",
            "白首三入朝，未省及黔突。",
            "方逃申公钳，已取卞和刖。",
            "福微不盈眦，罪众几擢发。",
            "上天岂怜之，寸步使屡蹶。",
            "拔其利欲根，还之山水窟。",
            "洗心谢宿愆，世事等闽粤。"
        ],
        "title": "有客",
        "id": "7915a41e-2fdf-44c1-b383-b70a25c59911"
    },
    {
        "author": "陆游",
        "paragraphs": [
            "穷老苦畏事，雅意在丘壑。",
            "结茆镜湖上，卒岁安寂寞。",
            "有门常懒开，壁间挂双屩。",
            "犹恨未远人，静夜闻城角。"
        ],
        "title": "幽居五首  其一",
        "id": "7f37bc8a-bddc-4f05-8220-b1bb6a8eb113"
    },
    {
        "author": "陆游",
        "paragraphs": [
            "来客无僮奴，剥啄自叩户。",
            "主人亦萧然，茗饮不能具。",
            "清言正绝倒，日莫亟散去。",
            "更欲尽所怀，衣薄畏霜露。"
        ],
        "title": "幽居五首  其二",
        "id": "353d3857-28f0-4dbb-97b1-8993c105a5c3"
    },
    {
        "author": "陆游",
        "paragraphs": [
            "山园手栽花，日夜数花时。",
            "花开亦已落，一欢自无期。",
            "劝君强自娱，勿作儿女悲。",
            "春风染柳条，不染君鬓丝。"
        ],
        "title": "幽居五首  其三",
        "id": "8a9126be-62d6-49b9-b1a8-c35fa83416ef"
    },
    {
        "author": "陆游",
        "paragraphs": [
            "种菜三四畦，畜豚七八个。",
            "永言给賔祭，且复课慵惰。",
            "霜清黄犊健，土润小雨过。",
            "冬耕不可失，努力勿安卧。"
        ],
        "title": "幽居五首  其四",
        "id": "378f3e00-6eeb-418e-b085-925c30d7d821"
    },
    {
        "author": "陆游",
        "paragraphs": [
            "放翁家山阴，其贫盖一国。",
            "骨相异虎头，祠禄真鸡肋。",
            "有米薪未具，坐待至曛黑。",
            "躬耕岂所难，一饱非尔力。"
        ],
        "title": "幽居五首  其五",
        "id": "31113bbb-5bad-4b73-99d1-3d59708613cf"
    },
    {
        "author": "陆游",
        "paragraphs": [
            "身似孤鸿铩羽翰，悲鸣饮啄住江干。",
            "酒阑客思多新感，病起衰颜失故丹。",
            "倦枕忽闻中夜雨，疏砧又报一年寒。",
            "幽窗晤语无来客，空倚诗情强自寛。"
        ],
        "title": "野兴四首  其一",
        "id": "06658a70-dd4d-4c4b-b22c-281f526e671e"
    },
    {
        "author": "陆游",
        "paragraphs": [
            "老去痴顽百不能，非醒非醉日腾腾。",
            "敲门惟有徴租吏，好事元无送米僧。",
            "旧俗不还谁复念，古书虽在渐难凭。",
            "平生意气今如此，惆怅西窗半夜灯。"
        ],
        "title": "野兴四首  其二",
        "id": "3ea3ff47-642c-43b9-af40-e4a01baf21e2"
    },
    {
        "author": "陆游",
        "paragraphs": [
            "残水涓涓入野塘，菊花犹放数枝黄。",
            "闷思野步便晴日，病怯冬温喜薄霜。",
            "汤饼鬻成新兔美，脍韲擣罢绿橙香。",
            "人间富贵知何得，商略山林却味长。"
        ],
        "title": "野兴四首  其三",
        "id": "0083ddcc-7575-42a2-9ff8-40edb3d10e79"
    },
    {
        "author": "陆游",
        "paragraphs": [
            "水作縠纹微起伏，天如卵色半阴晴。",
            "偶来竹下搘颐坐，却向藤阴曳杖行。",
            "西埭人喧荻船过，东村灯上纬车鸣。",
            "幽居应接真无暇，莫讶经年懒入城。"
        ],
        "title": "野兴四首  其四",
        "id": "876de169-0855-433b-8482-ce9b265241bf"
    },
    {
        "author": "陆游",
        "paragraphs": [
            "习气年来扫未平，梦回犹喜读书声。",
            "冬裘不赎浑闲事，且为吾儿续短檠。"
        ],
        "title": "买油",
        "id": "c322ddb4-9af8-436c-8aa4-9d95961876da"
    },
    {
        "author": "陆游",
        "paragraphs": [
            "系舟江浦待潮平，叹息无人共月明。",
            "歴尽世间多少事，飘然依旧老书生。"
        ],
        "title": "系舟二首  其一",
        "id": "ff89fdf5-4dde-4a27-a847-a72ab2a58a4c"
    },
    {
        "author": "陆游",
        "paragraphs": [
            "地旷月明铺素练，霜寒河浅拂轻绡。",
            "手扶万里天坛杖，夜过前村禹会桥。"
        ],
        "title": "系舟二首  其二",
        "id": "934e6b29-90a8-4a84-b82e-f34ef6902c71"
    },
    {
        "author": "陆游",
        "paragraphs": [
            "南国霜常晚，初冬叶始红。",
            "旷怀牛屋下，美睡雨声中。",
            "沮水忆浮马，嶓山思射熊。",
            "何由効唐将，八十下辽东。"
        ],
        "title": "初冬至近村",
        "id": "b28f43f4-9d89-40e7-af0b-c430d9924f03"
    },
    {
        "author": "陆游",
        "paragraphs": [
            "筑城声酸嘶，汉月傍城低。",
            "白骨若不掩，高与长城齐。"
        ],
        "title": "古筑城曲四首  其一",
        "id": "a52f25a0-10f7-4312-b67a-61c74dd89748"
    },
    {
        "author": "陆游",
        "paragraphs": [
            "长城高际天，三十万人守。",
            "一日诏书来，扶苏先授首。"
        ],
        "title": "古筑城曲四首  其二",
        "id": "ac7ff4b0-27fa-4c51-8304-cb602fd1dfbb"
    },
    {
        "author": "陆游",
        "paragraphs": [
            "百丈筑城身，千步掘城壕。",
            "咸阳三月火，始悔此徒劳。"
        ],
        "title": "古筑城曲四首  其三",
        "id": "6502ac5e-1d17-4534-a72b-fe19e7733551"
    },
    {
        "author": "陆游",
        "paragraphs": [
            "峄山访秦碑，断裂无完笔。",
            "惟有筑城词，哀怨如当日。"
        ],
        "title": "古筑城曲四首  其四",
        "id": "f78d0882-a28e-4195-b048-549b70056c44"
    },
    {
        "author": "陆游",
        "paragraphs": [
            "山泉引派涨清池，野蔓移根络短篱。",
            "艺果极知非老事，接花聊复効儿嬉。",
            "提壶言语开颜听，斵木衣襦缓步窥。",
            "莫笑题诗还满纸，小园幽事要君知。"
        ],
        "title": "山园",
        "id": "0b25301d-9110-4310-afe3-14f6c5b6dea7"
    },
    {
        "author": "陆游",
        "paragraphs": [
            "将军入奏平燕筞，持笏榻前亲指画。",
            "天山热海在目中，下殿即日名烜赫。",
            "驰出都门雪初霁，直过黄河冰未坼。",
            "绣旗方掠桑干渡，羽檄已入金台陌。",
            "勇士如鹰健欲飞，孱王似兔何劳搦。",
            "戎服押俘献庙社，正衙第赏颁诏册。",
            "端门赐酺天下庆，御觞尚恨沧溟迮。",
            "从来文吏喜相轻，聊遣濡毫书竹帛。"
        ],
        "title": "将军行",
        "id": "e83752f0-6cb9-4744-87e2-c987c8b24b36"
    },
    {
        "author": "陆游",
        "paragraphs": [
            "孤城穷巷秋寂寂，美人停梭夜叹息。",
            "空园露湿荆棘枝，荒蹊月照狐狸迹。",
            "忆君去时儿在腹，走如黄犊爷未识。",
            "紫姑吉语元无据，况凭瓦兆占归日。",
            "嫁来不省出门前，魂梦何因识酒泉。",
            "粉绵磨镜不忍照，女子盛时无十年。"
        ],
        "title": "古别离",
        "id": "b1085fdc-2afc-4138-a9ce-16ffafdfad12"
    },
    {
        "author": "陆游",
        "paragraphs": [
            "吾儿适淮壖，送之梅市桥。",
            "三年安得过，思汝双鬓凋。",
            "今年当代归，秋色已萧萧。",
            "迎汝不惮远，梦溯钱塘潮。",
            "人事不可料，邑民挽归桡。",
            "郡牧部使者，交章闻之朝。",
            "增秩复使留，此事久寂寥。",
            "念汝未育子，大女方垂髫。",
            "小女闻学行，想像扶床娇。",
            "汝少知读易，外物莫能揺。",
            "但愿早举孙，不必七叶貂。",
            "归来郎罢前，相从乐箪瓢。"
        ],
        "title": "寄子虡",
        "id": "dc200012-4c76-4ff1-97a8-7bbf42d475ea"
    },
    {
        "author": "陆游",
        "paragraphs": [
            "水缩沙洲出，霜清木叶丹。",
            "鹭群横澹霭，鸦阵报初寒。",
            "冷落人情见，衰迟世念阑。",
            "惟留一句子，村舍话团圞。"
        ],
        "title": "泛舟自中堰入湖",
        "id": "36866dfd-004c-42ce-8f15-44273fc6be9f"
    },
    {
        "author": "陆游",
        "paragraphs": [
            "意薄杨修唤小儿，孤舟自笑发成丝。",
            "放开痴腹无非梦，拈起幽怀摠是诗。",
            "霜下忽惊桐叶尽，滩生更觉水声奇。",
            "余年那恨驱黄犊，除却为农百不宜。"
        ],
        "title": "夜归舟中作",
        "id": "cfa7bbee-caf4-4818-b199-f9f1d0438038"
    },
    {
        "author": "陆游",
        "paragraphs": [
            "天风揺荡万松声，卷海颓山得我惊。",
            "触滟滪堆秋起柂，鏖皋兰下夜还营。",
            "荷戈老气纵横在，看剑新诗欬唾成。",
            "兴尽却寻湖上路，醉看月堕斗枃倾。"
        ],
        "title": "蓬莱阁闻大风",
        "id": "791d948c-5785-459c-83e2-1ab80427dc40"
    },
    {
        "author": "陆游",
        "paragraphs": [
            "全师出雁塞，百战运龙韬。",
            "金络洮州马，珠装夏国刀。",
            "度沙风破肉，攻垒雪平壕。",
            "明日受降处，甲齐熊耳高。"
        ],
        "title": "小出塞曲",
        "id": "20aee9aa-9a12-4d96-b5a6-b44e3069a71f"
    },
    {
        "author": "陆游",
        "paragraphs": [
            "园荒阙扫除，篱败且枝梧。",
            "久旱池萍死，新霜野蔓枯。",
            "寒炉殊未议，浊酒却时酤。",
            "飞动郊原兴，饥鹰待指呼。"
        ],
        "title": "冬日园中作",
        "id": "41e89bee-e5f2-4c21-bd93-3343820f748c"
    },
    {
        "author": "陆游",
        "paragraphs": [
            "新得天台古涧藤，强扶衰疾蹋崚增。",
            "登高临远虽多感，叹老嗟卑却未曾。",
            "纸上是非难尽信，人间祸福有相乘。",
            "早知等是枯鱼肆，乞水何须望斗升。"
        ],
        "title": "登山亭",
        "id": "5a08eb86-fed7-4cd1-a4c2-5dbd3aa3be3f"
    },
    {
        "author": "陆游",
        "paragraphs": [
            "道人四壁空无有，一炷清香闲袖手。",
            "床边独有拄杖子，疾病相扶真我友。",
            "禅房按膝秋聴雨，野店敲门莫賖酒。",
            "畏途九折歴欲尽，世上谁如君耐久。",
            "老矣更踏千山云，何可一日无此君。",
            "归来灯前夜欲半，露柱说法君应闻。"
        ],
        "title": "拄杖歌",
        "id": "d5391760-5c7f-445b-b69a-d65f87fa6a52"
    },
    {
        "author": "陆游",
        "paragraphs": [
            "吴中霜雪晚，初冬正佳时。",
            "丹枫未辞林，黄菊犹残枝。",
            "鸣雁过长空，纤鳞泳清池。",
            "气和未重裘，临水照须眉。",
            "悠然据石坐，亦复出门嬉。",
            "野老荷鉏至，一笑成幽期。"
        ],
        "title": "冬晴",
        "id": "44c83a4e-205c-4abb-9ff8-c6e5db146fda"
    },
    {
        "author": "陆游",
        "paragraphs": [
            "犬吠惊飘叶，禽喧换宿枝。",
            "堕空霜肃肃，垂地斗离离。",
            "野叟读书罢，高城吹角悲。",
            "功名浑错料，老病却如期。"
        ],
        "title": "冬夕二首  其一",
        "id": "405a5255-a4c7-4f15-bd53-02159f77f21c"
    },
    {
        "author": "陆游",
        "paragraphs": [
            "不寐起中夕，披衣增慨慷。",
            "千金空市骨，三沐竟刳肠。",
            "世事粗能识，吾生安用长。",
            "布裘茆屋底，死去亦芬芳。"
        ],
        "title": "冬夕二首  其二",
        "id": "fb02ed5a-d11a-4600-9786-c224ee20eabd"
    },
    {
        "author": "陆游",
        "paragraphs": [
            "离海月盈丈，寒光万里明。",
            "众星敛欲尽，一镜独徐行。",
            "重露滴松鬛，高风吹鹤声。",
            "老来殊畏冷，不尽倚阑情。"
        ],
        "title": "十月十五夜对月",
        "id": "08e0b362-7f84-4a69-b804-79d4a6b1341c"
    },
    {
        "author": "陆游",
        "paragraphs": [
            "久疾无时已，残年莫更论。",
            "流离魂未返，穷困舌空存。",
            "畊垄关心事，祠官荷主恩。",
            "但愁垂老眼，不见定中原。"
        ],
        "title": "久疾三首  其一",
        "id": "61c0666c-76e9-4961-aa26-fc690a67da60"
    },
    {
        "author": "陆游",
        "paragraphs": [
            "残年仍卧疾，窗户夜愔愔。",
            "一日且复过，久生非所钦。",
            "暗尘侵药笥，微月伴衣砧。",
            "万里怀良友，前盟可得寻。"
        ],
        "title": "久疾三首  其二",
        "id": "def3176e-61ef-4b47-b5c8-63c359b75a50"
    },
    {
        "author": "陆游",
        "paragraphs": [
            "幽屏元无事，沉緜自鲜欢。",
            "胫长犹可截，冠挂岂容弹。",
            "擣药香尘细，寻书蜜炬残。",
            "晚来差觉健，风月小庭寛。"
        ],
        "title": "久疾三首  其三",
        "id": "28b68ff0-98a5-450d-8868-68b41398189f"
    },
    {
        "author": "陆游",
        "paragraphs": [
            "太傅读书处，秋风曾问途。",
            "江如青弋险，山似白盐孤。",
            "路尽还登岭，林开忽见湖。",
            "草堂无复识，流涕想规模。"
        ],
        "title": "舍北望牛头山山有延胜寺先太傅书堂在焉六年前尝泛小江往游寺焚于睦冦书堂无复存矣",
        "id": "e1f8d889-5f70-4ab3-aa1a-312609c4a3f6"
    },
    {
        "author": "陆游",
        "paragraphs": [
            "霜风卷地起，落叶拥蜗庐。",
            "终日澹无事，一窗寛有余。",
            "坐多知力耗，食少觉心虚。",
            "懒惰无新句，松声忽起予。"
        ],
        "title": "十月十九日大风作寒闭户竟日",
        "id": "d95fd0ce-78a4-412c-9783-180690e8c0eb"
    },
    {
        "author": "陆游",
        "paragraphs": [
            "浪迹天台一梦中，距今四十五秋风。",
            "胜游回首似昨日，衰病侵人成老翁。",
            "圣寺参差石桥外，仙蓬缥缈玉霄东。",
            "因君又动青鞵兴，目断千峰翠倚空。"
        ],
        "title": "寄天封明老",
        "id": "15614c95-72c9-4a07-9f76-fc0f6369be4b"
    },
    {
        "author": "陆游",
        "paragraphs": [
            "衰病污朝著，恩寛得免归。",
            "粗能心自信，不恨世相违。",
            "草市寒沽酒，江城夜擣衣。",
            "是中堪送老，高枕谢招麾。"
        ],
        "title": "村居二首  其一",
        "id": "79925734-88b5-4ab2-87ce-4e0087d84d2f"
    },
    {
        "author": "陆游",
        "paragraphs": [
            "自笑触藩羝，人嘲失旦鸡。",
            "囊悭衣任短，山冷屋便低。",
            "宦拙谗销骨，言狂悔噬脐。",
            "自今焚笔砚，有手但扶犂。"
        ],
        "title": "村居二首  其二",
        "id": "f5a38197-1693-4b18-9a36-fcf70d6e1ad4"
    },
    {
        "author": "陆游",
        "paragraphs": [
            "老怯霜风尽日眠，素屏纸帐拥蛮氊。",
            "为君小试回春手，便似暄妍二月天。"
        ],
        "title": "十月下旬暄甚戏作小诗",
        "id": "32c259ed-c2b0-4148-b633-d188f2063abb"
    },
    {
        "author": "陆游",
        "paragraphs": [
            "枫叶全丹槲叶黄，江城残角伴斜阳。",
            "琴书自足闲中乐，天地能容醉后狂。",
            "老死山林初不憾，梦游河渭独难忘。",
            "谷城黄石今安在，取履犹思効子房。"
        ],
        "title": "霜天杂兴三首  其一",
        "id": "91b3ebeb-d003-4c54-91de-3bac5cb88faa"
    },
    {
        "author": "陆游",
        "paragraphs": [
            "万鼓风声吼屋边，老人裘绔旋装绵。",
            "晨梳堕发知衰甚，夜枕闻鸡尚慨然。",
            "身后文章空饱蠧，眼前交旧半沉泉。",
            "饭蔬饮水平生惯，耻向天公更乞怜。"
        ],
        "title": "霜天杂兴三首  其二",
        "id": "ec08aa85-38e8-4886-9be0-20ba2f53779b"
    },
    {
        "author": "陆游",
        "paragraphs": [
            "少学愚公一味愚，莫年仍似病相如。",
            "闲吟寄友惟生纸，草具留僧只野蔬。",
            "雨涩溪流殊未足，霜高木叶已无余。",
            "潭州丞相怜衰疾，细字时收尺素书。"
        ],
        "title": "霜天杂兴三首  其三",
        "id": "9a499e0b-abe9-40c9-8f1d-77bd834931f0"
    },
    {
        "author": "陆游",
        "paragraphs": [
            "万里浮云一扫空，碧天无际日曈昽。",
            "欢声四起春风里，恰似祥符景德中。"
        ],
        "title": "连日风雨寒甚夜忽大风明旦遂晴",
        "id": "376c707a-45a7-4e06-b1aa-b5b4f7adc14b"
    },
    {
        "author": "陆游",
        "paragraphs": [
            "昔者戍梁益，寝饭鞍马间。",
            "一日岁欲莫，扬鞭临散关。",
            "增冰塞渭水，飞雪暗岐山。",
            "怅望钓璜公，英槩如可还。",
            "挺剑刺乳虎，血溅貂裘殷。",
            "至今传军中，尚愧壮士颜。",
            "岂知堕老境，槁木蒙霜菅。",
            "泽国气候晚，仲冬雪犹悭。",
            "曩事空梦想，拥褐自笑孱。",
            "烽烟尚未靖，大弓何时弯。"
        ],
        "title": "怀昔",
        "id": "b183e1c5-7356-4341-b5bf-04acd073ee9d"
    },
    {
        "author": "陆游",
        "paragraphs": [
            "广文风度绝清真，一代论交不数人。",
            "车马到门常谢病，北山虽远却相亲。"
        ],
        "title": "寄题王俊卿看山堂二首  其一",
        "id": "b9e1c1a6-7258-42da-8bb1-5132c5339e8a"
    },
    {
        "author": "陆游",
        "paragraphs": [
            "闭户终年懒出游，北山山色可消愁。",
            "何时一扫胡尘尽，更约同吟太华秋。"
        ],
        "title": "寄题王俊卿看山堂二首  其二",
        "id": "e4283ea6-ebb8-460d-94a4-d953a722e43b"
    },
    {
        "author": "陆游",
        "paragraphs": [
            "老屋环青嶂，衰翁卧白头。",
            "残书且遮眼，薄酒不浇愁。",
            "世故真难料，吾生愈觉浮。",
            "余年更须惜，幸得返山丘。"
        ],
        "title": "绝叹",
        "id": "34927091-1a58-42d5-9ccd-f972a7365836"
    },
    {
        "author": "陆游",
        "paragraphs": [
            "风雨连三日，衰翁不下堂。",
            "弄书聊自适，与世已相忘。",
            "坼栗经霜饱，搓橙带露香。",
            "地炉供小饮，亦足慰凄凉。"
        ],
        "title": "风雨",
        "id": "853bae5e-ea31-4749-a52c-5237bcec75b8"
    },
    {
        "author": "陆游",
        "paragraphs": [
            "阳狂跌宕送年华，信步来寻野老家。",
            "浅濑水清逢立鹭，横林叶尽数栖鸦。",
            "书生一饱依耕耒，壮士孤愁入戍笳。",
            "王绩但思酣美酝，葛洪不复问丹砂。"
        ],
        "title": "晚过邻曲",
        "id": "470eaa23-9e6c-4cf8-90b9-682cb935ebd5"
    },
    {
        "author": "陆游",
        "paragraphs": [
            "怀器潜山泽，逢时起薜萝。",
            "星辰占宝剑，雷雨化龙梭。",
            "禹穴书虽富，浯溪石未磨。",
            "门闾更须筑，有子继三科。"
        ],
        "title": "莫仲谦挽词",
        "id": "2136e3fc-2cae-43b1-8d47-b18e6bab89ec"
    },
    {
        "author": "陆游",
        "paragraphs": [
            "一病辄经旬，几病能不死。",
            "诚知迫颓年，暂健亦自喜。",
            "半窗风竹影，晴景极清美。",
            "读书虽益懒，尚可日百纸。",
            "引镜整角巾，病思真一洗。",
            "悠然度朝晡，万事如覆水。"
        ],
        "title": "病起",
        "id": "34732e4e-a32b-43f3-a7d1-927b6044ebde"
    },
    {
        "author": "陆游",
        "paragraphs": [
            "一声天边断雁哀，数蕊篱外蚤梅开。",
            "幽人耐冷倚门久，送月堕湖归去来。"
        ],
        "title": "晚兴",
        "id": "cab25f95-9f21-4501-b749-6648c8e3a1e5"
    },
    {
        "author": "陆游",
        "paragraphs": [
            "连夕狸奴磔鼠频，怒髯噀血护残囷。",
            "问渠何似朱门里，日饱鱼飧睡锦茵。"
        ],
        "title": "赠粉鼻",
        "id": "ba5f2e7f-b30e-4e52-a72b-e736cd4f34ae"
    },
    {
        "author": "陆游",
        "paragraphs": [
            "吏部仪曹体不同，拾遗供奉各家风。",
            "未言看到无同处，看得同时已有功。"
        ],
        "title": "与儿辈论李杜韩柳文章偶成",
        "id": "bd6ef0a4-9ce6-4aca-ac2c-897f6593be69"
    },
    {
        "author": "陆游",
        "paragraphs": [
            "梦觉空山泪渍衿，西游岁月苦骎骎。",
            "葭萌古路缘云壁，桔柏浮梁暗栎林。",
            "坐上新声犹蜀伎，道傍逆旅已秦音。",
            "荷戈意气浑如昨，自笑摧颓负壮心。"
        ],
        "title": "梦至小益",
        "id": "dd29aaf4-2056-4024-a4b2-076950a1a953"
    },
    {
        "author": "陆游",
        "paragraphs": [
            "早岁从诸杰，森然尽国华。",
            "辞工出月脇，笔健拔鲸牙。",
            "道在穷何憾，年殂生有涯。",
            "湖山元不改，老泪湿风沙。"
        ],
        "title": "怀绍兴间往还诸公",
        "id": "75b50bff-8d8b-4cd9-b092-cdb28d3b5762"
    },
    {
        "author": "陆游",
        "paragraphs": [
            "久脱朝衣学道装，溪云野鹤作身章。",
            "何时九转丹砂熟，却插金貂侍紫皇。"
        ],
        "title": "磨衲道衣",
        "id": "b5aa4401-9456-41e5-b832-e7b0b33aec4d"
    },
    {
        "author": "陆游",
        "paragraphs": [
            "落日溪边杖白头，破裘不补冷飕飕。",
            "戅愚酷信纸上语，老病犹先天下忧。",
            "末俗陵迟稀独立，斯文崩壊欲横流。",
            "绍兴人物嗟谁在，空记当年接俊游。"
        ],
        "title": "溪上作二首  其一",
        "id": "d23fca23-87fc-46e5-8e1f-da8d50fbcc01"
    },
    {
        "author": "陆游",
        "paragraphs": [
            "伛偻溪头白发翁，暮年心事一枝笻。",
            "山衔落日青横野，鸦起平沙黑蔽空。",
            "天下可忧非一事，书生无地効孤忠。",
            "东山七月犹关念，未忍浮沉酒醆中。"
        ],
        "title": "溪上作二首  其二",
        "id": "0ef1118f-1a4a-478a-9c31-60964379bb95"
    },
    {
        "author": "陆游",
        "paragraphs": [
            "徐行散腰膂，小憩啬精神。",
            "休养观书眼，调娱宴坐身。",
            "青氊我家旧，红粟太仓陈。",
            "温饱无余事，寒龟息自匀。"
        ],
        "title": "小憩",
        "id": "3905fb54-0970-4c9b-9c3e-dfb5b6dca648"
    },
    {
        "author": "陆游",
        "paragraphs": [
            "今年一冬晴日多，草木萌甲风气和。",
            "百钱布被未议赎，老翁曝背儿行歌。",
            "吾侪小人虑不远，积雪苦寒来岂晚。",
            "青天方行三尺乌，不料黑云高𡾰嵼。",
            "明朝雪恶冻复饿，儿啼颊皴翁噤卧。",
            "九重巍巍那得知，阁门催班百官贺。"
        ],
        "title": "癸丑十一月下旬温燠如春晦日忽大风作雪",
        "id": "f00e0d2e-7a74-47d3-832a-a44ce33ed0f9"
    },
    {
        "author": "陆游",
        "paragraphs": [
            "参云气压葛陂龙，跨海来扶笠泽翁。",
            "八十尚思行脚在，与君处处现神通。"
        ],
        "title": "占城椶竹拄杖",
        "id": "5490bd0a-e5bb-4b56-9b82-516e8af5fa8d"
    },
    {
        "author": "陆游",
        "paragraphs": [
            "市步群嚣散，关门夕照明。",
            "河流倒桥影，雪野聚乌声。",
            "繁杵闻深巷，寒烟下废城。",
            "匆匆船尽发，争趁早潮平。"
        ],
        "title": "西城",
        "id": "f5f12662-35fe-4a85-ba89-b6a1c29c51b2"
    },
    {
        "author": "陆游",
        "paragraphs": [
            "墟落敛暮烟，林梢偃新月。",
            "河桥灯渐閙，柳岸船犹发。",
            "薄酒吹欲无，伫立搔短发。",
            "谁知七十翁，岁晚念裘褐。"
        ],
        "title": "东城",
        "id": "3eb475be-31ce-46f2-aa6d-2f58c5b5a5f6"
    },
    {
        "author": "陆游",
        "paragraphs": [
            "斯道有显晦，所忧非贱贫。",
            "干坤均一气，边徼亦吾人。",
            "朋党消廷论，鉏耰洗战尘。",
            "清时更何事，处处是尧民。"
        ],
        "title": "斯道",
        "id": "28b30c49-7ee5-4ef0-b188-0f94ac4d1973"
    },
    {
        "author": "陆游",
        "paragraphs": [
            "灵府超然外物轻，静中谈笑却三彭。",
            "晴窗风竹参差影，霜树山禽格磔声。",
            "客出异苗咨药品，僧擕奇篆乞书评。",
            "幽居亦未全无事，更用人间有姓名。"
        ],
        "title": "病起山居日有幽事戏作二首  其一",
        "id": "899fe2df-907a-4d35-80c9-bbc91f4bba2f"
    },
    {
        "author": "陆游",
        "paragraphs": [
            "鹤骨龟肠欲不禁，扶衰初喜罢呻吟。",
            "盆山冰释书窗暖，药灶香浓道院深。",
            "笔健乍临新获帖，手生重理旧传琴。",
            "闭门局促还堪恨，云海何时豁此心。"
        ],
        "title": "病起山居日有幽事戏作二首  其二",
        "id": "67645c23-1b12-4b99-8d39-94642c03714c"
    }
]   }
]