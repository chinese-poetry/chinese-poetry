[
    {
        "author": "韓駒",
        "paragraphs": [
            "憶昔平原客，曾叨十九人。",
            "懷沙正愁苦，負土更悲辛。",
            "冊府三年滯，樞庭一見新。",
            "今來揮涕淚，爲國惜良臣。"
        ],
        "title": "故樞密鄭公輓詞  其三",
        "id": "e5612f18-0d1d-4005-b23c-73a62104d82c"
    },
    {
        "author": "韓駒",
        "paragraphs": [
            "夜直沉沉浴殿南，春風想對百花潭。",
            "藤牀轉枕尋餘夢，粉壁題詩倚半酣。",
            "追記舊游時一笑，勸參真理莫多談。",
            "白頭粗試絲綸手，歸去扶犂意亦甘。"
        ],
        "title": "次韻何文縝舍人後省致齋",
        "id": "3ab8f9ca-d661-4b99-9c61-66023480de97"
    },
    {
        "author": "韓駒",
        "paragraphs": [
            "內閣論思密，西班步武清。",
            "誰無子隆貴，獨被主恩榮。",
            "带曳黄金重，鞍飛白玉輕。",
            "舊時行樂地，簫鼓入佳城。"
        ],
        "title": "故正議李公輓詞  其一",
        "id": "e1dbe67c-adae-4a22-93b1-7fbe037d74ab"
    },
    {
        "author": "韓駒",
        "paragraphs": [
            "昔在昭文館，從公侍赭袍。",
            "笑談傾蓋舊，風采照人高。",
            "便欲參藜杖，那知奠濁醪。",
            "不堪西北望，松栢暮風號。"
        ],
        "title": "故正議李公輓詞  其二",
        "id": "02e45694-8b38-4c0f-9e19-49bf8b2e43d5"
    },
    {
        "author": "韓駒",
        "paragraphs": [
            "寺南寺北竹陰濃，背日茆茨雪未融。",
            "爲厭呢喃說禪病，故將齁䶎現神通。",
            "殷勤問話非龐藴，邂逅論交得贊公。",
            "借我蒲團睡今夜，五湖春夢雨聲中。"
        ],
        "title": "次韻石塔睡菴",
        "id": "fe0b2955-7ff1-4891-90b6-cf9fc87730ae"
    },
    {
        "author": "韓駒",
        "paragraphs": [
            "我欲游京口，浮家未有船。",
            "羨君無一物，篷底曲肱眠。"
        ],
        "title": "送僧化寧吳中行脚  其一",
        "id": "b0bcb14b-a0be-4c5e-9f5d-8ab751bc00d9"
    },
    {
        "author": "韓駒",
        "paragraphs": [
            "渡水穿雲去，神光觸處開。",
            "隔江如有得，飛錫早歸來。"
        ],
        "title": "送僧化寧吳中行脚  其二",
        "id": "a0901750-74af-4932-bbfd-e376b3bcc345"
    },
    {
        "author": "韓駒",
        "paragraphs": [
            "二年三飲龜山井，道上菰蒲亦笑人。",
            "猶覺是身多世累，一菴何日與翁鄰。"
        ],
        "title": "示龜山平老  其一",
        "id": "5a25f9dc-4591-462b-9edc-b35f078f090e"
    },
    {
        "author": "韓駒",
        "paragraphs": [
            "水横絕浦曾爭渡，浪打船頭又少留。",
            "安得一舟淮上釣，水生水落任沉浮。"
        ],
        "title": "示龜山平老  其二",
        "id": "b75df17a-5a7b-4267-ac5f-ef2eb451e37d"
    },
    {
        "author": "韓駒",
        "paragraphs": [
            "未用船頭報水程，爲君持酒打愁城。",
            "青山久負當年約，白髪多從客路生。",
            "點檢轉工新句法，揩磨難减舊風情。",
            "小留莫道無供給，一味東籬有落英。"
        ],
        "title": "次韻侯思孺將至黄州見簡",
        "id": "2b8795da-8099-43d1-869d-0dc2945bdf1b"
    },
    {
        "author": "韓駒",
        "paragraphs": [
            "籍甚中山守，風流世有人。",
            "獵圍邊月曉，筵蹋塞花春。",
            "金絮盟猶在，灰釘事已新。",
            "使公長卧護，何地起胡塵。"
        ],
        "title": "故資政忠惠韓公輓詞  其一",
        "id": "422e3ecb-e0a0-4060-951d-93314a280ea0"
    },
    {
        "author": "韓駒",
        "paragraphs": [
            "憶在昭文館，垂紳看立朝。",
            "敢論同自出，但喜識高標。",
            "有子仍持橐，如公合珥貂。",
            "傷心鄴城路，宰樹結寒飇。"
        ],
        "title": "故資政忠惠韓公輓詞  其二",
        "id": "6047559e-5cd4-488b-b623-c5e55dbd4a7b"
    },
    {
        "author": "韓駒",
        "paragraphs": [
            "歎息蘇公無恙日，坡頭自築小山房。",
            "五年不識官壺味，只以春江當酒觴。"
        ],
        "title": "以正賜庫蒲萄醅送何斯舉復次其韻  其一",
        "id": "edad1940-946b-4e2a-919d-234b80f6ffa0"
    },
    {
        "author": "韓駒",
        "paragraphs": [
            "老臣政術不堪論，尚得君王賜酒罇。",
            "異日黄州成故事，蒲萄醅熟記初元。"
        ],
        "title": "以正賜庫蒲萄醅送何斯舉復次其韻  其二",
        "id": "2a95757e-1223-49ff-b447-da7880e75694"
    },
    {
        "author": "韓駒",
        "paragraphs": [
            "蒲萄酒用春江水，壓倒雲安麴米春。",
            "未解敲門問奇字，一杯聊醉草玄人。"
        ],
        "title": "以正賜庫蒲萄醅送何斯舉復次其韻  其三",
        "id": "b69f9462-03e4-4613-98ad-5783880b0da7"
    },
    {
        "author": "韓駒",
        "paragraphs": [
            "緩尋翠竹白沙游，更挽藤梢上上頭。",
            "豈有危巢與棲鶻，亦無陳迹但飛鷗。",
            "經營二頃將歸老，眷戀羣山爲少留。",
            "百日使君何足道，空餘詩句在江樓。"
        ],
        "title": "登赤壁磯",
        "id": "8997daee-a6cf-4482-b4a1-fac8f90bea24"
    },
    {
        "author": "韓駒",
        "paragraphs": [
            "少年饒舌類豐干，老似鳴蟬不耐寒。",
            "無復酒杯同設席，幾思齋鉢共開單。",
            "便從此去真差易，未有生涯良獨難。",
            "樗散鄭公官益冷，雪中何以繼朝餐。"
        ],
        "title": "次范元長韻兼簡鄭有功博士",
        "id": "a0b565f5-7241-489b-b044-085446e2e44d"
    },
    {
        "author": "韓駒",
        "paragraphs": [
            "十月舟藏蘆荻林，客衣頓覺夜寒侵。",
            "亂離祗有窮途淚，勳業都無過去心。",
            "敢恨青鞋蹋江浦，近傳黄屋渡淮陰。",
            "中興氣象須公等，是日頻聞正始音。"
        ],
        "title": "次韻耿龍圖稜陵書事",
        "id": "4e8951ac-b658-4666-8fc6-6aeb19dd6ff8"
    },
    {
        "author": "韓駒",
        "paragraphs": [
            "邂逅他鄉識，艱難此地逢。",
            "扁舟逆春水，一鉢趁晨鐘。",
            "便欲依風穴，寧辭上雪峰。",
            "老禪行履處，著眼看機鋒。"
        ],
        "title": "送蜀僧希肇往雲居",
        "id": "c14a86a2-d002-4d07-bf28-28438289f3f1"
    },
    {
        "author": "韓駒",
        "paragraphs": [
            "小風吹水漲平湖，屋角殘冰亦已無。",
            "投老只圖春睡足，可須山鳥強招呼。"
        ],
        "title": "次韻金陵趙德夫使君上元三絕  其一",
        "id": "c4c9c373-4894-43ad-b0f7-5620d1f150f6"
    },
    {
        "author": "韓駒",
        "paragraphs": [
            "卧聽秦淮嗚咽聲，起看江月暮潮平。",
            "舊時憶在延真觀，玉作芙蕖院院明。"
        ],
        "title": "次韻金陵趙德夫使君上元三絕  其二",
        "id": "0a362b57-757a-4282-9ad7-7c9d1b0abd2e"
    },
    {
        "author": "韓駒",
        "paragraphs": [
            "憶昨宣和從武皇，春風省識御袍香。",
            "自從翠蓋巡沙漠，無復徵歌出洞房。"
        ],
        "title": "次韻金陵趙德夫使君上元三絕  其三",
        "id": "62cc88cf-7ab2-4e65-934f-0827d4e3846e"
    },
    {
        "author": "韓駒",
        "paragraphs": [
            "西來有客共征途，不恨維舟日日孤。",
            "愛子清明似秋月，當塗見了又蕪湖。"
        ],
        "title": "蕪湖戲趙德夫",
        "id": "78e05f67-1f6b-4f32-a47a-1ff6bd46e1da"
    },
    {
        "author": "韓駒",
        "paragraphs": [
            "楚雨冥冥催入峽，巴雲漠漠伴歸鄉。",
            "只應袖有歐峰錄，萬里神珠照地光。"
        ],
        "title": "送顯上人歸蜀  其一",
        "id": "30b80c7f-3be9-41e3-b8fc-71982f62a421"
    },
    {
        "author": "韓駒",
        "paragraphs": [
            "未可西歸白帝城，半天亭下即胡塵。",
            "他年若悟居山好，一束茆茨老此身。"
        ],
        "title": "送顯上人歸蜀  其二",
        "id": "acaebefc-ef62-42d1-8959-372e9855f5fa"
    },
    {
        "author": "韓駒",
        "paragraphs": [
            "窣堵西頭屋數楹，知君卧占一溪雲。",
            "老夫亦有緣雲興，應爲情親肯見分。"
        ],
        "title": "爲超然道人作雲卧菴  其一",
        "id": "1b7cf7c7-f907-42ce-870f-a5cccb3840cd"
    },
    {
        "author": "韓駒",
        "paragraphs": [
            "一溪清駛到天宮，上有千株偃蓋松。",
            "未肯分流下山去，爲君純浸紫霄峰。"
        ],
        "title": "爲超然道人作雲卧菴  其二",
        "id": "ff6ca56e-cb3a-45fc-a936-73f397a867fc"
    },
    {
        "author": "韓駒",
        "paragraphs": [
            "城西鼓檝又城東，不待溪分上下風。",
            "碧樹垂柑間黄綠，冰盤行鱠簇青紅。",
            "横塘日暮林巒合，斷岸秋來浦溆通。",
            "安得此身無世累，便隨漁艇入空濛。"
        ],
        "title": "次韻南溪觀魚",
        "id": "ee4f7313-0b0f-402c-b575-6bac6c2daa02"
    },
    {
        "author": "韓駒",
        "paragraphs": [
            "苦菜敷新葉，高槐偃舊枝。",
            "三生草菴主，故與此山期。"
        ],
        "title": "避賊嚴陽山次蜀僧清雅韻  其一",
        "id": "225811a0-e265-4634-81f8-cf0e1b12e86d"
    },
    {
        "author": "韓駒",
        "paragraphs": [
            "亂離多探報，荒僻少知聞。",
            "白髪如荒草，秋來不可耘。"
        ],
        "title": "避賊嚴陽山次蜀僧清雅韻  其二",
        "id": "6672a090-71f1-4a9c-be71-4c765e2f024a"
    },
    {
        "author": "韓駒",
        "paragraphs": [
            "路轉岡頭松柏深，百年唯我獨追尋。",
            "不知尊者真歸處，嶺上浮雲自古今。"
        ],
        "title": "用遜子游嚴陽庵韻  其一",
        "id": "47f04b89-69e4-47b4-aec4-692b466492e0"
    },
    {
        "author": "韓駒",
        "paragraphs": [
            "石根路轉白雲深，壞壁遺椽可細尋。",
            "只道來時無一物，尚留陳迹到如今。"
        ],
        "title": "用遜子游嚴陽庵韻  其二",
        "id": "67d12ad1-f7e0-4bf5-8613-0143806666b8"
    },
    {
        "author": "韓駒",
        "paragraphs": [
            "直道居中少，長才舉最頻。",
            "初聞輓紅粟，又往破黄巾。",
            "代北猶屯虜，山東有未臣。",
            "看公爲世用，容我任天真。"
        ],
        "title": "次撫州高使君韻",
        "id": "cbc1de6f-90fb-44bb-be18-b72969dae511"
    },
    {
        "author": "韓駒",
        "paragraphs": [
            "麥秋宜晚起，况復雨頻頻。",
            "桃竹猶能杖，柴車未可巾。",
            "閑分酒賢聖，静記藥君臣。",
            "會有騎鯨李，來陪賀季真。"
        ],
        "title": "再次韻兼簡李道夫  其一",
        "id": "acdb8f4b-e11c-4d6e-a548-f9f3bfaacaac"
    },
    {
        "author": "韓駒",
        "paragraphs": [
            "李侯梨飣坐，風味勝仁頻。",
            "投老須鳴玉，相看尚秃巾。",
            "便應尋木客，何必問波臣。",
            "不復來城市，從人笑我真。"
        ],
        "title": "再次韻兼簡李道夫  其二",
        "id": "0831d717-697d-4d6b-bf78-c424ddf7115d"
    },
    {
        "author": "韓駒",
        "paragraphs": [
            "猶記一麾出，敢論三顧頻。",
            "餘生過飛鳥，幻事揑空巾。",
            "學道無疑怖，憂時有主臣。",
            "買舟苕霅去，我亦號玄真。"
        ],
        "title": "再次韻兼簡李道夫  其三",
        "id": "e6ac182f-79e0-43fc-ae2f-e925a983357b"
    },
    {
        "author": "韓駒",
        "paragraphs": [
            "白頭逢世難，無地可推愁。",
            "曉日瞻天闕，春風憶御溝。",
            "他年余老蜀，萬戶子封留。",
            "尚記臨川郡，谿山爛漫游。"
        ],
        "title": "次韻錢遜叔侍郎見簡",
        "id": "e4f148f2-def4-474d-98ed-1f29c8abd0e4"
    },
    {
        "author": "韓駒",
        "paragraphs": [
            "下蜀追隨日，歡言一散愁。",
            "籃輿轉陂路，小檝渡潮溝。",
            "萬里家何在，三年淹此留。",
            "猶欣遲暮眼，見子並英游。"
        ],
        "title": "往歲自京口與曾公永宏父同行至下蜀因次前韻簡之",
        "id": "52c69765-ab94-490b-8190-6d4790a03b98"
    },
    {
        "author": "韓駒",
        "paragraphs": [
            "邂逅邗溝記昔年，知君跋馬自湘川。",
            "欲持斗酒洗泥滓，未辦青銅三百錢。"
        ],
        "title": "錢遜叔見示小詩次韻  其一",
        "id": "799f7dc9-5f30-4cc8-8259-b5ee2942571d"
    },
    {
        "author": "韓駒",
        "paragraphs": [
            "卜築相依約暮年，向來深駐汨羅川。",
            "叩門忽送銅山句，知是賦詩人姓錢。"
        ],
        "title": "錢遜叔見示小詩次韻  其二",
        "id": "184e4f64-a7d6-4ceb-8e7a-d0b915cfca56"
    },
    {
        "author": "韓駒",
        "paragraphs": [
            "墮絮飛花又一年，黄梅小雨暗平川。",
            "莫言晚起家何事，日傍南池數綠錢。"
        ],
        "title": "錢遜叔見示小詩次韻  其三",
        "id": "ea1a9c68-bbe5-482a-bcec-39286e52025d"
    },
    {
        "author": "韓駒",
        "paragraphs": [
            "且復江西度歲年，會須投老劍南川。",
            "日長一局枯棋罷，卧看兒童學意錢。"
        ],
        "title": "錢遜叔見示小詩次韻  其四",
        "id": "7f8d4d56-88fc-4346-a6af-29d853ada75b"
    },
    {
        "author": "韓駒",
        "paragraphs": [
            "憶在昭文並直廬，與君三歲侍皇居。",
            "花開輦路春迎駕，日轉蓬山曉曝書。",
            "學士南來尚巖穴，神州北望已丘墟。",
            "愁逢漢節滄江上，握手秋風淚滿裾。"
        ],
        "title": "撫州邂逅彦正提刑道舊感歎輙書長句奉呈",
        "id": "f29287b6-f1e6-4c33-81a1-4ca1bbed57fb"
    },
    {
        "author": "韓駒",
        "paragraphs": [
            "只道春風閉掖廷，朝來綰結髻鬟新。",
            "蛾眉不是專君寵，試觸君衣鸚鵡嗔。"
        ],
        "title": "題伯時所畫宮女  其一",
        "id": "49bb11bc-8222-46ab-9f02-451613f3527a"
    },
    {
        "author": "韓駒",
        "paragraphs": [
            "睡起昭陽暗淡粧，不知緣底背斜陽。",
            "若教轉盼一回首，三十六宮無粉光。"
        ],
        "title": "題伯時所畫宮女  其二",
        "id": "cc8d1d31-29bd-429b-8eae-2fcd35d41aed"
    },
    {
        "author": "韓駒",
        "paragraphs": [
            "水邊盧舍寺，朱實繞霜榮。",
            "棘刺防來密，筠籠贈豈輕。",
            "誰爲嘉橘誦，自擬渼陂行。",
            "莫訝歸時黑，吾兼吏隱名。"
        ],
        "title": "次韻游橘陂  其一",
        "id": "692437f4-5c87-408b-b02c-2d90d8da27e0"
    },
    {
        "author": "韓駒",
        "paragraphs": [
            "緩尋隨父老，偷折飫僮奴。",
            "的皪連僧舍，馨香到客廚。",
            "題詩郡丞至，問俗使華俱。",
            "只道千縑易，良田豈易圖。"
        ],
        "title": "次韻游橘陂  其二",
        "id": "5ac26911-e5f0-43e2-80c1-eab9f9e44a28"
    },
    {
        "author": "韓駒",
        "paragraphs": [
            "見子京江尚少年，大梁重見已翩翩。",
            "頃來更覺文章進，他日寧容老病先。",
            "梅谷舊題幽谷引，橘陂新和渼陂篇。",
            "常慚散吏空稱賞，不敢吹嘘上九天。"
        ],
        "title": "送曾宏父  其一",
        "id": "f32ce940-9fe5-454b-b15d-4702d83f30f3"
    },
    {
        "author": "韓駒",
        "paragraphs": [
            "乃翁名見豫章詩，學術傳家有大兒。",
            "四海共推文賦早，三年應訝省郎遲。",
            "生逢側席求賢日，即是摩霄聳壑時。",
            "若到朝廷問衰朽，爲言藏縮畏人知。"
        ],
        "title": "送曾宏父  其二",
        "id": "dde1b55d-e324-43f8-82be-77b030acc9b3"
    },
    {
        "author": "韓駒",
        "paragraphs": [
            "騃牛蹢躅知何事，定自春山細雨來。",
            "漫漫平沙相逐去，可無人掣鼻頭回。"
        ],
        "title": "題雙牛圖  其一",
        "id": "fdb0e451-d3d7-4fb6-813f-0f06642fb582"
    },
    {
        "author": "韓駒",
        "paragraphs": [
            "好事誰如公子賢，千金買盡亦欣然。",
            "老夫若有沉牛二，春雨歸耕負郭田。"
        ],
        "title": "題雙牛圖  其二",
        "id": "14565b25-afa7-48b3-bfb7-405c7c8ee970"
    },
    {
        "author": "韓駒",
        "paragraphs": [
            "掃地焚香元自喜，傍門騎馬向來慵。",
            "田園此去須安枕，海岱今年不舉烽。",
            "已分痩藤扶病骨，生憎明鏡寫衰容。",
            "兩公故是經綸手，只問腰金早晚重。"
        ],
        "title": "次韻錢遜叔侍郎見簡  其一",
        "id": "1133b2c1-44c6-449b-80ef-b15e19d183e9"
    },
    {
        "author": "韓駒",
        "paragraphs": [
            "排悶徑須沽酒飲，貯愁端爲作詩慵。",
            "連聲倦聽城頭角，落點驚飛塞上烽。",
            "聞道久閑金騕褭，有時高卧繡芙容。",
            "年來自說無尤物，已結維摩按兩重。"
        ],
        "title": "次韻錢遜叔侍郎見簡  其二",
        "id": "399f415c-35c3-4090-b565-cb4e33b367c7"
    },
    {
        "author": "韓駒",
        "paragraphs": [
            "開心未用飲門冬，老去何妨萬事慵。",
            "胡虜近聞歸絕漠，洛陽無復化爲烽。",
            "休官昔愧陶彭澤，受祿今慚邴曼容。",
            "誰似侍郎春思亂，解言花影日高重。"
        ],
        "title": "次韻錢遜叔侍郎見簡  其三",
        "id": "97933e80-7fec-4d76-b248-d44c6fda42fe"
    },
    {
        "author": "韓駒",
        "paragraphs": [
            "上饒籍甚文章守，曾共紫薇花下杯。",
            "鈴閣晝閑思老病，故教從事送春來。"
        ],
        "title": "信州連使君惠酒戲書二絕謝之  其一",
        "id": "f9b141ad-c25f-440e-8c18-e7a5436ab535"
    },
    {
        "author": "韓駒",
        "paragraphs": [
            "憶傾南庫官供酒，共賞西京勅賜花。",
            "白髪逢春醒復醉，豈知流落在天涯。"
        ],
        "title": "信州連使君惠酒戲書二絕謝之  其二",
        "id": "e4021f3b-d945-4f6d-9240-ecc10b6ea2db"
    },
    {
        "author": "韓駒",
        "paragraphs": [
            "誰憐定武故将軍，醉舞狂歌老更真。",
            "好事時分小槽酒，殘樽也到白頭人。"
        ],
        "title": "次韻錢遜叔謝曾使君送酒",
        "id": "34762282-efa5-4bd6-8651-1588fc763648"
    },
    {
        "author": "韓駒",
        "paragraphs": [
            "憶昨飄然下葉闉，十年江海望嚴宸。",
            "遙知駐蹕艱危地，尚有憂時老大臣。",
            "已起陽城司諫諍，又傳陸贄掌絲綸。",
            "爲公細數能文士，幾箇麒麟閣上人。"
        ],
        "title": "次韻曾寺丞觀早朝上徐諫議",
        "id": "fcd8d2ef-7328-47be-a8f5-655654f91453"
    },
    {
        "author": "韓駒",
        "paragraphs": [
            "遠聞仙伯上神山，始覺升平氣象還。",
            "一夢休論玉堂事，兩行曾綴紫宸班。",
            "想燒椽燭書天詔，看剪花騣出帝閑。",
            "尚憶平生故人否，夜驅黄犢在田間。"
        ],
        "title": "次韻徐翰林",
        "id": "c0bee437-d0b4-4f57-890a-500b3ce21120"
    },
    {
        "author": "韓駒",
        "paragraphs": [
            "寺門岑寂知何許，想對千巖萬壑開。",
            "待得梅山梅子熟，不辭先寄一枝來。"
        ],
        "title": "送僧住梅山  其一",
        "id": "ae56a861-1425-40c3-8da8-b340352bc414"
    },
    {
        "author": "韓駒",
        "paragraphs": [
            "近聞僧說宜黄寺，一道松門夜不關。",
            "投老有禾三百把，亦隨君去住梅山。"
        ],
        "title": "送僧住梅山  其二",
        "id": "ee13f3fc-7405-4550-8195-e9e8abbe9f25"
    },
    {
        "author": "韓駒",
        "paragraphs": [
            "自罷黄州守，殊方任轉流。",
            "寧論九年謫，已判一生休。",
            "此士真材傑，諸公定挽留。",
            "儻歸存老病，車騎擁西疇。"
        ],
        "title": "某頃知黄州墨卿爲州司錄今八年矣邂逅臨川送别二首  其一",
        "id": "6008d332-ab48-4811-a006-12223f7ab733"
    },
    {
        "author": "韓駒",
        "paragraphs": [
            "盜賊猶如此，蒼生困未蘇。",
            "今年起安石，不用哭包胥。",
            "子去朝行在，人應問老夫。",
            "髭鬚衰白盡，痩地日攜鉏。"
        ],
        "title": "某頃知黄州墨卿爲州司錄今八年矣邂逅臨川送别二首  其二",
        "id": "ca9f665d-c8dc-4e25-8999-76dc5053d2f3"
    },
    {
        "author": "韓駒",
        "paragraphs": [
            "憶宰分寧日，逢師溪水頭。",
            "裁書訪彭澤，倚杖話荆州。",
            "幻世吾方夢，迷津子作洲。",
            "禪心如密付，更爲小淹留。"
        ],
        "title": "送雲門妙喜游雪峰  其一",
        "id": "522b07c4-efcc-4d79-b5c1-a232e897885e"
    },
    {
        "author": "韓駒",
        "paragraphs": [
            "不謂英靈漢，猶憐老病翁。",
            "回舟殘破岸，駐錫涅槃宮。",
            "復作千山去，真成一段空。",
            "直愁林下樂，從此更誰同。"
        ],
        "title": "送雲門妙喜游雪峰  其二",
        "id": "b715a8af-01a4-4eb0-a157-762f160aa3cf"
    },
    {
        "author": "韓駒",
        "paragraphs": [
            "老子幽棲地，勞君久見存。",
            "夜氈從栗爆，午盌看茶翻。",
            "舊事時追憶，深禪得細論。",
            "還應雪峰老，領衆待雲門。"
        ],
        "title": "送雲門妙喜游雪峰  其三",
        "id": "d502dc07-5e59-4cf0-ab59-7bf0e415efdd"
    },
    {
        "author": "韓駒",
        "paragraphs": [
            "平時訪我烏江上，亂後逢君汝水濱。",
            "欲問龍門真在否，大千沙界邈全身。"
        ],
        "title": "送東林珪老游閩五絕句  其一",
        "id": "2ae8639f-d392-43fa-a734-cc615e6e96ed"
    },
    {
        "author": "韓駒",
        "paragraphs": [
            "少年高掇老龐科，未必龍門衆角多。",
            "幕府三招三不去，唯將一鉢渡娑婆。"
        ],
        "title": "送東林珪老游閩五絕句  其二",
        "id": "d6a0221c-41ae-4a8f-9932-aed3c8599621"
    },
    {
        "author": "韓駒",
        "paragraphs": [
            "北風捲地雪漫天，慚愧君來住過年。",
            "日與鄰翁同展鉢，老夫時復聽談禪。"
        ],
        "title": "送東林珪老游閩五絕句  其三",
        "id": "5f29d9c6-6a68-4ae5-beac-05ee3a866845"
    },
    {
        "author": "韓駒",
        "paragraphs": [
            "直自三湘到七閩，無人不道竹菴名。",
            "詩如雪竇加奇峭，禪似雲居更妙明。"
        ],
        "title": "送東林珪老游閩五絕句  其四",
        "id": "6080e663-d28b-454f-a902-09ff60a29f4b"
    },
    {
        "author": "韓駒",
        "paragraphs": [
            "竹庵端爲故人留，尚許衰翁預勝流。",
            "寄語叢林好清客，未宜輕輥雪峰毬。"
        ],
        "title": "送東林珪老游閩五絕句  其五",
        "id": "2261cf84-2b6f-4c22-8bbb-b84a7baa2155"
    },
    {
        "author": "韓駒",
        "paragraphs": [
            "自識雲門老，經時水石間。",
            "尚嫌聞法少，隨度七閩山。"
        ],
        "title": "示珪上人",
        "id": "142554d0-2711-4e74-befe-89b294a53583"
    },
    {
        "author": "韓駒",
        "paragraphs": [
            "一樽相屬兩華顛，落日臨分更泫然。",
            "蹀躞鳴珂君得路，伶俜散策我歸田。",
            "近聞南國生涯盡，厭見西江殺氣纒。",
            "欲買扁舟吳越去，看山看水樂餘年。"
        ],
        "title": "即席送呂居仁",
        "id": "c76a8ab2-20c1-4e14-9d9f-cf59cdb81cef"
    },
    {
        "author": "韓駒",
        "paragraphs": [
            "廣陵三歲共祠宮，二月帆開上水風。",
            "北渚蕩舟公醉我，南湖張樂我留公。",
            "豈知去國千山外，又得連墻一笑同。",
            "喪亂難堪重離别，可無書札問衰翁。"
        ],
        "title": "余往歲與遜叔侍郎同寓廣陵靖康元年遜叔守符離余被召過焉未幾余守南都遜叔移真定過留數日紹興二年復同寓臨川感念疇昔奉送一首",
        "id": "6aff8e06-b982-4701-87cd-3f6ebe7cabae"
    },
    {
        "author": "韓駒",
        "paragraphs": [
            "客居蓬藋繞門深，兩歲頻聞車馬音。",
            "子壮飛騰日無那，吾衰瘴癘久相侵。",
            "舊知文力雄青土，想有詩聲動綠林。",
            "歸傍玉皇香案立，莫忘江閣共登臨。"
        ],
        "title": "送李獻可奉使湖南",
        "id": "eee1c4ab-b5be-47e5-a87f-1ca55b566213"
    },
    {
        "author": "韓駒",
        "paragraphs": [
            "邂逅都城接下風，官居總在日華東。",
            "門瞻曲角趨朝近，路轉高頭出局同。",
            "今日繡衣新使者，晚塗霜鬢舊鄰翁。",
            "一杯無復當時樂，赤縣黄圖淚眼中。"
        ],
        "title": "余爲著作郎如瑩爲司令官舍皆在左掖門外高頭坊紹興四年如瑩持節江西道撫相訪輙成長句",
        "id": "06db648e-cd03-4b8d-afe4-18365acb616a"
    },
    {
        "author": "韓駒",
        "paragraphs": [
            "往歲滄波轉地流，是身如沫信沉浮。",
            "初聞盜賊奔他境，漸見衣冠集此州。",
            "病欲深耕歸谷口，禪須末句問巗頭。",
            "膺門也自知人喜，有客清真似子不。"
        ],
        "title": "次韻曾吉父見簡",
        "id": "b18e76b0-636d-4c38-bb54-1f8a502f8c65"
    },
    {
        "author": "韓駒",
        "paragraphs": [
            "漢閣西頭千步廊，與君長夏對胡牀。",
            "陰陰檜色連宮草，寂寂棋聲度苑墻。",
            "細乳分茶紋簟冷，明珠擘芡小荷香。",
            "身今老病投炎瘴，最憶冰盤貯蔗漿。"
        ],
        "title": "六月二十一日子文待制見訪熱甚追記館中納凉故事漫成一首",
        "id": "0fe50375-0651-4763-b7e4-d6d3ed45873b"
    },
    {
        "author": "韓駒",
        "paragraphs": [
            "家近錦江歸未得，見人之蜀便凄然。",
            "聞君細說開州好，勸我來依刺史賢。",
            "當路尚多屯虎兕，遠湖曾否息戈鋋。",
            "何時萬里雲沙静，穩上沙頭上水船。"
        ],
        "title": "送子文待制歸蜀",
        "id": "faa2af21-0f5f-482d-a3dd-cadf7ed338b2"
    },
    {
        "author": "韓駒",
        "paragraphs": [
            "雲階月地一相過，未抵經年别恨多。",
            "最恨明朝洗車雨，不令回脚渡天河。"
        ],
        "title": "世謂七夕後雨爲洗車雨又七夕後鵲頂毛落俗謂架橋致然戲作二絕  其一",
        "id": "4feb0568-047b-46e3-8467-5cf0d7183d48"
    },
    {
        "author": "韓駒",
        "paragraphs": [
            "上界鸞驂鳯駕多，不消野翮強填河。",
            "可憐無數顛毛落，只得雲軿一再過。"
        ],
        "title": "世謂七夕後雨爲洗車雨又七夕後鵲頂毛落俗謂架橋致然戲作二絕  其二",
        "id": "61b4f973-d54c-463b-b177-2a1b13fa886d"
    },
    {
        "author": "韓駒",
        "paragraphs": [
            "水濁山昏暑未清，風枝不動月微明。",
            "忽驚零露先秋戒，更放蟭蟟一月鳴。"
        ],
        "title": "夏夜廣壽寺偶書  其一",
        "id": "5fe93e9d-6aaa-4fcc-a519-5649487ea0d7"
    },
    {
        "author": "韓駒",
        "paragraphs": [
            "城郭初鳴定夜鐘，苾芻過盡法堂空。",
            "移牀獨向西南角，卧看琅璫動晚風。"
        ],
        "title": "夏夜廣壽寺偶書  其二",
        "id": "1220082c-8e6b-4aef-a017-16a90a6f007b"
    },
    {
        "author": "韓駒",
        "paragraphs": [
            "晚塗淹泊向誰論，白髪名卿肯見存。",
            "雒邑風流餘此老，故家文獻有諸孫。",
            "寺連狹徑曾傾蓋，船擁清谿尚一罇。",
            "小駐鄱陽未宜遠，欲憑書尺問寒温。"
        ],
        "title": "送范叔器次路公弼韻",
        "id": "5a07b187-1ebd-4414-bc93-ec8212d54eea"
    },
    {
        "author": "韓駒",
        "paragraphs": [
            "萬里投殊俗，餘生老一丘。",
            "尚憐之子秀，能慰此翁愁。",
            "只欲連墻住，胡爲下邑留。",
            "黄塵詩思盡，乞與四山秋。"
        ],
        "title": "送范生",
        "id": "fe59b2fa-49da-43a9-834a-19131b46e047"
    },
    {
        "author": "韓駒",
        "paragraphs": [
            "木末炎風晚更無，火雲低傍古城隅。",
            "正嫌酒作鷄冠赤，洗琖驚看白玉腴。"
        ],
        "title": "夏日謝人送酒",
        "id": "52b4bf47-4e94-4bfd-b2a5-e934a2fcffb2"
    },
    {
        "author": "韓駒",
        "paragraphs": [
            "白髪前朝舊史官，風爐煮茗暮江寒。",
            "蒼龍不復從天下，拭淚看君小鳯團。"
        ],
        "title": "又謝送鳯團及建茶  其一",
        "id": "1efaf90e-f1f2-43bf-ac07-34e749677236"
    },
    {
        "author": "韓駒",
        "paragraphs": [
            "山瓶慣識露芽香，細蒻勻排訝許方。",
            "猶喜晚塗官様在，密羅深碾看飛霜。"
        ],
        "title": "又謝送鳯團及建茶  其二",
        "id": "bf8c8b15-e874-42a8-b13c-77f009bf9742"
    },
    {
        "author": "韓駒",
        "paragraphs": [
            "物微深可憫，畏雨復兼風。",
            "適見傳呼寵，俄成撲地空。"
        ],
        "title": "嘲蚊",
        "id": "bc4e1d76-04c6-4b0d-b0b0-9cb37ab27720"
    },
    {
        "author": "韓駒",
        "paragraphs": [
            "資身惟朽壤，得意只繁陰。",
            "浪自聲凄急，人誰聽汝音。"
        ],
        "title": "嘲蟬",
        "id": "19ca6c75-b13f-46fa-b1e1-6f887a365322"
    },
    {
        "author": "韓駒",
        "paragraphs": [
            "孤光辭腐草，強擬帖天飛。",
            "中路霜風急，還尋腐草歸。"
        ],
        "title": "嘲螢",
        "id": "4a55abc0-8319-46a8-a770-2a37127b87d3"
    },
    {
        "author": "韓駒",
        "paragraphs": [
            "憶昔趨閶闔，朝雞促曉聲。",
            "何關蠅輩事，也復強飛鳴。"
        ],
        "title": "嘲蠅",
        "id": "ff95cc0a-c49d-4171-99bf-73c3e476222b"
    },
    {
        "author": "韓駒",
        "paragraphs": [
            "往時束带侍明光，曾看揮毫點御牀。",
            "只道驊騮已騰蹋，不知鵰鶚尚摧藏。",
            "官居四合峰巒雨，驛路千林橘柚霜。",
            "莫爲艱難歸故里，漢庭今重甲科郎。"
        ],
        "title": "頃年侍立集英殿見周表卿唱名第二客居臨川表卿爲宜黄丞歲滿訪别以詩送之",
        "id": "5188dc36-8141-491c-bd40-f30d1d93aec9"
    },
    {
        "author": "韓駒",
        "paragraphs": [
            "中郎玉節駐江西，飲慣黄封厭赤泥。",
            "寄與衰翁時一醉，四山搖落雨凄凄。"
        ],
        "title": "問江西漕使乞酒及牛乳  其一",
        "id": "18af1fc6-3d04-4a47-9166-19267702cb3f"
    },
    {
        "author": "韓駒",
        "paragraphs": [
            "近聞酥酪出中廚，想肯分留寄病夫。",
            "不爲長齋飯麄糲，暮年消渴亦時須。"
        ],
        "title": "問江西漕使乞酒及牛乳  其二",
        "id": "a618e262-6b39-470e-9467-726f383f52fb"
    },
    {
        "author": "韓駒",
        "paragraphs": [
            "離宮見爾近天墀，雨露常私養種時。",
            "寂寞一株嵐霧裏，無人識是萬年枝。"
        ],
        "title": "冬青",
        "id": "d1c7a488-e177-4aa1-bd61-372c65247a38"
    },
    {
        "author": "韓駒",
        "paragraphs": [
            "故人書札訪林泉，郭索相隨到酒邊。",
            "未擘團臍先一笑，二螯能覆兩觥船。"
        ],
        "title": "謝江州陸簽判寄糖蟹  其一",
        "id": "17d59c98-2cc6-490c-9d01-12f837c67bc2"
    },
    {
        "author": "韓駒",
        "paragraphs": [
            "只訝平原驛使稀，不嗔彭澤寄來遲。",
            "勸君莫以無腸故，忍見紛紛躁擾時。"
        ],
        "title": "謝江州陸簽判寄糖蟹  其二",
        "id": "cb9a4dff-fe81-45ba-95a5-2007f061f20a"
    },
    {
        "author": "韓駒",
        "paragraphs": [
            "路入君家百步香，隔簾初識漢宮粧。",
            "只疑夢到昭陽殿，一簇輕紅繞淡黄。"
        ],
        "title": "次韻吉父曾園梅花  其一",
        "id": "8b1926a7-5a63-4dd9-b840-94c85425157c"
    },
    {
        "author": "韓駒",
        "paragraphs": [
            "春風併力著寒梅，淺白輕黄一道開。",
            "竹屋西頭如有路，扶藜不問主人來。"
        ],
        "title": "次韻吉父曾園梅花  其二",
        "id": "906350ec-9f13-4b99-a999-6a8c08fd5264"
    },
    {
        "author": "韓駒",
        "paragraphs": [
            "爛紅初擘使君盤，走送柴門色未乾。",
            "著意裁詩終不近，遙憐醉眼若爲看。"
        ],
        "title": "奉酬泉使君寄荔枝子魚  其一",
        "id": "237c92bd-602f-429f-9d3e-42ae5558f85c"
    },
    {
        "author": "韓駒",
        "paragraphs": [
            "驛騎持書自海旁，開籃剩喜子魚香。",
            "紅螺紫蛤俱羞避，獨許渠儂近酒觴。"
        ],
        "title": "奉酬泉使君寄荔枝子魚  其二",
        "id": "e525fea6-64a7-43ef-a1f4-117220980bda"
    },
    {
        "author": "韓駒",
        "paragraphs": [
            "治聲臨潁復臨川，籍甚臨江已預傳。",
            "但怪驊騮在泥滓，會看鴻鴈撇雲天。",
            "杯翻竹葉深留客，浦漲桃花小繫船。",
            "别後更誰從此老，頻將書尺問沉綿。"
        ],
        "title": "送李大夫移宰新喻",
        "id": "4d2eccfc-efed-46a1-8b49-b1b96657d027"
    },
    {
        "author": "韓駒",
        "paragraphs": [
            "不謂張羅地，時能問字過。",
            "欲爲衰朽託，將奈别離何。",
            "比歳開三館，君才中十科。",
            "待平澶衛了，加思頌元和。"
        ],
        "title": "送翁縣丞赴部  其一",
        "id": "20815226-5d76-47bf-981c-b7cce17df6e3"
    },
    {
        "author": "韓駒",
        "paragraphs": [
            "昔坐甘陵黨，頻年墮嶮巇。",
            "斯文今烜赫，隱吏已衰遲。",
            "俊茂推之子，飛騰值聖時。",
            "諸公宜改觀，相國舊深知。"
        ],
        "title": "送翁縣丞赴部  其二",
        "id": "863d5ff6-d7eb-48be-8b75-75379f24c040"
    },
    {
        "author": "韓駒",
        "paragraphs": [
            "喪亂乖離數，衰慵問訊疏。",
            "新霜上鬚鬢，老淚濕襟裾。",
            "忽報迎車騎，遙知奉璽書。",
            "豈惟謀郤縠，文亦似相如。"
        ],
        "title": "似矩尚書帥桂道由臨川賦詩三首貽彦章內翰謹次元韻送行  其一",
        "id": "d3dc4af9-b979-4309-af12-96a261fb1a3e"
    },
    {
        "author": "韓駒",
        "paragraphs": [
            "有人談五嶺，崷崒象衡廬。",
            "地長十尋竹，波跳三尺魚。",
            "看公羅鈇鉞，笑我老耕鉏。",
            "敢望頻書札，相望萬里餘。"
        ],
        "title": "似矩尚書帥桂道由臨川賦詩三首貽彦章內翰謹次元韻送行  其二",
        "id": "ae265fcc-acfb-45ed-ae0a-652a7e0ee97c"
    },
    {
        "author": "韓駒",
        "paragraphs": [
            "郡戟蒼山上，平分二水流。",
            "四時無癘氣，五管有賢侯。",
            "静契羅公遠，禪參帛道猷。",
            "人生一麾樂，不必向中州。"
        ],
        "title": "似矩尚書帥桂道由臨川賦詩三首貽彦章內翰謹次元韻送行  其三",
        "id": "2ef98cac-a305-4411-a294-ccbd26932b83"
    },
    {
        "author": "韓駒",
        "paragraphs": [
            "酪乳抨來自釋宮，流膏散液竹萌中。",
            "我方厭苦饑虚病，公已深知識界空。"
        ],
        "title": "次韻吉父食筍乳長句  其一",
        "id": "3f39721b-a052-4fd6-b4de-b116b6e84a82"
    },
    {
        "author": "韓駒",
        "paragraphs": [
            "只漫轑羮送鄰舍，豈能搜句攪詩翁。",
            "山城異味寧長有，却傍春畦擷芥菘。"
        ],
        "title": "次韻吉父食筍乳長句  其二",
        "id": "728c993d-c406-4db4-b442-8df20d1c9f60"
    },
    {
        "author": "韓駒",
        "paragraphs": [
            "病鶴羞垂翅，疲駑困絡頭。",
            "空懸彭澤印，看上汝南州。",
            "好去營茆棟，相依老荻洲。",
            "忘憂得佳句，不敢比扶留。"
        ],
        "title": "次韻程待制見簡",
        "id": "7bf204f4-2125-4390-98fc-21c999d26e69"
    },
    {
        "author": "韓駒",
        "paragraphs": [
            "野寺瓶甖至，吾廬水竹幽。",
            "開緘喜風韻，喚客少淹留。",
            "蕨带寒山醤，筍兼頭子油。",
            "誰能知許味，一飽併無憂。"
        ],
        "title": "曹山老送筍蕨與諸禪客同食戲成",
        "id": "7e905b78-1e70-496f-b38e-082d1d016cda"
    },
    {
        "author": "韓駒",
        "paragraphs": [
            "故老凋零盡，君猶識了翁。",
            "深知名節似，不但里閭同。",
            "政府方交辟，高賢豈久窮。",
            "他年汝溪上，伴我釣秋風。"
        ],
        "title": "送宜黄宰任滿赴調  其一",
        "id": "c5fed7c6-d0c4-4425-aa75-19fc90a1706b"
    },
    {
        "author": "韓駒",
        "paragraphs": [
            "聽說宜黄政，他邦總不如。",
            "里門喧誦讀，村落罷追胥。",
            "縱未分侯印，猶當擁使車。",
            "此詩無麗句，聊代薦賢書。"
        ],
        "title": "送宜黄宰任滿赴調  其二",
        "id": "3b2e17fb-539d-4051-9dcc-d449fe10d693"
    },
    {
        "author": "韓駒",
        "paragraphs": [
            "老夫晏坐臨川寺，五見君爲萬里行。",
            "病馬不辭遭掣頓，雲鵬那復計期程。",
            "遙知此去常乖隔，莫惜書來訪死生。",
            "早與朝廷定巴蜀，故山遲暮欲歸耕。"
        ],
        "title": "送張右司赴召",
        "id": "b9976141-aaaa-4c80-951b-c2312f7e4e17"
    },
    {
        "author": "韓駒",
        "paragraphs": [
            "悟得玄機已數年，曾蒙老宿印明禪。",
            "定知凡物難爲壽，故仗高人結勝緣。"
        ],
        "title": "令人生日以畫十六大阿羅漢爲壽仍作三頌以祝長年  其一",
        "id": "6b94c641-d6c8-4063-a289-d3dc48427d13"
    },
    {
        "author": "韓駒",
        "paragraphs": [
            "數枝西國芬陀利，一瓣南天波律香。",
            "持作誕辰羅漢供，願如羅漢壽無央。"
        ],
        "title": "令人生日以畫十六大阿羅漢爲壽仍作三頌以祝長年  其二",
        "id": "30cbed93-bf13-4323-80d9-ef5d0741bb13"
    },
    {
        "author": "韓駒",
        "paragraphs": [
            "生朝欲作祈年供，長壽玉圭天上來。",
            "定是從今有家慶，世人傳作畫圖開。"
        ],
        "title": "令人生日以畫十六大阿羅漢爲壽仍作三頌以祝長年  其三",
        "id": "76bd69f1-22b6-40ea-9de6-f5b66d8dccc9"
    },
    {
        "author": "韓駒",
        "paragraphs": [
            "永安城外山危立，赤壁磯邊水倒流。",
            "此地能令阿瞞走，小偷何敢下蘆洲。"
        ],
        "title": "某已被旨移蔡賊起旁郡未果進發今日上城部分民兵閱視戰艦口號五首  其一",
        "id": "c713e266-6e84-4f91-b644-939a541b11b9"
    },
    {
        "author": "韓駒",
        "paragraphs": [
            "病守雖閑鬢未蒼，尚能談笑坐胡床。",
            "指揮一掃妖氛盡，便自關山向汝陽。"
        ],
        "title": "某已被旨移蔡賊起旁郡未果進發今日上城部分民兵閱視戰艦口號五首  其二",
        "id": "ec525e62-bc14-4074-ac69-ff8792d70e3b"
    },
    {
        "author": "韓駒",
        "paragraphs": [
            "昨夜黄州得蠟書，老臣恨已解兵符。",
            "莫將箭污偷兒血，留與官家北射胡。"
        ],
        "title": "某已被旨移蔡賊起旁郡未果進發今日上城部分民兵閱視戰艦口號五首  其三",
        "id": "4a247165-297b-4c2a-a75b-48a9b77d4bde"
    },
    {
        "author": "韓駒",
        "paragraphs": [
            "百憂前日總薰心，一笑朝來得好音。",
            "絕域不須遮虜障，今年自有殺胡林。"
        ],
        "title": "某已被旨移蔡賊起旁郡未果進發今日上城部分民兵閱視戰艦口號五首  其四",
        "id": "ac085b87-2583-4331-a87a-6ec4e8303a5d"
    },
    {
        "author": "韓駒",
        "paragraphs": [
            "沙場臘送亡胡，澤國春生賀漢年。",
            "說與胡兒莫輕出，黄岡直下有戈船。"
        ],
        "title": "某已被旨移蔡賊起旁郡未果進發今日上城部分民兵閱視戰艦口號五首  其五",
        "id": "4dc01aac-76f7-48fb-bfdc-a7c8cc2f6bf5"
    },
    {
        "author": "韓駒",
        "paragraphs": [
            "昔年親擢校書郎，夜夢蒼龍繞屋梁。",
            "異時那知今日應，六龍深駐載賡堂。"
        ],
        "title": "咸平生日  其一",
        "id": "e0379ff6-03f5-49e8-a0ce-ecdb064f981e"
    },
    {
        "author": "韓駒",
        "paragraphs": [
            "已向叢霄侍玉宸，朅來端爲付經綸。",
            "不須更說人間事，曾是仙中第一人。"
        ],
        "title": "咸平生日  其二",
        "id": "7b343d71-8288-44c1-8cc7-1f489716334c"
    },
    {
        "author": "韓駒",
        "paragraphs": [
            "問渠褰裳欲何往，倉惶徙倚滄江上。",
            "至人入水固不濡，何以有此恐怖狀。",
            "我知摩詰意未真，欲以筆端調世人。",
            "此水此渡俱非實，摩詰亦未嘗下筆。"
        ],
        "title": "題孫邵王摩詰渡水羅漢",
        "id": "f0c618a6-eefa-4f51-a0a7-bfa23a285785"
    },
    {
        "author": "韓駒",
        "paragraphs": [
            "天寒候雁作行遠，沙晚浴鳬相對眠。",
            "松醪朝醉復暮醉，江月上弦仍下弦。"
        ],
        "title": "絕句",
        "id": "ebfaabbf-7e35-4afd-8fd3-47b93fd0f081"
    },
    {
        "author": "韓駒",
        "paragraphs": [
            "萬里青霄發軔時，驊騮絕足看奔馳。",
            "太平宰相何人識，惟有巫咸得預知。"
        ],
        "title": "咏太平宰相",
        "id": "65f5642b-4e87-4938-9bb6-8484a541df32"
    },
    {
        "author": "韓駒",
        "paragraphs": [
            "劉郎底事去匆匆，花有深情只暫紅。",
            "弱質未應貪結子，細思須恨五更風。"
        ],
        "title": "代妓送葛亞卿",
        "id": "12fa7f77-2486-4963-ad48-c892650d54f9"
    },
    {
        "author": "韓駒",
        "paragraphs": [
            "老子真祠地，君來覓紙題。",
            "文如士衡後，年與正平齊。",
            "聞說鍾陵郡，官居章水西。",
            "涪翁詩律在，佳處可提攜。"
        ],
        "title": "贈向巨源",
        "id": "a52a8c60-533a-4698-af53-7b36dd941eb2"
    },
    {
        "author": "韓駒",
        "paragraphs": [
            "三十年前一乞兒，荆公曾爲替梅詩。",
            "如今輸了無人替，莫向金陵更下棋。"
        ],
        "title": "改王智興詩",
        "id": "e96b488f-d2a8-4395-b727-6c203cbbf0b2"
    },
    {
        "author": "韓駒",
        "paragraphs": [
            "去年看月思君處，醉後狂歌和影舞。",
            "今年與君待月時，金樽未盡雨催詩。",
            "樂事良辰難並有，一生費詩仍費酒。",
            "君不見綠幕朱簾蠟炬香，何須拂地覓孤光。"
        ],
        "title": "八月十五夜小雨同二弟作",
        "id": "557be51a-da82-436c-9c55-eb14f64f34ea"
    },
    {
        "author": "韓駒",
        "paragraphs": [
            "三更欲眠燈掛壁，被冷何曾雙脚直。",
            "西風一夜枕邊鳴，令我下牀三嘆息。",
            "君莫悲秋且自悲，朱顔白髮來相隨。",
            "天公造作悲歡事，要令百歲如狂癡。",
            "達人大觀無不可，豈合坐受天公欺。",
            "我慚無處看明月，一掌荒庭秋草沒。",
            "去年憶上黄神山，笑看萬里清光發。"
        ],
        "title": "八月十四日夜作",
        "id": "045f7935-55a1-4db1-a6cf-5c10df6e96de"
    },
    {
        "author": "韓駒",
        "paragraphs": [
            "平湖下明月，湛如奩濕銀。",
            "遙憐鍾陵客，臥看繁臺雲。",
            "我欲故山去，向來車已巾。",
            "淹留屬中秋，顧愁愁單身。",
            "停杯問青天，誰駕此玉輪。",
            "分光到蓬屋，殷勤月夫人。",
            "張郎嗜讀書，佔畢聞比鄰。",
            "胡爲嘆今夕，長歌擊匏尊。",
            "似君豈終窮，努力逢休辰。",
            "他年和此唱，寄我東南垠。"
        ],
        "title": "次韻張子文中秋夜月",
        "id": "9cc405a1-5b0e-4a35-bb40-93bc8c941d78"
    },
    {
        "author": "韓駒",
        "paragraphs": [
            "春風吹綠原頭草，草色雨餘晴更好。",
            "堂前簾靜燕初忙，江上麥齊蠶欲老。",
            "腐儒飽食欣自得，日長但酣春晝眠。",
            "戶屨無人足清絕，覺來幽響落山泉。"
        ],
        "title": "春二首  其一",
        "id": "8fa57cbb-a2cc-49f4-9e2e-d6bb34139366"
    },
    {
        "author": "韓駒",
        "paragraphs": [
            "東風著物猶未驚，忽聽林間鵯鵊鳴。",
            "瀨水生波先泛泛，燒痕破暖漸青青。",
            "農家且喜春耕足，未曉呼兒飯黄犢。",
            "誰家躍馬來探春，卻笑瀾翻啼布穀。"
        ],
        "title": "春二首  其二",
        "id": "4ad954e2-f688-41c6-83dd-f66b6cd1e2d6"
    },
    {
        "author": "韓駒",
        "paragraphs": [
            "秋風淅淅搖密竹，乍覺涼生洗炎溽。",
            "豆田雨過麥毛肥，蘋渚風輕浪痕蹙。",
            "田家社日試新篘，相過一飯百在憂。",
            "卻笑儒生真自苦，髪如衰草不勝秋。"
        ],
        "title": "秋",
        "id": "7ebe83e7-3cfc-427e-80df-d327faaaf0bc"
    },
    {
        "author": "韓駒",
        "paragraphs": [
            "九日東籬採落英，白衣遙見眼能明。",
            "向令自有杯中物，一段風流可得成。"
        ],
        "title": "題曾公卷采菊圖",
        "id": "1eaf9276-d9d9-4f1d-89e3-cddf21f3b972"
    },
    {
        "author": "韓駒",
        "paragraphs": [
            "此時造化何容易，終日飄零似等閑。",
            "截斷瓊田餘白水，放開琪樹出青山。"
        ],
        "title": "雪",
        "id": "73950024-b1db-4f5a-a1b6-89d15060a8d4"
    },
    {
        "author": "韓駒",
        "paragraphs": [
            "灼灼開元銷恨花，連昌春苑盛恩華。",
            "如今妖艷無人比，笑倚東風日自斜。"
        ],
        "title": "詠千葉桃",
        "id": "f84d410e-ee5d-4e98-b693-163dcf923158"
    },
    {
        "author": "韓駒",
        "paragraphs": [
            "雲錦漲春塢，霞綃炫夕陽。",
            "東風多樂意，不特爲紅芳。"
        ],
        "title": "桃",
        "id": "5209077c-2657-43f4-b526-a5a176def2f1"
    },
    {
        "author": "韓駒",
        "paragraphs": [
            "斷塹疏籬一水濱，壓枝冰雪眼中春。",
            "懸知東閣一端興，不減揚州千載人。",
            "晚歲風霜從慘淡，寒梢氣象自清真。",
            "此來定做西湖夢，疏影橫斜訪舊鄰。"
        ],
        "tags": [
            "西湖"
        ],
        "title": "梅",
        "id": "2ee8b780-7db0-44ad-8da2-d032935f7ffb"
    },
    {
        "author": "韓駒",
        "paragraphs": [
            "瀹雪凝酥點嫩黄，薔薇清露染衣裳。",
            "西風掃盡狂蜂蝶，獨伴天邊桂子香。"
        ],
        "title": "巖桂花",
        "id": "c2366c8e-2dcf-4319-9b69-2eddce66a7f7"
    },
    {
        "author": "韓駒",
        "paragraphs": [
            "昭代羣龍用，名家奕世昌。",
            "儲精生輔佐，挺秀誕忠良。",
            "鬰鬰充閭瑞，熒熒照室祥。",
            "蓮花雄址峻，竹箭慶源長。",
            "碩德宜廊廟，英材合棟梁。",
            "公清凌顥氣，嚴肅厲秋霜。",
            "蓮寶符千載，威名瞻贍八方。",
            "量陂吞玉海，言派瀉銀潢。",
            "功業彝章顯，謀猷棣萼芳。",
            "檢身金井潔，落節翠𪤋驤。",
            "列郡依仁牧，千英服智囊。",
            "精忠裨主聖，膏澤致時康。",
            "鄧禹重興漢，汾陽再造唐。",
            "公心平國是，戮力振朝綱。",
            "斧鉞安南服，威稜振北疆。",
            "溫恭謙節著，仁惠德風揚。",
            "鸑鷟金昆盛，貔貅虎旅強。",
            "望風辭印綬，當路悚豺狼。",
            "電掃除妖孽，雷驅息叛亡。",
            "一心仁以厚，五福壽而臧。",
            "論議留青簡，勳庸紀太常。",
            "鴻恩非易報，盛德固難忘。",
            "便合持樞極，那容著海鄉。",
            "莊椿祈不老，遼鶴竚來翔。",
            "願向中書府，年年薦壽觴。"
        ],
        "title": "上辛太尉生辰詩",
        "id": "3a370bc9-1b7c-4a5f-b001-223881367859"
    },
    {
        "author": "韓駒",
        "paragraphs": [
            "淮海鍾神秀，逢時出偉人。",
            "熊羆符吉夢，弧矢記佳辰。",
            "瑞世儀丹鳳，占祥得石麟。",
            "心田平若砥，學海闊無津。",
            "道任司衡重，儒傳孟氏醇。",
            "雄文追灝噩，雅意藴經綸。",
            "大策登商第，英名動搢紳。",
            "含香登粉署，畫諾擁朱輪。",
            "畫戟罄竹難書稱遠，星軺寵數頻。",
            "一時推厚德，列郡仰深仁。",
            "櫜紫殊恩近，官黄墨詔新。",
            "風雲看際會，廊廟喜同寅。",
            "壽斝霞紋細，香蓮露臉勻。",
            "願賡難老頌，閱歲等莊椿。"
        ],
        "title": "上丘漕司生辰詩",
        "id": "81dded92-a06a-4331-b9f9-f85e50a24cfe"
    },
    {
        "author": "韓駒",
        "paragraphs": [
            "惟昔高唐夢，熊羆召吉占。",
            "氣鍾西蜀秀，時應仲秋嚴。",
            "江漢揮麈尾，風雲起筆尖。",
            "微詞追屈宋，精義到黄炎。",
            "操履禁寒柏，名聲耿衣蟾。",
            "擊強雕鶚健，治劇鸊鵜銛。",
            "使者旌旄易，將軍印綬添。",
            "鴛鴦隨步武，虎豹入韜鈐。",
            "錦覆郎官被，彤垂太守襜。",
            "兩行分蜜炬，十里上珠簾。",
            "禮士嘗懸榻，誅奸忽奮髯。",
            "雨堂昏絳帳，風帙亂牙籤。",
            "銀漢星初煥，金莖露已霑。",
            "歡聲連北固，壽邑更東漸。",
            "麗句充文几，奇香溢玉奩。",
            "簪紳五福具，樽俎四夷兼。",
            "賤子真殊幸，清標獲屢覘。",
            "談蒙雕朽木，猥辱畫無鹽。",
            "嘉運方熙洽，英才豈滯淹。",
            "佇公歸法從，斯道慰民瞻。"
        ],
        "title": "上鮮于使君生辰詩",
        "id": "b7ada85d-2780-4314-bf35-4b09d0420155"
    },
    {
        "author": "韓駒",
        "paragraphs": [
            "道在軻雄出，時平稷契生。",
            "荆山方秀整，金氣與高明。",
            "磊落難藏器，崢嶸易得名。",
            "宏才須視草，大手本調羹。",
            "欲賦龍驤遠，方看鳳翥橫。",
            "海門迎五馬，桂嶺換雙旌。",
            "漸許含香侍，寧爲剖竹行。",
            "悠悠真任物，擾擾不關情。",
            "札有十行賜，政應期月成。",
            "風流前輩似，文采後來傾。",
            "日月開黄道，雲煙煥赤城。",
            "還朝充柱石，與世作權衡。",
            "仙果千年實，洪濤幾度清。",
            "於公一俯仰，几杖表餘榮。"
        ],
        "title": "上鍾太守生辰詩",
        "id": "62a688e4-e6a6-4b41-8b76-aab483ae79d8"
    },
    {
        "author": "韓駒",
        "paragraphs": [
            "世運千齡遇，皇圖永紹休。",
            "天方祚堯舜，家自產伊周。",
            "戟路炎風轉，弧門喜氣浮。",
            "九苞惟得鳳，三日已窺牛。",
            "祖牒綿瓜瓞，親庭結冕旒。",
            "朱轓資佐理，黄屋得分憂。",
            "白賀才名遠，毛原德業優。",
            "維城流雅詠，戲綵晢民謳。",
            "暫出丞侯度，行歸炳帝猷。",
            "職堪調玉鉉，名已覆金甌。",
            "甲第開華旦，瓊筵盛薦羞。",
            "寶釵分樂隊，珠玉萃賓游。",
            "龜鶴齊稱壽，觥船遞獻酬。",
            "後天長不老，仙袂拍浮丘。"
        ],
        "title": "上趙倅生辰詩",
        "id": "89349f19-12d8-44a4-a23a-f7c80a8f2a50"
    },
    {
        "author": "韓駒",
        "paragraphs": [
            "斗杓西揭柄，南呂已飛灰。",
            "芝室占熊夢，蓬山挺梓材。",
            "世欣金鷟見，人慶玉麟來。",
            "天意非難料，行看位上台。"
        ],
        "title": "上何太宰生辰詩二首  其一",
        "id": "330e8206-efaf-40ad-9acb-a0438a021e1b"
    },
    {
        "author": "韓駒",
        "paragraphs": [
            "皇穹符寶運，嵩嶽降真賢。",
            "明月中秋後，黄花九日前。",
            "潭潭新紫府，疊疊舊青氈。",
            "遐想雲椿慶，春秋合幾年。"
        ],
        "title": "上何太宰生辰詩二首  其二",
        "id": "3950c599-29fc-4879-826c-2568cea556bf"
    },
    {
        "author": "韓駒",
        "paragraphs": [
            "有玉山自輝，無蠹木不疾。",
            "人心渺難測，天理坐可必。",
            "我公仁者靜，壽骨已崷嵂。",
            "豈比山澤儒，辛苦餌芝朮。"
        ],
        "title": "上盧運使生辰二四首  其一",
        "id": "c5774ba2-a486-44ea-8695-6fc63499e5b4"
    },
    {
        "author": "韓駒",
        "paragraphs": [
            "千載一生賢，嘉會不易得。",
            "自從懸弧矢，稱願傾一國。",
            "紫芝眉宇秀，見者總歸德。",
            "正如堯絃風，一鼓解慍色。"
        ],
        "title": "上盧運使生辰二四首  其二",
        "id": "af0a81ac-9e16-4be4-8666-75416ae6f338"
    },
    {
        "author": "韓駒",
        "paragraphs": [
            "袖有調元手，辱使江之湄。",
            "雅懷兼三王，起問夜何其。",
            "行當發餘藴，陶鑄皋與夔。",
            "功名格上帝，黄髪齒復兒。"
        ],
        "title": "上盧運使生辰二四首  其三",
        "id": "c7fe02cc-9ad1-48ef-ade0-b4d73fc0a60e"
    },
    {
        "author": "韓駒",
        "paragraphs": [
            "春風桃李花，結實老人候。",
            "桃李初不言，人迹自奔走。",
            "恭惟大雅姿，篤實謝雕鏤。",
            "使之立本朝，一世可仁壽。"
        ],
        "title": "上盧運使生辰二四首  其四",
        "id": "6d498261-818c-4eac-baaa-dd280a938bf0"
    },
    {
        "author": "韓駒",
        "paragraphs": [
            "嘗聞鄭公聲迹留契丹，忠義肝膽人所難。",
            "生民莫識兵革面，坐令中國如石磐。",
            "英靈鍾稟固有異，端拜而議獨膽寒。",
            "在天景星地朱草，無乃嘉瑞之鬰蟠。",
            "鄭公遺範後必大，飛木架學罄苑蘭。",
            "朝廷搜獵不待次，樞柄足辦談笑間。",
            "幸令天下已妥貼，夢寐聊以寄東山。",
            "小春桃花破紅萼，和氣簾幕風輕帆。",
            "降嵩孕昴掩周漢，酒杯瀲灧香初闌。",
            "復聞五福一日壽，但願膺此比鶴鸞。",
            "亟隨環召歸禁密，發揮事業安塵寰。"
        ],
        "title": "上富樞密生辰詩",
        "id": "7b5f77c2-f91f-4c78-a7e5-1949f019b27f"
    },
    {
        "author": "韓駒",
        "paragraphs": [
            "君不見玉皇殿上麒麟兒，掣開金鎖馳如飛。",
            "紫府洞中尋不見，人間輕跳何之奇。",
            "又不見越王臺上真山島，簇簇靈光如焰火。",
            "驪龍騰踏上天池，透出月明珠一顆。",
            "似此嘉祥世希有，今朝放入賢侯手。",
            "長庚應向夢中來，還信嵩童重臺否。",
            "欲知仁政多陰騭，瑞氣融融靄春日。",
            "廣寒宮裏舊靈根，昨夜新枝抽第一。"
        ],
        "title": "上司空生辰詩",
        "id": "7988edaf-88d1-4009-a63a-1ec9ac70c52b"
    },
    {
        "author": "韓駒",
        "paragraphs": [
            "參差鴛瓦對清霜，玉虬薦瑞初騰驤。",
            "三山一夜應圖讖，曉來沙磧堪褰裳。",
            "熒煌戟戶掛弧矢，瑞氣氤氳結霞綺。",
            "帝令來作金鼎和，趁得寒梅雪香蕊。",
            "精神照坐神仙，滔滔揮翰傾何源。",
            "杜詩韓筆繼騷雅，鳳髓鸞膠室世傳。",
            "皇皇轡駱耀鄉國，春逐霜蹄滿南陌。",
            "禁城龍閣儼書圖，班近天顔還咫尺。",
            "泥書細札九天飛，好看錦衣榮袞知。",
            "亨時得路方平坦，沙堤斝錯黄金羈。",
            "年年愛日回南陸，慶壽階庭照蘭玉。",
            "南極仙翁識姓名，星宮曾見刊瓊籙。"
        ],
        "title": "上陳龍圖生辰詩",
        "id": "e403d33c-0c00-4ace-a387-c8e8e7cda868"
    },
    {
        "author": "韓駒",
        "paragraphs": [
            "瑯玡崒嵂神仙居，雲中縹緲飛雙鳬。",
            "玉皇步虛求真儒，翱翔萬里朝皇都。",
            "金門待詔登公車，彤墀耿耿攄良謨。",
            "寵光已覽升榮途，握蘭華省歲云徂。",
            "下憐民物來剖符，寬即不猛鞭用蒲。",
            "薰陶一味清和敷，報政嘗聞帝曰俞。",
            "要令仁風及海隅，光華玉節徯來蘇。",
            "黄童白叟爭歡呼，不須輓粟更飛芻。",
            "已見年豐樂有餘，玉宇風清化日舒。",
            "寶爐煙裊度垂弧，憑誰爲我倩麻姑，滿泛金波倒玉壺。",
            "願君不老八千歲，何啻二十四考居中書。"
        ],
        "title": "上丘郎中生辰詩",
        "id": "90390182-1d86-4bf0-8450-60281e19265c"
    },
    {
        "author": "韓駒",
        "paragraphs": [
            "金蜀自昔稱遐封，師帥敢是流嘗澤通。",
            "嚴宸軫慮文軌同，繡榮遣宣仁風。",
            "思皇儲精動上穹，炎正重開神降嵩。",
            "天姿有道和氣融，許國純誠嘉且忠。",
            "暫借經綸粉省中，輶軒一動竦疲癃。",
            "詔書誕布恩龐洪，窮谷瀕川靡不蒙。",
            "取予轉輸公帑充，斂匪加民用度豐。",
            "樂育菁莪泮水宮，青衿咸仰百川東。",
            "欽哉美意奉淵衷，多取平反囹圄空。",
            "名利全歸幹制功，良法通商來往憧。",
            "疊組重龜問望隆，誦有輿人謠有童。",
            "但聞載途祝我公，遐齡實惠俱無窮。"
        ],
        "title": "上丘漕使生辰詩",
        "id": "f3d92240-2c82-42e5-a7bb-2c96fe02387b"
    },
    {
        "author": "韓駒",
        "paragraphs": [
            "於皇聖運齊中興，地應嶽瀆天垂星。",
            "儲靈韞異一發越，中和備體生奇英。",
            "清淮無波萬瀨肅，纖雲四卷澄水玉。",
            "薰風庭院倏經秋，長庚入夢祥光燭。",
            "童年氣韻已不羣，四座愕視天麒麟。",
            "蘭筋勁翮翔萬里，蓬山錦帳皆彌綸。",
            "五袴興謠謚三郡，筠秦東甌漸澤潤。",
            "褰幃便使八州清，光華併管三司峻。",
            "高懷違俗星斗寒，偉度照人雲夢寬。",
            "刑清財阜治尤最，天語璿題永不刊。",
            "夜觀三極三台上，玉節光芒邇天杖。",
            "浮丘自是地行仙，天遣夔龍助君相。",
            "仲舒簡古帝所思，弱翁治行已深知。",
            "粉澤典章混文軌，燕許大手非公誰。",
            "維南不爲承恩祝，直爲蒼現並蒙福。",
            "致君堯舜億千齡，頌聲徧寫南山竹。"
        ],
        "title": "上漕使生辰詩",
        "id": "a694e2b5-e592-4037-b724-7e4010a95435"
    },
    {
        "author": "韓駒",
        "paragraphs": [
            "碧落仙家瓊樹枝，傳芳何處慶雲低。",
            "人間鳳曆將移朔，天上瑤光欲轉西。",
            "丹穴巢空騫瑞翼，渥漥波漲奮霜蹄。",
            "堂堂風骨端如岳，凜凜神姿秀入奎。",
            "紫殿文章驚獨步，黄金名字最先題。",
            "袖將月窟三春桂，踏盡雲頭萬級梯。",
            "北闕一麾新出守，南州五馬總驕嘶。",
            "鈴齋玉麈清談笑，晏館金花貼鼓鼙。",
            "詩焰迸騰昏日月，酒觴沉困吸虹蜺。",
            "未能度嶺尋真去，直欲枯潭覓劍攜。",
            "千里暫煩傾皂蓋，九重終看步沙堤。",
            "吏情何以爲公頌，祇賦嵩高與壽齊。"
        ],
        "title": "上王太守生辰詩",
        "id": "39fa53b0-2ebd-456d-b835-0fcbe8f41438"
    },
    {
        "author": "韓駒",
        "paragraphs": [
            "羣陰剝盡陽方回，石麟應期天上來。",
            "盡鍾粹美入骨骨，餘妍散向江頭梅。",
            "梅花冷艷排風雪，相映姿韻俱瓊瑰。",
            "會將風味歸鼎鼐，均調正屬經綸才。",
            "令辰祝頌喧瑤席，共把梅花壽千百。",
            "願公長與此花枝，歲歲相逢無紀極。"
        ],
        "title": "上黄倅生辰詩",
        "id": "abfe7a2a-654d-4262-a866-aab1e82ec73c"
    },
    {
        "author": "韓駒",
        "paragraphs": [
            "于公向日多陰德，扶持自是神明力。",
            "積善袞袞生公侯，神仙中人不易得。",
            "此夜長天降瑞星，賢佐乘時爲國生。",
            "秋水爲神玉爲骨，士林皆賀振佳聲。",
            "申伯默儲嵩岳氣，玉山照人光彩異。",
            "北斗以南能幾人，風塵外物巖廊器。",
            "公之才業天下奇，照山生玉水生犀。",
            "公稟英靈真間出，氣象往往干雲霓。",
            "謝安肯爲蒼生起，文采風流今尚爾。",
            "太學名華入紫宸，妙年歷落青雲士。",
            "麟臺公監舊仙郎，小郡何煩鳳翼張。",
            "詔書擢守二千石，緹騎千里照路傍。",
            "朝廷清明天子聖，下車先使奸豪靜。",
            "玉麟春踏武陽花，年豐千里無夜驚。",
            "金章紫綬照青春，儉節清明絕世倫。",
            "鄉閭禮遜已成俗，樽俎談笑多嘉賓。",
            "歌詠瑯瑯振金石，風生萬里華胥國。",
            "坐令白日生春輝，長與聖明恢壽域。",
            "一杯相屬時初冬，正在乾坤和氣中。",
            "感君生日遙稱壽，百歲須齊衛武公。",
            "使君高誼驅今古，歲之旱兮待公雨。",
            "九重明主正思賢，吾君英濟超光武。",
            "鰲殿沉沉玉鎖關，壽星元在碧霄間。",
            "黄閣此行膺大任，祇對吟詠祝南山。"
        ],
        "title": "上傅守生辰詩",
        "id": "bd598588-d9b2-415d-b831-ea690893124e"
    },
    {
        "author": "韓駒",
        "paragraphs": [
            "地靈人傑產忠良，瑞靄龍蟠虎踞鄉。",
            "天欲中興神降岳，世將嘉靖弼生商。",
            "和羹早報梅花信，壽酒先飛柏葉觴。",
            "笑指山南成带礪，龐眉與國等綿長。"
        ],
        "title": "上太師公相生辰詩十首  其一",
        "id": "d6a219b6-5f38-4b2a-8363-2b90600d9e16"
    },
    {
        "author": "韓駒",
        "paragraphs": [
            "運鍾百六擾神州，國祚當時劇贅旒。",
            "獨藉奇材支大廈，允資巨力障橫流。",
            "嘯呼左袒安劉氏，指顧南冠縶楚囚。",
            "整頓乾坤康濟了，千齡翊宇永同休。"
        ],
        "title": "上太師公相生辰詩十首  其二",
        "id": "ecc75e9d-ed84-433c-9f49-06e0ec78ea3f"
    },
    {
        "author": "韓駒",
        "paragraphs": [
            "揚眉吐氣快生風，萬里歸來虎帳中。",
            "竭節任公營大計，解紛排難激丹衷。",
            "只憑忠信行蠻貊，遂使聲名等岱崧。",
            "一德一心天所祐，定知福壽享無窮。"
        ],
        "title": "上太師公相生辰詩十首  其三",
        "id": "70da4afa-f411-4a16-b6cf-f2cc1f1230d6"
    },
    {
        "author": "韓駒",
        "paragraphs": [
            "交歡鄰國獨推誠，不顧流言斷必行。",
            "直欲生靈躋壽域，聊將干舞解平城。",
            "坐扶國祚齊箕翼，立挽天河洗甲兵。",
            "和議一成夷夏福，蒼生擊壤詠昇平。"
        ],
        "title": "上太師公相生辰詩十首  其四",
        "id": "3744b519-4cd1-4292-aff3-61286f5b1bf2"
    },
    {
        "author": "韓駒",
        "paragraphs": [
            "談笑能令國勢強，一時忠義凜秋霜。",
            "挽回騩馭還長樂，直把鴻勳紀太常。",
            "問寢東朝宮殿曉，來庭北使塞垣長。",
            "輔成孝弟光寰宇，竹帛仍傳萬世芳。"
        ],
        "title": "上太師公相生辰詩十首  其五",
        "id": "3861cda7-600a-42d1-91dd-8289a4596cf6"
    },
    {
        "author": "韓駒",
        "paragraphs": [
            "跋扈驕矜勢糾紛，兵威不戢定將焚。",
            "權歸宥密消兵釁，力掃欃槍息祲氛。",
            "鴻劍將軍休畫策，捧觴都護罷論勳。",
            "四方廊廟無餘事，咸仰伊周輔聖君。"
        ],
        "title": "上太師公相生辰詩十首  其六",
        "id": "049cd73c-b794-4bd1-bcc6-97eed2cf2238"
    },
    {
        "author": "韓駒",
        "paragraphs": [
            "偃伯靈臺滌翳昏，太平有象更何言。",
            "百神禋祀承天貺，萬里調元識定尊。",
            "復見漢儀難並舉，請觀周樂足同論。",
            "秉鈞當軸誠知體，坐使先生道滿門。"
        ],
        "title": "上太師公相生辰詩十首  其七",
        "id": "32f076d2-80ad-4e0b-9472-4a0d77622d79"
    },
    {
        "author": "韓駒",
        "paragraphs": [
            "騎壒蒙蒙一洗空，恢崇儒館闡文風。",
            "正當世祖投戈際，遠邁元和沸鼎中。",
            "坐使車書同萬里，行看冠蓋襲諸戎。",
            "我公勳業追王佐，豈比區區頌泮宮。"
        ],
        "title": "上太師公相生辰詩十首  其八",
        "id": "a61f557e-9e10-484a-a9a6-b77e1178e159"
    },
    {
        "author": "韓駒",
        "paragraphs": [
            "勤勞王室見周公，報賜宜膺曲阜封。",
            "兆見維秦符佐命，祥開有魏慶疇庸。",
            "申加井賦思方洽，倍衍圭腴賞正濃。",
            "一德君臣千載遇，九州四海仰雲龍。"
        ],
        "title": "上太師公相生辰詩十首  其九",
        "id": "9b0253a3-9da6-4eb8-9ca8-c2c76e73ea63"
    },
    {
        "author": "韓駒",
        "paragraphs": [
            "手扶日月補圜穹，錫第庸旌再造功。",
            "樂奏鈞天迎騎擁，詩歌湛露晏堂豐。",
            "屬車臨幸龍顔喜，拔宅飛升帝眷隆。",
            "燕雀非惟依託計，華夷億萬賴帡幪。"
        ],
        "title": "上太師公相生辰詩十首  其一○",
        "id": "371992e8-fd62-497e-89f6-de904708cf3f"
    },
    {
        "author": "韓駒",
        "paragraphs": [
            "鷲嶺云何錫杖飛，漢家社稷要扶持。",
            "袞衣人共尊姬旦，木鐸天將以仲尼。",
            "億萬生靈俱再造，百年壽考復奚缺。",
            "欲枯滄海濡秋兔，來寫門生獻壽詩。"
        ],
        "title": "上太師公相生辰詩",
        "id": "e04763ad-8b97-47e4-b583-154d1a363d86"
    },
    {
        "author": "韓駒",
        "paragraphs": [
            "五百年來間氣鍾，堂堂皎月衆星中。",
            "鈞陶四海規模大，心膂三朝禮貌隆。",
            "壽杖特尊黄髪老，袞衣重拜黑頭翁。",
            "彭聃豈足爲遐算，直與昇平到不窮。"
        ],
        "title": "上蔡太師生辰詩四首  其一",
        "id": "ad0f3928-687b-4de1-a281-3fe77edc53ac"
    },
    {
        "author": "韓駒",
        "paragraphs": [
            "燕雀同欣大廈成，公歸何處不歡聲。",
            "全將和氣還羣物，不放纖塵點太清。",
            "人指靈椿期壽考，天將神鼎待功名。",
            "誕辰正得三陽節，已與東君助發生。"
        ],
        "title": "上蔡太師生辰詩四首  其二",
        "id": "9a924088-a5b0-4e96-bf7f-3dc1df8236a2"
    },
    {
        "author": "韓駒",
        "paragraphs": [
            "君王正殿壓金鰲，一品師臣待赭袍。",
            "萬世規模神鼎重，八年勳業泰山高。",
            "崇寧樞筦聯領翼，大觀蓬山擢鳳毛。",
            "介壽幾何詞謾費，爲公仙谷問蟠桃。"
        ],
        "tags": [
            "泰山"
        ],
        "title": "上蔡太師生辰詩四首  其三",
        "id": "0b2ea303-322e-41fc-a719-a76e66b4796b"
    },
    {
        "author": "韓駒",
        "paragraphs": [
            "天遣飛仙下九州，儗倫慎勿漢唐求。",
            "他年呂望應黄髪，今日周公尚黑頭。",
            "夾輔元勳歸玉鉉，太平餘事入銀鈎。",
            "慶河一派莆陽水，長繞壺山滾滾流。"
        ],
        "title": "上蔡太師生辰詩四首  其四",
        "id": "1615a45b-44a5-4bf4-b3a7-4e9ff36bf1d2"
    },
    {
        "author": "韓駒",
        "paragraphs": [
            "經營一頃將歸老，眷戀群山爲少留。",
            "百日使君無足憶，空餘詩句在江城。"
        ],
        "title": "去黄州日",
        "id": "2e8ca964-3676-4939-b08b-4b63e5cb9287"
    },
    {
        "author": "韓駒",
        "paragraphs": [
            "玉堂學士今劉向，禁直岧嶤九天上。",
            "不須對此融心神，會植青藜夜相訪。"
        ],
        "title": "題李白畫像",
        "id": "3e9ebfe1-e4b4-45c1-9079-0e594241b3cf"
    },
    {
        "author": "韓駒",
        "paragraphs": [
            "歲在淵獻牽牛中，月缺其圓夜無風。",
            "不知魏分此何夕，瑞光千丈如長虹。",
            "乃是絳闕來榮公，仙宮羽衛紛層空。",
            "榮公鼎軸三朝老，活國時推第一功。",
            "已見指揮收北地，曾聞談笑卻西戎。",
            "震風凌雨士奔走，十年分與爲帡幪。",
            "陰功隱德乃如此，故應福祿來無窮。",
            "朝來寶閣動喜氣，黄雲赤霧相溟濛。",
            "紫衣貴人押君賜，琥珀酒艷琉璃鍾。",
            "小儒荷恩與稱述，詩自老來殊不工。",
            "獻公以九皋之仙鶴，祝公以萬仞之喬松。",
            "願公壽與宋無極，劍履日在明光宮。"
        ],
        "title": "壽鄭丞相",
        "id": "93c4dfc0-912d-46d6-a5cd-1e220d812643"
    },
    {
        "author": "韓駒",
        "paragraphs": [
            "湘南第一境，山水足娛人。",
            "塔占飛來石，僧留過去身。",
            "雲泉蒼壁曙，竹樹絳園春。",
            "羨爾安禪客，翛然不受塵。"
        ],
        "title": "湘山",
        "id": "3ed1ba66-4b00-40b1-b103-e6cc2623b20c"
    },
    {
        "author": "韓駒",
        "paragraphs": [
            "窮如老鼠穿牛角，拙似鮎魚上竹竿。"
        ],
        "title": "句  其一",
        "id": "b80a58a1-f94a-42b9-a031-79c3d8a554d5"
    },
    {
        "author": "韓駒",
        "paragraphs": [
            "車騎擁西疇。"
        ],
        "title": "句  其二",
        "id": "84115ece-0d0d-4150-b034-e58f0dcddde2"
    },
    {
        "author": "韓駒",
        "paragraphs": [
            "船擁清溪尚一樽。",
            "以上宋陸游《老學庵筆記》卷九。"
        ],
        "title": "句  其三",
        "id": "cd0cb15f-2f32-4766-9d30-8107eb23a666"
    },
    {
        "author": "韓駒",
        "paragraphs": [
            "勸我卷風金叵羅。"
        ],
        "title": "句  其四",
        "id": "70f4ccc2-18ea-4f1b-aacd-667ea785700b"
    },
    {
        "author": "韓駒",
        "paragraphs": [
            "海棠不入草堂手。"
        ],
        "title": "句  其五",
        "id": "ba5798c4-c494-4ab7-8b6e-493120895a5d"
    },
    {
        "author": "韓駒",
        "paragraphs": [
            "麥天晨氣潤，況復雨頻頻。"
        ],
        "title": "句  其六",
        "id": "bde8d322-aedd-49f5-970b-a95408740d60"
    },
    {
        "author": "韓駒",
        "paragraphs": [
            "冥冥沙水雁初下，獵獵菰蒲秋向深。"
        ],
        "title": "句  其七",
        "id": "20971b2f-1bb6-4617-bcbb-02c11d0710aa"
    },
    {
        "author": "韓駒",
        "paragraphs": [
            "曉猿啼破千巖翠，古木陰成一徑幽。"
        ],
        "title": "句  其八",
        "id": "81bd89d5-da7f-449b-833e-6d518edf0db2"
    },
    {
        "author": "韓駒",
        "paragraphs": [
            "饑腸不貯酒，凍粟自生春。"
        ],
        "title": "句  其九",
        "id": "bbdedceb-0cde-4131-b7a8-9045c2df1ec4"
    },
    {
        "author": "韓駒",
        "paragraphs": [
            "縣古槐根露，官清馬骨高。"
        ],
        "title": "句  其一○",
        "id": "b29877fd-5c34-4cfb-b380-f0e4026a0c3a"
    },
    {
        "author": "韓駒",
        "paragraphs": [
            "風流要是賢公子，白晳仍爲美少年。"
        ],
        "title": "句  其一一",
        "id": "6949824a-9c9c-4057-af1d-28c6f85498fe"
    },
    {
        "author": "韓駒",
        "paragraphs": [
            "止應獨有江山秀，合自都無廊廟心。"
        ],
        "title": "句  其一二",
        "id": "d9b8d6e8-c777-4b7c-8ad9-a346bd9830a9"
    },
    {
        "author": "韓駒",
        "paragraphs": [
            "樵策初無主，雞豚各認家。"
        ],
        "title": "句  其一三",
        "id": "cc5812e3-3260-4657-93d4-23876344bb83"
    },
    {
        "author": "韓駒",
        "paragraphs": [
            "雨暗階前路，苔冶林外家。"
        ],
        "title": "句  其一四",
        "id": "1ce8cf6f-454f-4bb1-9977-4ccf1eb911d2"
    },
    {
        "author": "韓駒",
        "paragraphs": [
            "月中有女曾分種，世上無花敢鬬香。"
        ],
        "title": "句  其一五",
        "id": "d35b7bd5-2efa-4911-84ad-d2b8d7b4a80e"
    },
    {
        "author": "韓駒",
        "paragraphs": [
            "人間八月秋光好，芙蓉溪上春酣酣。"
        ],
        "title": "句  其一六",
        "id": "8827745d-5e81-4f7f-bf98-d1fa90e56ae7"
    },
    {
        "author": "韓駒",
        "paragraphs": [
            "宛陵堂下探梅時。"
        ],
        "title": "句  其一七",
        "id": "727c3ff0-a31c-402d-8ba0-b97400346f70"
    },
    {
        "author": "韓駒",
        "paragraphs": [
            "冰壺骨相自清臞。"
        ],
        "title": "句  其一八",
        "id": "0cf2b4f4-c651-49cb-b14e-e6f9b946f7ea"
    },
    {
        "author": "韓駒",
        "paragraphs": [
            "嵩岳降真賢。"
        ],
        "title": "句  其一九",
        "id": "67b3b1ce-67b8-481f-a4ad-59bec7ff5fc6"
    },
    {
        "author": "韓駒",
        "paragraphs": [
            "洪府西山最景奇。"
        ],
        "title": "句  其二○",
        "id": "0b43e173-356f-44c8-8cbf-3bb9df6a3cab"
    },
    {
        "author": "韓駒",
        "paragraphs": [
            "孤舟晚颺湖光裏，衰草斜陽無恨意。"
        ],
        "title": "句  其二一",
        "id": "cb7d48b7-1856-4f59-897a-dd6158ed7e13"
    },
    {
        "author": "韓駒",
        "paragraphs": [
            "連山橫截展一臂，爲我障斷西南夷。"
        ],
        "title": "句  其二二",
        "id": "421aa599-aa86-4047-8384-ddd735fee82d"
    },
    {
        "author": "黄友",
        "paragraphs": [
            "粉身碎骨事無難，祇爲君恩重泰山。",
            "風淡月明都護府，功名千古在人間。"
        ],
        "tags": [
            "泰山"
        ],
        "title": "哀高永年戰沒",
        "id": "e216c56b-d043-4360-98be-5303888993ec"
    },
    {
        "author": "黄友",
        "paragraphs": [
            "不假玄冥力，乘空散寂寥。",
            "聲雄秦塞鼓，勢撼浙江潮。",
            "落日銜山嘴，浮雲亞隴腰。",
            "鵬程如借便，九萬看扶搖。"
        ],
        "title": "詠風",
        "id": "2b150809-a65a-48fb-bd92-0d0fd7716b23"
    },
    {
        "author": "王履",
        "paragraphs": [
            "矯首向天兮天卒無言，忠臣死難兮死亦何愆。"
        ],
        "title": "句",
        "id": "241ece2f-dada-4781-b1c3-82bbd3f8ab50"
    },
    {
        "author": "鄭瑴",
        "paragraphs": [
            "杜鵑飛飛無定棲，寄巢生子百鳥依。",
            "園林花老晝夜啼，安得百鳥挾以歸。"
        ],
        "title": "杜鵑",
        "id": "bbe92016-5ef0-4334-bbed-68ef68806803"
    },
    {
        "author": "權邦彥",
        "paragraphs": [
            "一抹冷雲遮嶺半，千章古木滿巖隈。",
            "山深林合失昏晝，路轉溪迴迷去來。",
            "鷹隼翻空何事擊，猿猱緣壁爲誰哀。",
            "此行步步山寮界，歸雁詩圖相對開。"
        ],
        "title": "浙源山",
        "id": "61fd511f-0692-45c4-a1c6-6c7964b01291"
    },
    {
        "author": "權邦彥",
        "paragraphs": [
            "稻米流脂薑紫芽，芋魁肥白蔗糖沙。",
            "村村沽酒喚客喫，並舍有溪魚可叉。",
            "枹鼓不鳴盜賊少，雞豚里舍語聲嘩。",
            "賽神還了今年願，又整明年龍骨車。"
        ],
        "title": "樂平道中",
        "id": "b0bdbec4-96c8-4bf2-b9fc-d4453bdcdc1b"
    },
    {
        "author": "權邦彥",
        "paragraphs": [
            "西山□人巧相逼，興欲乘風先兩腋。",
            "犯寒策馬古共城，未見春林眩紅碧。",
            "土膏浮焰遠沄沄，野燒舊痕明皪皪。",
            "造幽忽覺累物異，心瑩如澄眼如拭。",
            "山根出泉泉湧竇，泓此一樣玻璃色。",
            "炯然毛髪立可數，我欲探之還杖植。",
            "酈元水經陸羽品，甲乙未許來輕敵。",
            "徑須乘夜□□□，□試飛橈撥雲跡。",
            "寒垣奔□□長□，□帽多塵更吹炙。",
            "偶來娛此得閑曠，塵土自無何用滌。",
            "境清意徹兩相會，坐對行吟一傾臆。",
            "鷗鷺飛浮亦閑暇，知我忘機羣可人。",
            "擬將筆力出□□，□□才□費雕刻。",
            "荒乘野逸不知倦，是樂箇中真自適。",
            "暮歸穿邑驚市人，應笑新遷二千石。"
        ],
        "title": "二月九日遊百門泉覽□由殿院有詩刻石因用其韻書之並律詩奉呈  其一",
        "id": "3ac462fd-3fad-46ae-8d60-8f97cb418a04"
    },
    {
        "author": "權邦彥",
        "paragraphs": [
            "眼看綠凈思悠哉，縐縠圓珠串欲裁。",
            "舡穩恍如雲外去，鳥飛驚自鑑中來。",
            "浺瀜陂浸秦山碎，觱沸泉縈濟水回。",
            "何似此閑弄明月，月中長嘯有高臺。"
        ],
        "title": "二月九日遊百門泉覽□由殿院有詩刻石因用其韻書之並律詩奉呈  其二",
        "id": "208ae0cf-e5dd-47d8-af25-4dae78122c50"
    },
    {
        "author": "李彌大",
        "paragraphs": [
            "山浮羣玉碧空沉，萬頃光涵幾許深。",
            "梵剎樓臺噓海蜃，洞天日月浴丹金。",
            "秋林結緣留連賞，春塢藏紅次第吟。",
            "擬泛一舟追范蠡，從來世味不關心。"
        ],
        "tags": [
            "洞庭湖"
        ],
        "title": "遊洞庭山",
        "id": "3eec1e71-0275-45ff-a24e-b7ea0311dba3"
    },
    {
        "author": "李彌大",
        "paragraphs": [
            "雲峰何岧嶤，去天餘幾丈。",
            "其下蔚華林，幽禪屹相向。",
            "我游先朝暾，海日射巾杖。",
            "飛蓋不須持，步步蒼松障。",
            "山僧知我來，羅立鳬雁行。",
            "提攜兩行人，爲我談實相。",
            "一種勿弦琴，三嘆無聲唱。",
            "開軒面東南，千里入俯仰。",
            "西登妙高臺，更欲茲曠望。",
            "土斷澤繞山，煙濤渺雲浪。",
            "恐是六鰲連，蓬壺墮莽蒼。",
            "又疑鯨入海，偃脊起青嶂。",
            "時方老火熾，金石流欲煬。",
            "須臾變雲雨，爲作雄風壯。",
            "翻手回涼秋，掀舞千林響。",
            "誰云免水宮，自是神龍藏。",
            "三高如可作，吾欲五湖訪。",
            "洗足巨浸心，振衣孤峰上。",
            "寄語夸奪流，得飽但相忘。",
            "長哦可當歌，踏月下空曠。"
        ],
        "title": "堯峰院",
        "id": "4cabc3ba-0c0d-4e48-8402-27617cac35a4"
    },
    {
        "author": "李彌大",
        "paragraphs": [
            "甌研水月先春焙，鼎煮雲林無礙泉。",
            "將謂蘇州能太守，老僧還解覓詩篇。"
        ],
        "title": "無礙泉",
        "id": "bf6bf24d-ea37-4b36-b50a-6453d5d66cfd"
    },
    {
        "author": "李彌大",
        "paragraphs": [
            "山居時散步，所接多耕夫。",
            "或揖或不揖，頗忘爾與君。",
            "陰晴話愁喜，豐約道有無。",
            "電迅嘆人壽，風波驚世途。",
            "超然心不累，朝市何有乎。"
        ],
        "title": "散步山村喜風俗淳樸小詩紀之",
        "id": "e6a6d455-f3ca-47dc-8619-09a0025a6261"
    },
    {
        "author": "李彌大",
        "paragraphs": [
            "試與問秦漢，人家總不知。",
            "餐霞雲竇冷，臥月石牀欹。",
            "流水天常洗，桃花春自遲。",
            "年年深洞裏，閑着一枰棋。"
        ],
        "title": "親舊有問山中事者示之以詩",
        "id": "602523a3-4e15-4329-b012-b2b03c7b4594"
    },
    {
        "author": "王子獻",
        "paragraphs": [
            "春燈絕勝百花芳，元夕紛華盛福唐。",
            "銀燭燒空排麗景，鼇山聳處觀祥光。",
            "管絃喧夜千秋歲，羅綺填街百和香。",
            "欲識神君行樂意，姑循前哲事祈禳。"
        ],
        "title": "觀燈",
        "id": "13870c06-ad53-40de-9d1b-45dbdec630c9"
    },
    {
        "author": "鄭建古",
        "paragraphs": [
            "落落薌城二老翁，白鬚遙映菊英中。",
            "交成晚節人彌淡，吟到寒花句亦工。",
            "灌溉已欣分綺色，扶持還藉挹芳叢。",
            "吾徒素愛凌霜質，相對應知臭味同。"
        ],
        "title": "對菊懷陸子靜",
        "id": "7c74c2a1-0e59-46ad-972f-1c037c082c9a"
    },
    {
        "author": "鄭集",
        "paragraphs": [
            "世事心知不可爲，拂衣歸此養天機。",
            "先生獨善端無意，肯續春秋辨是非。"
        ],
        "title": "游休休亭",
        "id": "6f6023e7-9fe9-4088-8ad7-c164207f2a36"
    },
    {
        "author": "余光庭",
        "paragraphs": [
            "去住無心洞裏雲，雲窩寂寞宿氤氳。",
            "遙知此勝非凡匹，澗水巖花香異聞。"
        ],
        "title": "咏栖雲洞",
        "id": "6e8c7b33-db82-447d-8a07-7b84930b5be2"
    },
    {
        "author": "董剛",
        "paragraphs": [
            "郡爲三蜀蔽，地與兩京通。"
        ],
        "title": "句",
        "id": "f73ce5bc-e595-4d10-80ba-020b5f32af98"
    },
    {
        "author": "宋逑",
        "paragraphs": [
            "三四奇峰傍短亭，一巖春色冠圖經。",
            "四時吞吐西江水，萬古森羅北斗星。",
            "日月餘輝通□□，□霞微徑上青冥。",
            "嶺南惟此興王地，好與邦人作畫屏。"
        ],
        "tags": [
            "长江"
        ],
        "title": "題七星巖",
        "id": "67369477-a296-4e4e-b61a-ba9364397f1b"
    },
    {
        "author": "郭挺",
        "paragraphs": [
            "憔悴詞林失俊英，已應精爽在蓬瀛。",
            "楷模昔日依元禮，貧病他年累長卿。",
            "無復波瀾窺大手，空將日月送虛名。",
            "當時潁曲爲耕地，祇有風灘晝夜聲。"
        ],
        "title": "挽李方叔",
        "id": "d975614c-762e-4683-9ab2-c2fec7b6ad18"
    },
    {
        "author": "趙善𡨢",
        "paragraphs": [
            "藤崖羅邁等蒼龍，踵洞寒噴江海通。",
            "幾萬重峰團碧色，百千級雪下青空。",
            "塵埃世界深山北，今古是非流水東。",
            "筇杖平頭天地闊，醉他白日立清風。"
        ],
        "title": "挽李方叔",
        "id": "2893ea6d-3f5a-47c9-8ba2-3eec055e9069"
    },
    {
        "author": "趙善䚮",
        "paragraphs": [
            "黄簾有影金燈暗，碧殿無人玉磬清。",
            "我亦三生羽衣客，夢魂久已到瑤京。"
        ],
        "title": "游大滌  其一",
        "id": "0a4fffaf-adef-47d9-8790-5f5c6848d96a"
    },
    {
        "author": "趙善䚮",
        "paragraphs": [
            "雲葩裛石侵衣潤，嵐翠籠山入眼明。",
            "何處如今有仙隱，願尋藥圃斸玄英。"
        ],
        "title": "游大滌  其二",
        "id": "ffcad803-74a7-4a52-8cbd-26ac8acd89f5"
    },
    {
        "author": "趙善贛",
        "paragraphs": [
            "真人邈何之，恍忽不可見。",
            "洞居獨嵌空，壁留明珠濺。",
            "藤蘿含冥濛，竹柏鬬葱蒨。",
            "至幽合人心，遠翠落江面。",
            "野老乘籃輿，使君肆清燕。",
            "日影砌下倒，雲容坐間變。",
            "大木巖欲傾，邃壑路微轉。",
            "崢嶸施屏風，點綴成彩絢。",
            "雖云急行樂，勝賞殆亦遍。",
            "欲歸重盤旋，拂石看古篆。"
        ],
        "title": "題岑公洞",
        "id": "7d459551-b2a2-4848-9d89-c02d8cdbb39c"
    },
    {
        "author": "趙善倫",
        "paragraphs": [
            "壯觀東南二百州，景於多處更多愁。",
            "江流千古英雄淚，山掩諸公富貴羞。",
            "北府如今唯有酒，中原在望忍登樓。",
            "西風戰艦今何在，且辦年年使客舟。"
        ],
        "title": "京口多景樓",
        "id": "bd7e49e2-90c6-42cd-95a7-73ba6cd3d5ab"
    },
    {
        "author": "趙善革",
        "paragraphs": [
            "未到康廬看玉淵，且來大滌掬飛泉。",
            "決流放閘雖人力，濺玉跳珠卻自然。"
        ],
        "title": "題翠蛟亭",
        "id": "15b840ef-433b-42bc-8211-dca909d04cc4"
    },
    {
        "author": "趙善革",
        "paragraphs": [
            "敲撐振策上嶙峋，亂石逢迎領略頻。",
            "風竇靜吟吹地籟，澗泉高瀉曳天紳。",
            "雲山勝景身無累，觴詠清懷筆有神。",
            "殘夢驚回三十歲，瑯玕芝草一時新。"
        ],
        "title": "大滌洞  其一",
        "id": "9b759fc6-fdcb-4aee-a7f0-6e1347fe4b4e"
    },
    {
        "author": "趙善革",
        "paragraphs": [
            "舊游風物轉頭非，只有青山不改移。",
            "深壑貯風馴虎嘯，斷崖飛瀑翠蛟馳。",
            "郭翁遺迹雲煙鎖，坡老清名草木知。",
            "笑問聚仙亭上月，風流應不減當時。"
        ],
        "title": "大滌洞  其二",
        "id": "73481561-424e-4de9-83c5-11e793836e98"
    },
    {
        "author": "趙善革",
        "paragraphs": [
            "冠蓋初收見在身，來尋大滌滌塵氛。",
            "心如霜後凌虛月，迹是風前出岫雲。",
            "仙姥定能賒甕酒，華堂小憩看爐熏。",
            "甚思屏置人間事，韜養巖間霧雨文。"
        ],
        "title": "大滌洞  其三",
        "id": "77b92aac-ca80-4a10-9fca-ba9509712444"
    },
    {
        "author": "槻伯圜",
        "paragraphs": [
            "洞霄問路覓青梯，尚恐巖阿有勒移。",
            "暫許尋山留信宿，何由稅駕息驅馳。",
            "七仙不死今仍在，五洞交扃昔所知。",
            "信有靈丹藏箬下，刀圭分乞豈無時。"
        ],
        "title": "大滌洞  其一",
        "id": "4be21a2d-a14b-4fb0-9130-8a392fbdbf26"
    },
    {
        "author": "槻伯圜",
        "paragraphs": [
            "飛餉江淮脫此身，聊尋九鎖浣兵氛。",
            "笑呼天柱峰前月，共踏棲真洞裏雲。",
            "陰谷神泉霜後王，陽坡靈草雨餘薰。",
            "十年洗髓除凡骨，儻契仙翁邁與文。"
        ],
        "title": "大滌洞  其二",
        "id": "809975df-005b-4023-80f9-465ced0decdd"
    },
    {
        "author": "槻伯圜",
        "paragraphs": [
            "餘杭曉旆籋飛梯，大滌松陰午未移。",
            "羣從追隨巾屨集，衆真參會珮環馳。",
            "白鴉翻舞仙如在，黄鶴迎來聖得知。",
            "老□□□□□□，□□□□□□□。"
        ],
        "title": "大滌洞  其三",
        "id": "ee1d7d99-a304-4798-98aa-03085c9db281"
    },
    {
        "author": "槻伯圜",
        "paragraphs": [
            "□□□□□□□，□□□□□□□。",
            "□□□□□□□，捲壑飛泉日夜馳。",
            "龍蛻洞深神所蟄，鳳鳴巖隱世誰知。",
            "坡仙一去無消息，相見清游彼一時。"
        ],
        "title": "大滌洞  其四",
        "id": "0ec788ae-ea5c-4c59-93d4-5ba71e93ae74"
    },
    {
        "author": "槻伯圜",
        "paragraphs": [
            "快上籃輿曉色分，松風滿袂滌埃氛。",
            "三竿未放高峰日，一笑先開洞府雲。",
            "憶昔曾留天帝坐，至今猶带御爐薰。",
            "莫教俗駕來相尾，只恐詒譏晉郭文。"
        ],
        "title": "大滌洞  其五",
        "id": "eaf62e3d-4ed0-48c2-8fb0-7a625e556535"
    },
    {
        "author": "槻伯圜",
        "paragraphs": [
            "人間安得倚天梯，欲訪真源志不移。",
            "大滌乃今追勝迹，清都何待更神馳。",
            "已逃蕭斧杉難老，不逐秦鞭石有知。",
            "尚覺林泉佳氣王，難忘羽衛幸臨時。"
        ],
        "title": "大滌洞  其六",
        "id": "5a46e2a3-e766-453e-a63e-8eea004bc70c"
    },
    {
        "author": "槻伯圜",
        "paragraphs": [
            "松筠玉美育見長身，瓊館沉沉遠楚氛。",
            "裂石看傾三峽雪，解衣同試一甌雲。",
            "朮畦曉露初收藥，蘭徑秋風靜吐薰。",
            "爲拂蒼崖題歲月，重來應復感斯文。"
        ],
        "title": "大滌洞  其七",
        "id": "1b181947-b370-4bcb-aa4a-dba8a745d83d"
    },
    {
        "author": "王才元",
        "paragraphs": [
            "雪曳山容改。"
        ],
        "title": "句  其一",
        "id": "2b7e2cf4-7f8e-4482-9d23-8f6e4d80ea54"
    },
    {
        "author": "王才元",
        "paragraphs": [
            "遠墅炊煙近。"
        ],
        "title": "句  其二",
        "id": "c525f0bd-c244-41aa-86b0-5e86d8b2aa50"
    },
    {
        "author": "釋道瓊",
        "paragraphs": [
            "口觜不中祥老子，愛向叢林鼓是非。",
            "分付雪峰山首座，爲吾痛罵莫饒伊。"
        ],
        "title": "寄弟子慧山偈",
        "id": "5be1268a-9c84-4cb0-9beb-245f2251b3c6"
    },
    {
        "author": "釋道瓊",
        "paragraphs": [
            "掩耳不及忽雷奔，天低尺五雨傾盆。",
            "葉隨流水歸何處，牛带寒鴉過別村。"
        ],
        "title": "頌古二首  其一",
        "id": "7ac57b13-0e57-43d0-8663-049006bc71f1"
    },
    {
        "author": "釋道瓊",
        "paragraphs": [
            "捨筏懷兼濟，逢耕更問津。",
            "卻將未歸意，說與欲行人。"
        ],
        "title": "頌古二首  其二",
        "id": "142affa7-29f4-49b2-85d0-f83f3f7ecf3c"
    },
    {
        "author": "高世則",
        "paragraphs": [
            "懸崖撒手任縱橫，大地虛空自坦平。",
            "照壑輝巖上借月，庵頭別有一簾明。"
        ],
        "title": "呈芙蓉楷禪師",
        "id": "836f2c0e-fe64-4fa3-96a4-2ead55c0a000"
    },
    {
        "author": "釋法如",
        "paragraphs": [
            "乾坤之內，宇宙之間。",
            "中有一寶，秘在形山。"
        ],
        "title": "偈",
        "id": "040c29da-a323-4390-8224-92041bc7140c"
    },
    {
        "author": "釋介諶",
        "paragraphs": [
            "出西天，入東土。",
            "雲從龍，風從虎。",
            "一任諸方點頭。"
        ],
        "title": "偈三首  其一",
        "id": "2e8dfd79-cbd8-4340-9e82-4c50e739d899"
    },
    {
        "author": "釋介諶",
        "paragraphs": [
            "文殊智，普賢行，多年曆日。",
            "德山棒，臨濟喝，亂世英雄。"
        ],
        "title": "偈三首  其二",
        "id": "ed3778c3-3d50-406f-b344-fc46c2a74186"
    },
    {
        "author": "釋介諶",
        "paragraphs": [
            "我若說有，你爲有礙。",
            "我若說無，你爲無礙。",
            "我若橫說，你又跨不過。",
            "我若竪說，你又跳不出。",
            "若欲叢林平貼，大家無事，不如推倒育王。"
        ],
        "title": "偈三首  其三",
        "id": "7bbe5cec-4d8c-460c-be0f-b46bdb6a9aa3"
    },
    {
        "author": "釋慧琳",
        "paragraphs": [
            "有漏笊漓，無漏木杓。",
            "庭白牡丹，檻紅芍藥。",
            "因思九年面壁人，到頭不識這一著。"
        ],
        "title": "偈二首  其一",
        "id": "770970be-2f44-4dfb-a40e-fe12033359ab"
    },
    {
        "author": "釋慧琳",
        "paragraphs": [
            "一即多，多即一，毗盧頂上明如日。",
            "也無一，也無多，現成公案沒殽訛。",
            "拈起舊來氈拍板，明時共唱太平歌。"
        ],
        "title": "偈二首  其二",
        "id": "e4c2db5c-9055-445b-9f28-6307dc64ab1a"
    },
    {
        "author": "釋慧琳",
        "paragraphs": [
            "五鳳樓脫問洛陽，金鞭遙指御街長。",
            "春風是處華爭發，游子年年憶故鄉。"
        ],
        "title": "頌古二首  其一",
        "id": "6ba4bb3f-7a58-451c-a023-880d3e9c0cbd"
    },
    {
        "author": "釋慧琳",
        "paragraphs": [
            "赤體更無藏隱處，黄龍未語先分付。",
            "若將見解上門來，他家自有通霄路。"
        ],
        "title": "頌古二首  其二",
        "id": "10c5f4f4-f1a0-4efb-9074-c9bb691c14de"
    },
    {
        "author": "本明道人",
        "paragraphs": [
            "不識煩惱是菩提，若隨煩惱是愚癡。",
            "起滅之時須要會，鷂過新羅人不知。"
        ],
        "title": "呈泐潭草堂清禪師偈三首  其一",
        "id": "91597556-5ed0-4bd6-b5ee-05f1df86ada6"
    },
    {
        "author": "本明道人",
        "paragraphs": [
            "不識煩惱是菩提，凈華生淤泥。",
            "人來問我若何爲，喫粥喫飯了洗鉢盂。"
        ],
        "title": "呈泐潭草堂清禪師偈三首  其二",
        "id": "e1482700-3f42-4a85-8513-0a52bbd2f451"
    },
    {
        "author": "本明道人",
        "paragraphs": [
            "莫管他，莫管他，終日癡憨筭海沙。",
            "要識本來真面目，便是祖師一木叉。"
        ],
        "title": "呈泐潭草堂清禪師偈三首  其三",
        "id": "b093ee62-d166-420e-8142-7ed31c6d6226"
    },
    {
        "author": "釋圓智",
        "paragraphs": [
            "蘆華白，蓼華紅，溪邊脩竹碧煙籠。",
            "閑雲抱幽石，玉露滴巖叢。",
            "昨夜烏龜變作鱉，今朝水牯悟圓通。"
        ],
        "title": "偈",
        "id": "27d1a33d-6706-4d95-be0e-ce58e70ca4d9"
    },
    {
        "author": "釋良範",
        "paragraphs": [
            "塵劫已前事，堂堂無背面。",
            "動靜莫能該，舒卷快如電。",
            "莫道凡不知，佛也覷不見。",
            "決定在何處，合取這兩片。",
            "薦不薦，更爲諸人通一線。",
            "天下太平，皇風永扇。"
        ],
        "title": "偈",
        "id": "55502153-5c5b-4cc3-8b4c-a6a0edd49652"
    },
    {
        "author": "李邦獻",
        "paragraphs": [
            "江上漁舟葉葉輕，峽中雲雨晚涼生。",
            "長亭宴罷客歸去，桂樹夕陽啼鳥聲。"
        ],
        "title": "竹枝辭",
        "id": "ec5d29a5-8815-4409-9551-8f7f80f7b097"
    },
    {
        "author": "李邦獻",
        "paragraphs": [
            "道出仙都下，溪深草木閑。",
            "陰晴老農事，豐稔此心關。",
            "誰削千尋石，雲藏萬疊山。",
            "王程元有限，那得更躋攀。"
        ],
        "title": "過仙都徐氏山居  其一",
        "id": "bc646a8d-95cb-44e1-99af-ea083c92c289"
    },
    {
        "author": "李邦獻",
        "paragraphs": [
            "四海無塵戰馬閑，稻梁桑柘綠回環。",
            "不知盡是君王力，華屋重重對好山。"
        ],
        "title": "過仙都徐氏山居  其二",
        "id": "132839fc-7f0b-4f97-b69c-65fda61cd200"
    },
    {
        "author": "李邦獻",
        "paragraphs": [
            "手種黄梅已着花，此身依舊在天涯。",
            "三年客罷攜家去，贏得東風兩鬢華。"
        ],
        "title": "仁壽堂古梅",
        "id": "e60cc744-ea5b-4221-99bc-be5a3a4abc6f"
    },
    {
        "author": "李邦獻",
        "paragraphs": [
            "矍鑠茲翁老莫量，據鞍猶得亞燕揚。",
            "能將岸幘窺文叔，祇把虛蛙當子陽。",
            "薏苡滿車翻作禍，馬人上日竟成行。",
            "三瀧廟食傳千古，回首雲臺草樹荒。"
        ],
        "title": "馬王廟",
        "id": "593ae05c-9d01-467f-8b2a-60ea410e0b9d"
    },
    {
        "author": "蘇莊",
        "paragraphs": [
            "苦憶長廊清磬音，復懷贊公栴檀林。",
            "陽坡佳木鳥相喚，澗戶曉行藤竹陰。",
            "日晴山路筍橛晚，雨足野塘蒲稗深。",
            "短褐兀然聊戲劇，滄江鷗鷺本無心。"
        ],
        "title": "寄鶴林辛上人",
        "id": "9bf728b2-65a1-423c-81dd-567b5cc5478f"
    },
    {
        "author": "劉一止",
        "paragraphs": [
            "憐琴爲絃直，愛棋因局方。",
            "未用較得失，那能記宮商。",
            "我老世愈疏，一拙萬事妨。",
            "惟此二物随，不係有興亡。"
        ],
        "title": "小齋即事二首  其一",
        "id": "8f49c437-7896-4354-87f0-df0710ef65a4"
    },
    {
        "author": "劉一止",
        "paragraphs": [
            "旱夏甘雨零，坐見草木長。",
            "天憐官窮隘，乞與風颯爽。",
            "四簷溜通池，激激聽微響。",
            "雖非山林間，故作山林想。"
        ],
        "title": "小齋即事二首  其二",
        "id": "1bd98882-9dd2-4f87-941d-e16d02dce6e4"
    },
    {
        "author": "劉一止",
        "paragraphs": [
            "瀕春欲生妍，梅蘂先媚好。",
            "寧辭犯霜雪，漸擬蘇百草。",
            "耿耿甘獨待，餘恩及枯槁。"
        ],
        "title": "道中雜興五首  其一",
        "id": "0c9183d6-7f63-42f3-bac3-6cd124c7563f"
    },
    {
        "author": "劉一止",
        "paragraphs": [
            "姚黄花中君，芍藥乃近侍。",
            "我嘗品江梅，真是花御史。",
            "不見雪霜中，炯炯但孤峙。"
        ],
        "title": "道中雜興五首  其二",
        "id": "241e1235-05d0-41db-a508-6ec4601e1466"
    },
    {
        "author": "劉一止",
        "paragraphs": [
            "晴風掃頑雲，白日光在地。",
            "雲翳無幾何，聚散等懸寄。",
            "所以寸草心，各各抱根蒂。"
        ],
        "title": "道中雜興五首  其三",
        "id": "d9beb810-1bbf-48e1-a6bc-dfbf228effdb"
    },
    {
        "author": "劉一止",
        "paragraphs": [
            "麥頭漸青青，麥田何井井。",
            "黄雲被原野，衆草昏未醒。",
            "方知天壤間，春風有畦畛。"
        ],
        "title": "道中雜興五首  其四",
        "id": "a02a12b1-204b-4fc3-a251-330abe39216c"
    },
    {
        "author": "劉一止",
        "paragraphs": [
            "長亭連短亭，隻堠復雙堠。",
            "居然送行客，歷歷記奔走。",
            "十里同五里，先後無好醜。"
        ],
        "title": "道中雜興五首  其五",
        "id": "96a5f279-370a-4eaf-a32c-8f3741660bea"
    },
    {
        "author": "劉一止",
        "paragraphs": [
            "渺渺歸帆江北渚，脉脉相望那得語。",
            "舟中賈客嬋娟女，朝樂瀟湘暮荆楚。",
            "我欲招之問計然，浮名唾去如飄烟。",
            "買魚沽酒嘯儔侣，槌鼓弄笛凋殘年。"
        ],
        "title": "識舟亭一首",
        "id": "ba814392-c477-4e4c-be2f-8b893d212928"
    },
    {
        "author": "劉一止",
        "paragraphs": [
            "整整斜斜村舍居，十十五五沙中鳬。",
            "潛魚釣影水深淺，高柳着行烟有無。",
            "天闊雲低過平楚，已覺淮音近吳語。",
            "淮南米賤好留儂，正恐不歸心更苦。"
        ],
        "title": "過新開湖呈無言兄御史",
        "id": "b89f977d-70ab-4d91-9add-1dd2e9cf77bc"
    },
    {
        "author": "劉一止",
        "paragraphs": [
            "腰鎌行稻區，引挽親刈熟。",
            "黄雲卧千頃，彌望極平陸。",
            "潦水秋未收，褰裳聽滿足。",
            "爲士復兼農，自身仍當僕。",
            "書年賀豐稔，天事誠委曲。",
            "辛苦豈敢辭，幸此卒歲蓄。",
            "歸來妻孥笑，風日緇面目。",
            "未覺城市胜，生理係斗斛。",
            "少年事筆耕，初不辨穜稑。",
            "讀書舌本燥，得食僅半菽。",
            "人言清有餘，自哂瘦如竹。",
            "虚名真畫餅，逸景等轉燭。",
            "今我更百態，漸已不諱俗。",
            "杯水重萬言，嚢錢踰滿腹。",
            "却嗤祖士少，未免懷愧恧。",
            "客來詎相訪，底用身障簏。"
        ],
        "title": "腰鎌一首",
        "id": "f6841c0c-ed5e-43a9-8ba0-daade91a9689"
    },
    {
        "author": "劉一止",
        "paragraphs": [
            "少年愛酒不廢沽，滑稽鴟夷每随車。",
            "春禽似是知我意，日日勸我提葫蘆。",
            "侵尋老境筋力異，宿昔百嗜今一無。",
            "羈窮未免走四方，是口時賴薄粥餬。",
            "憐君巧作此瓢壺，善爲口計真不疏。",
            "上蓋下豐腹胍𦘴，空洞可置升米餘。",
            "釜湯外沸如隔膜，氣塞不作聲盧胡。",
            "須臾已復成淖糜，勻滑不減傾醍醐。",
            "篷窗夜饑急星火，咄嗟而辦功可書。",
            "山僧歙鉢未足詫，考父古鼎非時須。",
            "我聞壺中有高隱，日月或類蓬萊居。",
            "神仙有無事恍惚，山澤形貌常多臞。",
            "不如一飽睡清熟，個中便是真華胥。"
        ],
        "title": "無言兄以銀壺作粥糜頗極其妙舟居夜饑頃刻可辦戲作此詩",
        "id": "cc682202-5b5b-4bc8-86de-32da7df9b13c"
    },
    {
        "author": "劉一止",
        "paragraphs": [
            "葱籠秀擁秦山落，盡日春風吹嶺脚。",
            "朝來領略到窗几，誰遣虚空出阿閣。",
            "南臺御史去天近，身與孤雲生兩角。",
            "胸中摸索千丈絃，更恐并吞有衡霍。"
        ],
        "title": "盧駿元憲使寄示會稽競秀閣識舟亭二詩爲各賦一首  其一",
        "id": "a414dcd3-82d6-463b-a3c8-125daa44916f"
    },
    {
        "author": "劉一止",
        "paragraphs": [
            "海門山邊初落潮，西興渡口浪痕高。",
            "渺渺目亂翻雲濤，心識不語迎歸橈。",
            "江亭晚日風蕭騷，軋啞鳴櫓相向搖。",
            "平頭鴈落沙沒腰，舟人底處尋青招。"
        ],
        "title": "盧駿元憲使寄示會稽競秀閣識舟亭二詩爲各賦一首  其二",
        "id": "86b43fa7-4412-4177-a8f9-3ba4f65f25a0"
    },
    {
        "author": "劉一止",
        "paragraphs": [
            "饑來驅我去，去去復何之。",
            "西風迎馬頭，背日霜林披。",
            "十年京洛塵，衣弊因改爲。",
            "豈惟衣日化，面目亦已緇。",
            "功名誤少小，辛苦道老黧。",
            "追惟中自驚，恍聲失旦鷄。",
            "安得如虚空，萬境俱一齊。",
            "我心無去來，我馬随東西。"
        ],
        "title": "天長道中作饑來驅我去二首寄呈劉盧二御史  其一",
        "id": "b2303a14-9e2e-43a2-8ba1-6c0be2632b24"
    },
    {
        "author": "劉一止",
        "paragraphs": [
            "饑來驅我去，去去復何如。",
            "我饑亦何慚，所歎爲此軀。",
            "明發着征衫，薄暮投郊墟。",
            "烟林號怒風，牛背立饑烏。",
            "境惡夢多悸，愁孤鬰難舒。",
            "念初別鄉邦，短檝穿菰蘆。",
            "眼中兩御史，炯炯冰在壺。",
            "清游失追攀，負此山繞湖。",
            "我行日已西，回首風牽裾。",
            "兩公飫文章，筆端吐新腴。",
            "願言繼殘膏，龜腸正空虛。"
        ],
        "title": "天長道中作饑來驅我去二首寄呈劉盧二御史  其二",
        "id": "1d7a67d8-c46f-47c9-ba5b-e389595dc0e3"
    },
    {
        "author": "劉一止",
        "paragraphs": [
            "城樓百尺兀相望，帝作東輔拱神州。",
            "當日隋家漕渠柳，至今春在末梢頭。"
        ],
        "title": "拱州道中二首  其一",
        "id": "beed9f3a-0ea9-4e87-b906-c5f442fdcd13"
    },
    {
        "author": "劉一止",
        "paragraphs": [
            "柳條明媚欲變色，便想春思浩無涯。",
            "行人手挽不忍斷，云此生意方萌芽。"
        ],
        "title": "拱州道中二首  其二",
        "id": "e176eef2-f4b7-439f-9b4f-79fc3ce0a6b1"
    },
    {
        "author": "劉一止",
        "paragraphs": [
            "淵明出從任，初亦計林田。",
            "一朝倦束带，唾棄如飄烟。",
            "無酒每從人，兹事若可憐。",
            "醉來便逐客，卿去我欲眠。",
            "了知此賢胸，醒醉皆超然。",
            "胡爲遽止酒，而作止酒篇。",
            "此身役萬物，不使一物偏。",
            "有偏即是累，在性皆非圓。",
            "我樽可忘酒，我琴故無絃。",
            "攜琴玩空樽，惟我樂也天。"
        ],
        "title": "家姪季高作詩止酒戲賦二首  其一",
        "id": "61e13f6d-25b7-4e9e-9aa1-58fe14220dc8"
    },
    {
        "author": "劉一止",
        "paragraphs": [
            "淵明賦止酒，止酒未嘗止。",
            "今朝詩固云，從此真止矣。",
            "我觀他日詩，說酒特未已。",
            "必飲誠有累，必止亦非理。",
            "無如作病何，聊用忘憂耳。",
            "得失定相半，随遇無彼此。",
            "胡爲我阿咸，深拒堅壁壘。",
            "子言故多師，烏有與亡是。",
            "獨此止酒詩，字字如信史。",
            "恐子昧圓通，未究真正義。",
            "當觀諸世間，一一等幻戲。",
            "死生尚云爾，何乃較醒醉。",
            "操瓢起相從，無爲乏我事。"
        ],
        "title": "家姪季高作詩止酒戲賦二首  其二",
        "id": "f4535e18-4e0d-45f6-bea6-8193f3214785"
    },
    {
        "author": "劉一止",
        "paragraphs": [
            "疇昔城南隅，蓮葉秋田田。",
            "從公觴玉醪，醉墨看雲烟。",
            "我乃世背馳，公獨肯顧憐。",
            "追思十年夢，僅熟一覺眠。",
            "念當老扁舟，生理師計然。",
            "不意菰蘆中，復見瓊瑤篇。",
            "筆力如置陣，彌縫認先偏。",
            "從容步武間，左右方若圓。",
            "又如清廟音，三歎聞疏絃。",
            "安得化爲雲，追逐飛上天。"
        ],
        "title": "方時敏寄和詩復用韻報之并簡季高理前止酒之語季高嘗夢蕭相國戒勿飲酒  其一",
        "id": "a5c9307e-3bfc-40e7-a503-fc7978aeb201"
    },
    {
        "author": "劉一止",
        "paragraphs": [
            "阮籍劉伯倫，嗜酒不知止。",
            "顛狂欲求名，此計真陋矣。",
            "酒中有何好，正自未能已。",
            "愁來得暫驅，洞若適妙理。",
            "我豈沈酣徒，公亦聊爾耳。",
            "世間等夢間，未悟彼易此。",
            "阿高志得殊，家學自中壘。",
            "嗷嗷求獨醒，今昨較非是。",
            "無心窮酒聖，有意造詩史。",
            "自言古鄼侯，告戒存密義。",
            "逡巡若神授，恍惚類兒戲。",
            "不須更論酒，春夢本如醉。",
            "我知昴星精，不管太白事。"
        ],
        "title": "方時敏寄和詩復用韻報之并簡季高理前止酒之語季高嘗夢蕭相國戒勿飲酒  其二",
        "id": "5fecfbbc-c66b-419d-a592-681c824eb406"
    },
    {
        "author": "劉一止",
        "paragraphs": [
            "賀老晚乞一曲湖，絕勝叔平千頭奴。",
            "端直自是功名人，未用早計此索居。"
        ],
        "title": "次韻趙端直貽何子楚卜居山間二絕句  其一",
        "id": "eabd0bbf-8a8a-420a-a68e-62a2a1bd9407"
    },
    {
        "author": "劉一止",
        "paragraphs": [
            "後堂彈絲嬌不止，知有性靈雙婢子。",
            "歌詞自製清如水，却怪驚塵暗中起。"
        ],
        "title": "次韻趙端直貽何子楚卜居山間二絕句  其二",
        "id": "d13b3020-ed9a-4047-9215-554700dd3752"
    },
    {
        "author": "劉一止",
        "paragraphs": [
            "何郎卜築吞江湖，下瞰培塿皆僕奴。",
            "山川勝絕本相假，正復此士堪此居。"
        ],
        "title": "次韻子楚秀才  其一",
        "id": "3e8eec13-c267-4c66-b9ad-27583230d2c0"
    },
    {
        "author": "劉一止",
        "paragraphs": [
            "何郎歸歟直止止，所恨扁舟欠西子。",
            "山高日長貪睡美，不有江聲誰喚起。"
        ],
        "title": "次韻子楚秀才  其二",
        "id": "7c96c68c-69f3-4ecf-a4b5-1d3f6a499e3e"
    },
    {
        "author": "劉一止",
        "paragraphs": [
            "夜來清商入梧桐，策策不已鳴霜風。",
            "故烟一碧萬烟樹，惨淡已有傷秋容。",
            "嗟哉造物本何意，安得永賴長養功。",
            "我獨冷眼閱榮悴，心與日出清霜融。",
            "子奚不來助我喜，甕頭春風生麴米。",
            "人間有酒誰不醉，知其天者我與子。",
            "我身雖無雙羽翰，欲将夢到三神山。",
            "借爾八尺龍鬚席，蘧然一覺俱飛還。"
        ],
        "title": "贈道人王生一首",
        "id": "f7f45d96-cb5d-450c-91d4-54b5500328ca"
    },
    {
        "author": "劉一止",
        "paragraphs": [
            "荒凉半畝居，風烟夜沈沈。",
            "安得清夢間，尚有車轂音。",
            "自我客京華，半世歷嶔嶔。",
            "日月不相貸，鬢有微霜侵。",
            "騎馬著青衫，兹事已不任。",
            "如何棲遲中，心跡猶差参。",
            "夢境通前生，染習良已深。",
            "歲月不可磨，愈厲如精金。",
            "富貴豈足道，大是功名心。",
            "勉哉子馳驅，壮志方在今。",
            "力學懶似儂，膏肓恐難鍼。"
        ],
        "title": "家弟元成將參部來取別是夕忽夢與元成跨馬並行隱隱聞車轂聲如在道途覺而作詩并以贈行",
        "id": "dfb09a77-b392-4c02-9f7b-e7c173a8b49b"
    },
    {
        "author": "劉一止",
        "paragraphs": [
            "鳳不出丹穴，姬孔歎且思。",
            "忽來乃爲時，不計身安危。",
            "采色炫世眼，鳴聲漏天機。",
            "高梧寄孤巢，俯仰反自悲。",
            "矧復鷃雀儔，妒喘如筒吹。",
            "我知盛名下，憂惙甚井眉。",
            "寵辱更事耳，何異秦晉饑。",
            "生身等世間，寧免相貸資。",
            "公乎豈人謀，天特相兹時。",
            "奈何不自量，徑欲力撼之。",
            "如我實助喜，良是昔所期。",
            "蜀牋冰不如，忽枉灑蘭辭。",
            "三復重太息，無術可肉飛。",
            "要看筆如椽，塗改生民詩。"
        ],
        "title": "次韻寄酬無言兄頒政二章  其一",
        "id": "f117a9f3-c082-4f32-83da-347cc1c175b1"
    },
    {
        "author": "劉一止",
        "paragraphs": [
            "自公之出矣，豈不旦夕思。",
            "人情劇險艱，太行未足危。",
            "十年江湖心，鷗鳥識忘機。",
            "却來鵷鷺行，方寸交喜悲。",
            "晚被天語溫，習如和風吹。",
            "凡公宿昔交，誰不勝兩眉。",
            "如我故陸沈，筆耕遇比饑。",
            "胸腹抱介介，何以取世資。",
            "時哉今唐虞，不出斯無時。",
            "苕之水洋洋，我饑實樂之。",
            "如何磊落人，頗復誤見期。",
            "誰能叩人門，受彼在亡辭。",
            "吸飲風露寒，身輕會孤飛。",
            "明時自嗟拙，敢賦衡門詩。"
        ],
        "title": "次韻寄酬無言兄頒政二章  其二",
        "id": "d889527c-e5d5-4c21-8e3b-993191ef5336"
    },
    {
        "author": "劉一止",
        "paragraphs": [
            "儒生習氣非偶然，出入文史東西家。",
            "掃除凈盡如宿草，春風一夕已復芽。",
            "子方妙年有奇氣，我已種種成蒼華。",
            "文章百巧坐一窮，無地可學東陵瓜。",
            "擩嚌山色吞湖光，凜凛尚可驅百邪。",
            "子昔自云有仙骨，夢騎青螭籋飛霞。",
            "要與李杜高頡頏，下視餘子窘可嗟。",
            "寒燈夜語耿不寐，似覺冰雪生齒牙。",
            "頗言室有法喜妻，幸是元無翁可撾。",
            "何如從吾巢雲巔，共訪葛洪學丹砂。"
        ],
        "title": "與家姪季高夜語用毛內相韻",
        "id": "7d5d4e77-6689-4086-9189-ccc81fab40c7"
    },
    {
        "author": "劉一止",
        "paragraphs": [
            "自我居里間，連墻絕未去。",
            "非我敢杜門，客實莫我顧。",
            "頽然坐空廬，習懶已成痼。",
            "惟有一束書，遮眼慰遲暮。",
            "周郎來何許，文字得我怖。",
            "淵源笑鯢桓，采色隱豹霧。",
            "追随古河洲，山色入幽步。",
            "詩文互徴逐，酒鸞及時具。",
            "如我衆棄餘，君意獨何慕。",
            "入蘭不知芳，逐臭無乃誤。",
            "君亦忘機人，足跡亂鷗鷺。",
            "堂前種白蓮，心境涵凈土。",
            "觀空本無說，因物自吐露。",
            "往來忘時節，相對兩如寓。",
            "屈指說去官，始憶三年住。",
            "囅然同一笑，歲月真脫免。",
            "我不記前三，更問末後句。"
        ],
        "title": "贈別歸安周縣丞二首  其一",
        "id": "eb856e9d-4acb-4296-bc18-58e40e5d162d"
    },
    {
        "author": "劉一止",
        "paragraphs": [
            "庭前百个竹，眼見三隕籜。",
            "不知如許久，已復東行槖。",
            "君初無住想，脫去亦不惡。",
            "官身等出家，随牒即行脚。",
            "笑傲雲烟間，何適非至樂。",
            "嗟我獨奈何，生理自窘縳。",
            "四十三年非，醖造此大錯。",
            "從今便上上，萬事付莫莫。",
            "張公留衣鉢，綠蓑與青篛。",
            "會當老扁舟，相與同啐啄。",
            "更看後五日，放過前一著。"
        ],
        "title": "贈別歸安周縣丞二首  其二",
        "id": "e84d568c-3e37-41bd-83fb-e26fcfa99535"
    },
    {
        "author": "劉一止",
        "paragraphs": [
            "溪聲來天邊，風水共豪縱。",
            "夜氣劇奔馬，侵曉不能控。",
            "書生有清癖，詠雪寧忽凍。",
            "胡爲枕寒流，故遣不成夢。"
        ],
        "title": "宿溪口一首",
        "id": "11ab4296-473e-4734-81b4-2ceab4aa7598"
    },
    {
        "author": "劉一止",
        "paragraphs": [
            "履霜存永慕，風樹寄悲惋。",
            "古來孝子心，百歲常輾轉。",
            "雞豚逮親存，適意寧一臠。",
            "他時轂千乘，泣涕顔有靦。",
            "生世苟如此，豈得但理遣。",
            "所以奉嘗事，自竭叵不勉。",
            "尚能七閩秀，器識頗凝遠。",
            "求官自束髮，捧檄恨晼晚。",
            "歸懷追養勤，作堂近山巘。",
            "欲招九原魂，彷彿此息偃。",
            "牛羊家自腯，菘韭傍可剪。",
            "春秋及時祀，情物兩俱腆。",
            "遂令里間兒，艱詫知禮典。",
            "孰先如此堂，孰孝如此悃。",
            "從今大而門，至行神所戩。"
        ],
        "title": "賦建安林尚能家追遠堂一首",
        "id": "e4c7dbf4-30ec-4681-9096-190b5f53adeb"
    },
    {
        "author": "劉一止",
        "paragraphs": [
            "寶器傳家寧浪出，漢爵通侯二千石。",
            "懸知忠孝萃公門，寸印便應輕尺璧。",
            "虎頭飛去通神畫，未免誑欺涉嘲罵。",
            "餘不左顧非偶然，渭水得璜天或者。",
            "公門次第生輝光，一一詞鋒如劍鋩。",
            "龜玉正憐俱在手，莫放柙中蒼兕吼。"
        ],
        "title": "宋景文公之孫景雲得玉龜印有忠孝侯印四字示詩次其韻",
        "id": "c642933d-1225-4ca0-964d-c0259056310c"
    },
    {
        "author": "劉一止",
        "paragraphs": [
            "在家情已疏，出家終不惡。",
            "不有清凈緣，云何脫徽索。",
            "我昔志婚宦，謂足世味樂。",
            "顛倒十年間，如蠺竟自縛。",
            "業已無奈何，勸汝莫莫莫。",
            "一漚非全潮，起滅皆妄作。",
            "當知是身浮，流浪恐非託。",
            "伎倆百不好，攝念乃初學。",
            "如病求真醫，安心是良藥。"
        ],
        "title": "舍弟出家作詩貽之",
        "id": "66213795-c1ba-44ee-8355-0b0012ba92b2"
    },
    {
        "author": "劉一止",
        "paragraphs": [
            "霧雨昏不醒，東風曉能酸。",
            "我食日不足，寧憂三日寒。"
        ],
        "title": "和巒嶅二子寒食少天色五字  其一",
        "id": "aaab907b-ec38-4e03-abc8-50e7ba8cec44"
    },
    {
        "author": "劉一止",
        "paragraphs": [
            "去年今日時，桃李半狼藉。",
            "能随里門兒，買𩛿作寒食。"
        ],
        "title": "和巒嶅二子寒食少天色五字  其二",
        "id": "0c5bd02a-7df5-498d-8a7c-be1bcafbefb0"
    },
    {
        "author": "劉一止",
        "paragraphs": [
            "人言二月時，霏雨生樹杪。",
            "天色何時光，要向寒食少。"
        ],
        "title": "和巒嶅二子寒食少天色五字  其三",
        "id": "8c277767-e94c-4d76-93d8-62d204ac1baf"
    },
    {
        "author": "劉一止",
        "paragraphs": [
            "江南舟軋鴉，江北馬連翩。",
            "經春不能賞，誰云不關天。"
        ],
        "title": "和巒嶅二子寒食少天色五字  其四",
        "id": "40acc8a0-1912-475f-91f9-a1eef6bb7abd"
    },
    {
        "author": "劉一止",
        "paragraphs": [
            "春風未渠尖，花草有矜色。",
            "酴醿會傾城，牡丹欲傾國。"
        ],
        "title": "和巒嶅二子寒食少天色五字  其五",
        "id": "9a856def-b7ca-4093-9ab3-ac8abccfcedc"
    },
    {
        "author": "劉一止",
        "paragraphs": [
            "漢城欲回春，梅柳詫先受。",
            "江北迎兩轓，江南試春酒。",
            "得州古云樂，渠閣大如斗。",
            "要將歲寒姿，一笑閱好醜。"
        ],
        "title": "太守生辰四首以受天百祿爲韻  其一",
        "id": "a2b2f1e7-e689-4aa5-bd2b-2b930b5fe91d"
    },
    {
        "author": "劉一止",
        "paragraphs": [
            "朱轓世功名，地接韋杜天。",
            "勤勞三十載，始着榮途鞭。",
            "淹速會有時，用舍何其賢。",
            "或者相棄除，天公賜長年。"
        ],
        "title": "太守生辰四首以受天百祿爲韻  其二",
        "id": "21efe9a9-2a09-436a-b2f0-f45906d082dc"
    },
    {
        "author": "劉一止",
        "paragraphs": [
            "杯觴誰聖賢，翰墨自主客。",
            "一醉迎春風，麗思發幽賾。",
            "河東豈無賦，諷一或勸百。",
            "願公攄梗概，早晚煥簡册。"
        ],
        "title": "太守生辰四首以受天百祿爲韻  其三",
        "id": "eb06069c-6690-4976-971e-5487b3a37708"
    },
    {
        "author": "劉一止",
        "paragraphs": [
            "龍門映當代，開闔踵前躅。",
            "自笑牛馬走，老矣戀寸祿。",
            "染指睨列鼎，炙手借餘燠。",
            "但恐飛詔來，沙頭理行軸。"
        ],
        "title": "太守生辰四首以受天百祿爲韻  其四",
        "id": "581fbe07-356c-4b33-b9bf-750aca7a2f29"
    },
    {
        "author": "劉一止",
        "paragraphs": [
            "相門若崇山，神物職所領。",
            "天令佑世德，奕奕發秀穎。",
            "圖書漫今古，論議餘骨鯁。",
            "富貴豈足言，功烈相與永。"
        ],
        "title": "又以永錫難老爲韻  其一",
        "id": "7430159b-b923-4092-b63d-66a09eea5ef4"
    },
    {
        "author": "劉一止",
        "paragraphs": [
            "倚公芸香閣，今古壓紬繹。",
            "付公銅虎符，利疚稔更歷。",
            "帝曰我此賢，儲作國柱石。",
            "俾爾壽而富，一一天所錫。"
        ],
        "title": "又以永錫難老爲韻  其二",
        "id": "d4e44e2a-bc65-43ff-b90b-5c2f386f3b8f"
    },
    {
        "author": "劉一止",
        "paragraphs": [
            "采采黄菊英，秀色真可餐。",
            "泛之清霞觴，薦以白玉盤。",
            "我欲持壽公，助發凌風翰。",
            "天地炯在眼，一舉非公難。"
        ],
        "title": "又以永錫難老爲韻  其三",
        "id": "c39ba5c7-a96d-4baf-8e9b-bbecccc99eb0"
    },
    {
        "author": "劉一止",
        "paragraphs": [
            "長松倚青壁，千歲身不老。",
            "下顧蓬艾姿，生意何草草。",
            "願言雨露甘，餘潤及枯槁。",
            "耿耿心自憐，得蔭苦不早。"
        ],
        "title": "又以永錫難老爲韻  其四",
        "id": "1b25be60-ae57-4d3e-89b2-bc3253674733"
    },
    {
        "author": "劉一止",
        "paragraphs": [
            "寒空夜作山林聲，打窗窸窣饑鼠行。",
            "褰帷忽怪窗淡白，開門雪飛縱復横。",
            "天上瑞花開又落，庭下疏梅初破萼。",
            "忍寒耐苦發孤妍，似與老人甘落莫。",
            "遙憐國難何時清，嗣皇求衣天未明。",
            "長蛇封豕欲薦食，執筆固陋慚書生。",
            "皇天悔禍今可卜，乞與江湖比歲熟。",
            "莫言此雪不樂饑，便是天公真雨粟。"
        ],
        "title": "夜起觀雪一首",
        "id": "d7b63fe4-c39d-4476-b844-d59896554c16"
    },
    {
        "author": "劉一止",
        "paragraphs": [
            "今日江頭雪欲作，濤怒風豪兩噴薄。",
            "青鞋黄帽湖海人，獨立沙邊如病鶴。",
            "閑身不待君賜與，擬占風烟佳處着。",
            "如何寸祿晚見招，踉蹡欲前還欲却。",
            "翩翩西湖兩公子，胸次崢嶸飽邱壑。",
            "糟床夜注喜相報，自發清吟侑觴酌。",
            "我來一笑豈易得，十載湖山負佳約。",
            "間關百態成底事，毛髪星星已非昨。",
            "人間俯仰變今古，總似潮生與潮落。",
            "會須乞取此身健，在眼好山俱着脚。",
            "頗聞神方能却老，肯輔衰殘殊不惡。",
            "因聲更約吳太史，石鼎他年煮仙藥。"
        ],
        "tags": [
            "西湖"
        ],
        "title": "待潮浙江口寄左與言大夫葉元亮學士兼簡吳似之大著",
        "id": "124ae455-4030-4717-a978-8f503d8d5c3b"
    },
    {
        "author": "劉一止",
        "paragraphs": [
            "中臺縹緲神仙居，退朝往往聯飇輿。",
            "追随五城十二樓，鞭鸞笞鳳相嬉娱。",
            "一一氣貌清而腴，下哂山澤皆臞儒。",
            "虚堂夜直冷不寐，博極天上人間書。",
            "去取小雅大雅詩，賡續二典竄禹謨。",
            "塵凡豈得追步趨，夢境欲到猶趦趄。",
            "望郎何事飛軺車，東浮江淮絕句吳。",
            "天令賤子得所圖，邂逅實始迎郊墟。",
            "公不鄙我置坐隅，假以色笑安且舒。",
            "乃知仙風自恢廓，不邀我敬憐其愚。",
            "從容自喜吐傑句，屏息側聽仍嗟吁。",
            "朱絃疏越清廟奏，一唱三歎音有餘。",
            "何劉沈謝氣力短，郊島輩行不足奴。",
            "惟公妙年擅場屋，一日聲價騰八區。",
            "諸公貴人交薦達，帝以見晚驚嚴徐。",
            "要津已復更步武，簪筆會直承明廬。",
            "頗聞細書問良苦，便覺風信催旋艫。",
            "公歸儻辨報明主，物色士類供時須。",
            "班公騶僕我不如，山林鐘鼎端異途。",
            "何王之門曳長裾，半生鼓瑟從吹竽。",
            "逝将爭席朋樵漁，正恐不免饑見驅。",
            "間關老矣尚耿耿，所覬肝膽從公輸。",
            "他時門下有此客，中夜彈劍非無魚。"
        ],
        "title": "送樓伴張吏部還朝一首",
        "id": "64d6d670-4af5-441e-b013-d42be7c1e5f9"
    },
    {
        "author": "劉一止",
        "paragraphs": [
            "朔風無端卷入幕，短檠滉漾吹花落。",
            "怪來覓句如斲冰，門外雪花如舞鶴。",
            "老妻自起傾殘樽，麒麟活火紅燉燉。",
            "憑君爲喚詩腸溫，他日有酒不足論。"
        ],
        "title": "雪夜一首呈傅舍人",
        "id": "916b7798-5934-4d31-82bf-4d3f0871615c"
    },
    {
        "author": "劉一止",
        "paragraphs": [
            "世路欹危如燕幕，未厭山中昔牢落。",
            "春前擷韭秋擷菘，有客有客鷴與鶴。",
            "瓦甌鐵杓文石樽，枯樵發火勢易燉。",
            "得酒徑就山僧溫，聽風聽雨取次論。"
        ],
        "title": "憶山中一首示巒嶅二子用前韻",
        "id": "959b1404-6a7d-4203-918b-e0978a19d348"
    },
    {
        "author": "劉一止",
        "paragraphs": [
            "九日意蕭條，病卧如漳濱。",
            "紅萸起自插，黄菊兹及辰。",
            "身落芹藻間，心與鴻鴈親。",
            "想見龍山遊，嘲謔落帽人。",
            "眷焉瀛洲客，共此溪港鄰。",
            "白髪俱許長，清愁浩無垠。",
            "四年京華別，前事寧忍詢。",
            "國恥久未雪，憤切此逐臣。",
            "革路何時還，今誰叫穹旻。",
            "駕言寫心憂，一涴衣上塵。",
            "扁舟羡鴟夷，舉酒憶季真。",
            "目極樵徑風，便擬從採薪。",
            "但恐嵌巖中，不著功名身。",
            "報國君尚強，我拙甘長貧。"
        ],
        "title": "次韻方允迪袐監九日登高一首",
        "id": "0d24222c-dba8-49fb-9f69-8f9a6eb15c88"
    },
    {
        "author": "劉一止",
        "paragraphs": [
            "村田高仰對低窊，咫尺溪流有等差。",
            "我欲浸灌均田涯，天公不遣雷鞭車。",
            "老龍下飲骨節瘦，引水上泥聲呷呀。",
            "初疑蹙踏動地軸，風輪共轉相鈎加。",
            "嗟我婦子脚不停，日走百里不離家。",
            "綠芒刺水秧初芽，雪浪翻壠何時花。",
            "農家作勞無別想，兩耳未厭長嘔啞。",
            "殘年我亦冀一飽，謂此鼓吹勝聞蛙。"
        ],
        "title": "水車一首",
        "id": "159e5d61-4907-4f76-a62c-9df66de5b0b2"
    },
    {
        "author": "劉一止",
        "paragraphs": [
            "虚堂怖鬼鼠窸窣，牀上門牛由蟻窟。",
            "将軍見虎箭羽沒，兔起鶻落不待咄。",
            "初心學道如龍頭，習疑玩久蛇尾收。",
            "雲門倒跨一木馬，追風相羊踏九州。",
            "諸賢巧思生棘猴，碧雞談辨不肯休。",
            "煩師放出紫湖狗，騎猪南穿聲喧啾。"
        ],
        "title": "和雲門行持長老十二辰歌呈同遊二三士",
        "id": "78f13031-9cbb-4e9b-b642-f2fb1914c479"
    },
    {
        "author": "劉一止",
        "paragraphs": [
            "昔人蟻動疑鬭牛，我家奔鼠如馬羣。",
            "穿牀撼席不得寐，囓噬編簡連帨帉。",
            "主人瓶粟常掛壁，每飯不肉如廣文。",
            "誰令作意肆奸孽，似怨釜鬵無餘葷。",
            "君家得猫自拯溺，恩育幾歲忘其勤。",
            "屋頭但怪鼠跡絕，不知下有飛将軍。",
            "他時生囝願聘取，青海龍種豈足云。",
            "歸來堂上看俘馘，買魚貫柳酬策勛。"
        ],
        "title": "從謝仲謙乞猫一首",
        "id": "7fc43eba-f44d-4317-b92d-91f391248517"
    },
    {
        "author": "劉一止",
        "paragraphs": [
            "東巡屬車何大勤，鐵馬風趨過吳下。",
            "周宣自有中興日，天厭氈庭尚須暇。",
            "所興吳越天有年，汙邪委地連山前。",
            "與君步屧探禹穴，感時興物俱惘然。",
            "一官寓食家傳久，暮景差池亦何有。",
            "遮藏要見太平時，狐死何曾忘丘首。"
        ],
        "title": "次韻曾宏父見貽一首",
        "id": "27f34cd0-c367-4bf9-995c-b7ec510da157"
    },
    {
        "author": "劉一止",
        "paragraphs": [
            "婆餅焦，游子饑。",
            "游子饑，泣路岐。",
            "耕牛殺盡飽狂虜，桑下老農心更苦。"
        ],
        "title": "二禽言  其一",
        "id": "26a2ce67-ce79-4f11-8677-56c32856e7c3"
    },
    {
        "author": "劉一止",
        "paragraphs": [
            "泥滑滑，風蕭蕭。",
            "烟雨昏，獨木橋。",
            "軋鴉鳴櫓逆風搖，行子終歲事遠徭，使我心悸不得邀。"
        ],
        "title": "二禽言  其二",
        "id": "50d7e833-19ab-44b3-825d-f26aa9689449"
    },
    {
        "author": "劉一止",
        "paragraphs": [
            "青山爲郭雲當門，疏烟細雨梅花村。",
            "門前落澗瀉寒溜，袞袞似是通河源。",
            "隱居二士清而通，談道不愧将無同。",
            "何人載酒問奇字，糟床夜注時一中。",
            "天驥權奇嗟欲老，家有龍駒頭尺好。",
            "孫郎並舍真可人，散亂書籤共探討。",
            "只今干戈迷所適，我亦間關暫投跡。",
            "君家鳥雀不驚人，應怪蒼黄如此客。",
            "謀身已拙知遁肥，邂逅得此良亦稀。",
            "化雲所願四方逐，念絕側翅随人飛。"
        ],
        "title": "和胡浚明村中好客稀五字併作一首",
        "id": "ebca2092-65cc-46e7-b661-70ba84bbb5ec"
    },
    {
        "author": "劉一止",
        "paragraphs": [
            "東風催行艫，旍旗轉修扛。",
            "千騎如登仙，我心豈得降。",
            "嗣學初元年，德意孚萬邦。",
            "不戰屈醜虜，威聲疾奔瀧。",
            "眷言帷幄舊，分符隔濤江。",
            "尚書古司戎，名實尚誰雙。",
            "折衝要從容，談笑空酒缸。",
            "帝曰汝遄歸，謀國資敦龐。",
            "無庸斗大州，洪鐘受微撞。"
        ],
        "title": "送吳興太守盧給事赴兵部侍郎召四首以邦家之光爲韻  其一",
        "id": "e738dd89-42d2-4fe6-9806-f6cd80cab500"
    },
    {
        "author": "劉一止",
        "paragraphs": [
            "汀洲初檝迎，紅紫爛朝霞。",
            "及兹理旋艫，綠陰已籠沙。",
            "使君如東君，來去不戀家。",
            "獨持五色筆，摛辭燦芳華。",
            "明年鳳凰池，春風浩無涯。",
            "須公賦丹青，去路不可遮。"
        ],
        "title": "送吳興太守盧給事赴兵部侍郎召四首以邦家之光爲韻  其二",
        "id": "fdb76942-2b91-498d-85d9-2b5bb446d70c"
    },
    {
        "author": "劉一止",
        "paragraphs": [
            "公來臨我邦，天意若見私。",
            "從容坐席間，風化已四馳。",
            "民曰吾二天，士曰得我師。",
            "庶幾少淹留，子弟公教之。",
            "如何如不顧，公豈要我思。",
            "不見溪上山，旦暮發妍姿。",
            "及兹有行色，風日含悽悲。",
            "公亦何負渠，欠渠百篇詩。"
        ],
        "title": "送吳興太守盧給事赴兵部侍郎召四首以邦家之光爲韻  其三",
        "id": "806ef924-25df-497c-9396-846a9f0b585d"
    },
    {
        "author": "劉一止",
        "paragraphs": [
            "西雍拜顔色，振鷺俱分行。",
            "繡衣浙江濱，再上君子堂。",
            "首尾二十載，持槖侍明光。",
            "厭看南朝山，易綰吳興章。",
            "煌煌朱兩轓，照我梓與桑。",
            "怪我衫始青，憐我鬢已蒼。",
            "頗復見勞苦，感慨激中腸。",
            "向來官如泥，葡萄換西凉。",
            "剪翎但鳴悲，坐閱百鳥翔。",
            "公爲世良師，醫國有禁方。",
            "頗聞藥籠中，臭味久已嘗。",
            "小草存遠志，未用出聲妨。",
            "採掇公弗疑，結根稔風霜。"
        ],
        "title": "送吳興太守盧給事赴兵部侍郎召四首以邦家之光爲韻  其四",
        "id": "46ab72cc-2f37-45ef-967d-c93dbd3844d6"
    },
    {
        "author": "劉一止",
        "paragraphs": [
            "神龜異生稟，懷抱星與月。",
            "蹣跚守叢著，遊戲引蓮葉。",
            "青雲覆其上，文字書左脇。",
            "千年愈堅瘦，腹背類璆鐵。",
            "有如盛德士，秉志厲霜雪。",
            "不求赫赫名，羞作翕翕熱。",
            "行藏關理亂，閱世自明哲。",
            "時哉此唐虞，負圖追往諜。"
        ],
        "title": "張倅生辰作質龜相鶴二詩爲壽  其一",
        "id": "556aad76-0013-4488-94f8-da44b794eb9f"
    },
    {
        "author": "劉一止",
        "paragraphs": [
            "黄鶴初出胎，骨格已驚衆。",
            "翩翩謝囂塵，颯爽自神縱。",
            "朝飛出芝田，夕飲下雲夢。",
            "寧知風露質，乃系世輕重。",
            "有如賢達人，胸腹抱空洞。",
            "觀時自隱顯，豈待吹嘘送。",
            "會看九臯鳴，一一律呂中。",
            "閱歲千六百，羣飛接鸞鳳。"
        ],
        "title": "張倅生辰作質龜相鶴二詩爲壽  其二",
        "id": "4058abc3-e3d6-4c11-9c05-4bd3c4db2a38"
    },
    {
        "author": "劉一止",
        "paragraphs": [
            "蘋洲景物最惱客，無賴山色只供愁。",
            "短棹從渠系烟雨，春容併在水南頭。"
        ],
        "title": "曾宏父将游吳興示所和葉內相八首次其韻太守亦和故并及之  其一",
        "id": "f856fb21-d13c-4406-acb0-4da071beb14c"
    },
    {
        "author": "劉一止",
        "paragraphs": [
            "並山微徑自曲折，野人種花無數蹊。",
            "太傅風流猶可想，樓船皓齒合招攜。"
        ],
        "title": "曾宏父将游吳興示所和葉內相八首次其韻太守亦和故并及之  其二",
        "id": "82a2f46b-f9cb-4bde-8bc0-19ac0484d433"
    },
    {
        "author": "劉一止",
        "paragraphs": [
            "謝家溪亭花鎖碎，尚憶故歲春未闌。",
            "覓得小航衝雨去，濕紅飛處忍朝寒。"
        ],
        "title": "曾宏父将游吳興示所和葉內相八首次其韻太守亦和故并及之  其三",
        "id": "4f5d1a6b-d77b-4756-832d-52db356cde8d"
    },
    {
        "author": "劉一止",
        "paragraphs": [
            "使君覓句自超絕，江邊烏桕能絕人。",
            "我疑秘思有天巧，滉漾胸中百頃春。"
        ],
        "title": "曾宏父将游吳興示所和葉內相八首次其韻太守亦和故并及之  其四",
        "id": "4e4f5dc9-9c39-4dd8-a5bf-c93b55e0a9b8"
    },
    {
        "author": "劉一止",
        "paragraphs": [
            "官閑亦復一笑適，理檝及此春日晴。",
            "追吟乃得伯宏父，便覺侯喜無詩聲。"
        ],
        "title": "曾宏父将游吳興示所和葉內相八首次其韻太守亦和故并及之  其五",
        "id": "77eda13b-37bb-4dd9-ad0d-20b83102c828"
    },
    {
        "author": "劉一止",
        "paragraphs": [
            "老來文字讀不入，抽思軋軋如涸泉。",
            "從君敢作入社客，正恐釜豆相泣煎。"
        ],
        "title": "曾宏父将游吳興示所和葉內相八首次其韻太守亦和故并及之  其六",
        "id": "cc156a6c-82c5-4bf3-b8a1-e36868c574e4"
    },
    {
        "author": "劉一止",
        "paragraphs": [
            "有懷玉堂前學士，典冊汗漫真全潮。",
            "子向白雲深處覓，面山溪館带長橋。"
        ],
        "title": "曾宏父将游吳興示所和葉內相八首次其韻太守亦和故并及之  其七",
        "id": "2baca3e2-3c99-4075-8567-f4c519427c94"
    },
    {
        "author": "劉一止",
        "paragraphs": [
            "翰林久袖經綸手，筆力游戲吞山川。",
            "要試臯夔致君術，不應牢落著幽禪。"
        ],
        "title": "曾宏父将游吳興示所和葉內相八首次其韻太守亦和故并及之  其八",
        "id": "99c16b51-f43f-4f20-8d86-555203e00663"
    },
    {
        "author": "劉一止",
        "paragraphs": [
            "南山有蹲鴟，春田多鳬茈。",
            "何必泌之水，可以樂我饑。",
            "六師擁行在，閭巷屯虎貔。",
            "民食尚可紓，軍食星火移。",
            "努力輸縣官，無乏轅門炊。",
            "所願將與士，感此艱食時。",
            "忠義發飫腹，向敵爭先之。",
            "驅逐狐鼠羣，宇縣還清夷。",
            "我輩死即休，粒米不敢私。"
        ],
        "title": "南山有蹲鴟一首示里中諸豪",
        "id": "730ecde3-3ab0-41b7-b1e0-e400ffc88474"
    },
    {
        "author": "劉一止",
        "paragraphs": [
            "饑來命餉寒索衣，官家養兵如養兒。",
            "時平軍律久玩弛，轅門笑歌驕莫随。",
            "往時金陵囚刺史，今者杭州漕臣死。",
            "稽天烈焰窮朝昏，千丈紅霞炫江水。",
            "鄰州之兵如此兵，嗚呼此難何時平。"
        ],
        "title": "聞杭州亂二首  其一",
        "id": "1d99d7ef-845a-47e1-b2c4-727b78f0c1ac"
    },
    {
        "author": "劉一止",
        "paragraphs": [
            "緩城将母走者誰，吾宗貴人丞相兒。",
            "高門潭潭深如海，一朝赤脚踏路岐。",
            "吁嗟身世本何有，金帛滿家那得守。",
            "衣冠自古皆賊仇，玉石俱焚無好醜。",
            "嗚呼安得貧富受用勢略齊，無庸懸絕産禍機。"
        ],
        "title": "聞杭州亂二首  其二",
        "id": "8bcfa92b-9df5-4cba-ab17-f155d54d9e1e"
    },
    {
        "author": "劉一止",
        "paragraphs": [
            "萬里胡沙驚毳幕，北望旄頭天際落。",
            "向來官軍如路人，受甲逡巡惟指鶴。",
            "寧知竟屈鑾輅尊，問天火令何當燉。",
            "落雪如絮不我溫，九關夢想血面論。"
        ],
        "title": "傅子駿右司見和雪句且有兩宮北狩之感復用韻二首  其一",
        "id": "2b37e17f-f755-41e2-a850-3d7738358c07"
    },
    {
        "author": "劉一止",
        "paragraphs": [
            "先生著書風撼幕，詩成弄筆雲烟落。",
            "舍傍種竹欲招鳳，郭內有田纔給鶴。",
            "眼看雪片黏空尊，寒齋芋火猶能燉。",
            "怪我官冷何時溫，我亦聊爾公弗論。"
        ],
        "title": "傅子駿右司見和雪句且有兩宮北狩之感復用韻二首  其二",
        "id": "3bc1a23d-ef73-4639-806d-b67caba8fe03"
    },
    {
        "author": "劉一止",
        "paragraphs": [
            "伊昔苕水濱，詩酒相逆送。",
            "紅蕖三百頃，天遣作妙供。",
            "於今幾何時，喜懼不同夢。",
            "驚心風月夕，怨笛有殘弄。",
            "所嗟老侵尋，不愧官冗從。",
            "當時季孟間，衆識長雛鳳。",
            "寧知天一角，復此樽酒共。",
            "文章自千古，習氣無乃重。",
            "詩如朝陽鳴，一一律呂中。",
            "從遊二三駿，蹀躞不受鞚。",
            "阿威有家學，落筆競豪縱。",
            "傷時復懷舊，一笑得再慟。",
            "公等俱勉旃，如我堪底用。"
        ],
        "title": "次韻方允迪秘監步月感懷一首",
        "id": "c4ff0a58-7908-483a-917a-ff804e5327dd"
    },
    {
        "author": "劉一止",
        "paragraphs": [
            "精金不受釧釵辱，瑞草何曾取膏腹。",
            "乳花粥西名已非，薦以羊肪何太俗。",
            "山林鐘鼎異天性，難遣華腴偶窮獨。",
            "森森正味苦且嚴，玉質無瑕誰敢戮。",
            "君家饌林多錯本，讀罷流涎誑枯吻。",
            "故令茗盌變腥膻，遠想黄封雪花醖。",
            "呼酪爲奴逢彼怒，自惜爭雄巧相污。",
            "我寧不飲信我說，獨喜君詩有神助。",
            "君不見穆家兄弟故可人，概以骨鯁恐異趣。"
        ],
        "title": "允迪以羊膏瀹茗飲呂景實景實有詩歎賞僕意未然輙次原韻",
        "id": "f03d71f5-5592-4bad-8186-8d8d6e01a3d8"
    },
    {
        "author": "劉一止",
        "paragraphs": [
            "羣兒鼠竊均有遇，老矣自知牛後誤。",
            "成功未解鬬兩虎，援翰徒勞秃千免。",
            "佩書丱首何龍鍾，靈蛇光怪蟠心胸。",
            "馬頭三千悲遠道，羊角萬里無高風。",
            "秦歌嗚嗚楚猴舞，一笑何如共雞黍。",
            "謀身狗苟君勿嗤，聊戲墨猪書韻語。"
        ],
        "title": "將如京師和方時敏機宜十二辰歌一首",
        "id": "6f3d1a1d-0bc2-4d0f-85af-cc95692a9af0"
    },
    {
        "author": "劉一止",
        "paragraphs": [
            "五十少公卿，三十老舉子。",
            "世間老與少，不必較年齒。",
            "我觀宦達人，顔色自豐美。",
            "癯者忽易腴，變化一日耳。",
            "人言老再少，信是有此理。",
            "我爲老諸生，流落逾二紀。",
            "四十又過四，淟涊百僚底。",
            "說老已十年，何况真老矣。",
            "壮氣推幽憂，髮白面目緇。",
            "寧有再少時，一衰乃如此。",
            "何郎窮過我，齒髮亦相似。",
            "閑居傲軒裳，臞腹滿經史。",
            "時時吐光焰，麗句落窗几。",
            "誰家肯終惠，試此足千里。",
            "空令坐窮獨，閣戶今掃軌。",
            "宦達世共慕，閑曠我所喜。",
            "丈夫生世間，要自發奇偉。",
            "富貴何足云，功名半張紙。",
            "古來傲世士，良是窮乃止。",
            "未有如子年，忼慨隱廛市。",
            "我不愧公卿，愧此少居士。"
        ],
        "title": "五十少公卿贈何子楚居士",
        "id": "e1161c6c-104a-4903-b9e3-c8b055b0e8bc"
    },
    {
        "author": "劉一止",
        "paragraphs": [
            "浮花蕩漾青蘋小，綠柄欹垂剪刀草。",
            "朝從港東暮港西，採花擷草無盡期。",
            "秋光有盡意無盡，萬馬奔騰山作陣。",
            "眼中未飽公莫回，饑腸作惡如鳴雷。"
        ],
        "title": "水村二首示友人  其一",
        "id": "2c04c930-28a9-4448-a98e-3b5f12b81c35"
    },
    {
        "author": "劉一止",
        "paragraphs": [
            "張公一生雲水客，往歲孤蹤寄苕霅。",
            "故人刺史眼爲青，願爲泛宅浮清泠。",
            "當時鷗鳥難問跡，尚有水村名泊宅。",
            "碧蓑青笠寧在無，公今仙去當傳余。"
        ],
        "title": "水村二首示友人  其二",
        "id": "6f47f0da-9a16-428c-9203-941ecc660014"
    },
    {
        "author": "劉一止",
        "paragraphs": [
            "長松舞高寒，落澗瀉清泚。",
            "笙簧響天上，金石鳴地底。",
            "雲容何潤澤，下有隱君子。",
            "樂此山水音，清若變流徴。",
            "怪我從何來，塵土兩目眯。",
            "寇戎在江滸，薦食心未已。",
            "赤嚢走邊報，朝暮異憂喜。",
            "安知隱人樂，勝絕有如此。",
            "古來成敗事，不入山中耳。",
            "願言晚相收，置我巖壑裏。",
            "酌泉得醒心，茹朮可不死。",
            "况有載酒人，半道同栗里。"
        ],
        "title": "借居鸕鷀山中一首呈方允迪道蹤昆仲",
        "id": "b0f10ab4-d488-4458-bb9c-b747a8ac3392"
    },
    {
        "author": "劉一止",
        "paragraphs": [
            "日月明朝昏，山風嵐自起。",
            "石皮破仍堅，古木枯不死。",
            "可人何當來，意若重千里。",
            "永言詠黄鵠，志士心未已。"
        ],
        "title": "山居作拆字詩一首寄江子我郎中比嘗以拆字語爲戲然未有以爲詩者請自今始",
        "id": "0703a5ca-f774-42e2-b177-ca17742cf962"
    },
    {
        "author": "劉一止",
        "paragraphs": [
            "朝行轉木末，暮返循水涯。",
            "生長山水間，途窮自知歸。",
            "萬緒更擾擾，衆目何睽睽。",
            "有若脫{革卮}牛，邂逅得此時。",
            "坐念盧夫子，與世真背馳。",
            "讀書如董生，三載圃不窺。",
            "清詩見真情，觀者豈得疵。",
            "春風入閭巷，爛熳百草菲。",
            "摩腹忽起行，菜茹傷蕨薇。",
            "平生經綸學，無術取世資。",
            "貧交可相覓，叩門兩無疑。",
            "富貴不汝求，吾至君勿揮。"
        ],
        "title": "次韻鄭維心貽盧叔才一首",
        "id": "bb2b3e8c-9982-49bb-8d2e-a9a868f21158"
    },
    {
        "author": "劉一止",
        "paragraphs": [
            "書生磨吻鉛刀銛，君家手筆不退尖。",
            "琢成秀句奪天巧，平揖鮑謝奴高錢。",
            "郊寒島瘦復可哂，漢風楚國真能兼。",
            "胸中疾邪茹不吐，但覺忿氣生虬髯。",
            "叵堪陳壽書漢實，毫端有口可得箝。",
            "尚書昔侍金華講，論議凛凛秋霜嚴。",
            "曾将一字竊魯史，未用三語求阮瞻。",
            "分君賜筆助清峭，雕犀鏤象光出奩。",
            "如吾樸遫豈足數，半世翰墨徒心潛。",
            "老去文章讀不入，編帙散亂如投籤。",
            "因君窮討默自愧，僻魯成痼何時砭。",
            "須要盡見君家書，槁死不歎周南淹。",
            "更從湘東覓金管，賞激忠孝祛奸憸。"
        ],
        "title": "次韻維心謝沈尚書惠筆一首",
        "id": "bc3c26e9-ca0a-4be8-9ba8-3ac300d1be45"
    },
    {
        "author": "劉一止",
        "paragraphs": [
            "孔愉廟邊溪水長，石壁巖下飛泉香。",
            "居士住此幾寒暑，只見四山青又黄。",
            "今年春雨摧麥芒，六月稻穗乾欲僵。",
            "煩公焦勞坐黄堂，何不趣公歸贊襄。",
            "爲時開閣陰與陽，不令此憂遺君王。",
            "我君有如坐甑內，口顧怫鬰不得驤。",
            "公欲令我蘇肺腸，白衣致酒甚沛滂。",
            "瓶粟未空陶氏倉，得酒且到王生鄉。",
            "更招山前老漫郎，渠家曲柄荷可觴。"
        ],
        "title": "謝吳興守李端明致酒一首時寓德清",
        "id": "6d02aa12-7211-4afa-9d11-e862cf1c12ad"
    },
    {
        "author": "劉一止",
        "paragraphs": [
            "東峰高如屏，月出久未知。",
            "竹影忽上窗，淡臺時參差。",
            "幽人坐數息，瞑久息愈遲。",
            "舉目月在窗，便覺心境移。",
            "平生浪紛擾，自省黠半癡。",
            "歲晚得此身，終焉以爲期。",
            "山中有寒暄，我不記四時。",
            "樂此見有初，非關未忘詩。"
        ],
        "title": "月出一首",
        "id": "22e6e27d-4009-46f5-a82c-370be8d2d85f"
    },
    {
        "author": "劉一止",
        "paragraphs": [
            "一水縈不斷，千巖翠相扶。",
            "孤篷載雪歸，我昔見畫圖。",
            "今年兩經行，明晦自惨舒。",
            "旱夏山若焦，秋至潦溢途。",
            "是中無故人，王事當馳驅。",
            "景物寄心賞，随遇便有餘。",
            "不覺老季真，乞歸尚狂疏。",
            "官家賜閑身，用底一曲湖。"
        ],
        "title": "剡溪道上一首",
        "id": "9f941b6d-fc57-4160-a937-6436c5781857"
    },
    {
        "author": "劉一止",
        "paragraphs": [
            "峰頭鴈何在，井底龍不出。",
            "吐作玉虹流，倒挂二千尺。",
            "落澗勢初緩，漸聽轉山急。",
            "噀面飛雨過，著衣晨霧濕。",
            "造物等幻戲，此地真絕特。",
            "勿言王事勞，遇勝得小立。",
            "慚愧大尊者，幾載面青壁。",
            "山高不礙見，泉聲不妨寂。"
        ],
        "title": "觀大龍湫一首",
        "id": "1b3c4a50-ee09-419a-81cb-00bf59a8be01"
    },
    {
        "author": "劉一止",
        "paragraphs": [
            "寒溪日潄枯腸潔，自志窮愁漸陋劣。",
            "故人不愛北苑春，更遣清甘嚅吻頰。",
            "只今相望如參商，武夷孤絕雲蒼茫。",
            "底事坐閱百鳥翔，要借玉川風兩腋，高飛令我墜君傍。"
        ],
        "title": "次韻建安劉彦冲學士寄茶一首",
        "id": "7506e3a4-433f-49ce-86f2-6186009efe3a"
    },
    {
        "author": "劉一止",
        "paragraphs": [
            "道州固傷時，晚歲吾山溪。",
            "彼物何曾爭，我自分兩畦。",
            "宣州絕代賢，雅志蘇羣黎。",
            "胸次包峥嶸，不肯去角圭。",
            "何從得漫名，正恐亦偶題。",
            "渺觀身世空，萬境俱一齊。",
            "浪云出處殊，不悟東自西。",
            "向來功名轍，復入山水蹊。",
            "公今持左符，早晚朝金閨。",
            "生賢出世間，渠能絕攀躋。",
            "要須了此心，泛應忘高低。",
            "昔我蓋已漫，今我亦非迷。"
        ],
        "title": "賦程伯禹給事漫吾亭一首",
        "id": "b9ddb1c6-e3ec-4b9f-910d-172518c4e8ff"
    },
    {
        "author": "劉一止",
        "paragraphs": [
            "老人年六十，生理常刺促。",
            "歸無一稜田，此事亂心曲。",
            "妻孥渺相望，幼稚炯在目。",
            "師今遇龜溪，山水無盡綠。",
            "石壁嚴寶坊，泉甘宜杞菊。",
            "但恐齋廚空，眼飽不救腹。",
            "並山行徑微，草露濕人足。",
            "師訪老人家，門前有修竹。"
        ],
        "title": "獨居會稽官舍送僧遊龜溪因記寄聲弊廬",
        "id": "57db2bdb-87b8-4ac2-a6aa-59bfacb68d42"
    },
    {
        "author": "劉一止",
        "paragraphs": [
            "堂名似賢人似竹，瘦節孤高照崕谷。",
            "百年人與竹俱化，尚有諸孫來借宿。",
            "家風愛竹餘底事，至今十飯九不肉。",
            "惟應說食誑枯腸，更寫寒梢媚幽獨。",
            "王郎散带談清虚，爲竹造門顔不忸。",
            "方英炯炯貌臞甚，門倚江干千个綠。",
            "兩家人物摠風流，石壁山前烟雨秋。",
            "豈惟千首輕萬戶，胸中世襲瀟灑侯。",
            "我乃癡絕非畫絕，憐此霜根貫金鐵。",
            "短綃淡墨持似公，更聽哦詩聲激烈。"
        ],
        "title": "酬王元渤舍人方智善學士求余作墨竹一首",
        "id": "6a691679-5333-4039-bd41-bb1def4d1365"
    },
    {
        "author": "劉一止",
        "paragraphs": [
            "蒼官與青士，昔封瀟灑侯。",
            "萬个儼相持，更比千戶優。",
            "道人心安樂，可念過不留。",
            "延我聽風窗，凄清韻天球。",
            "傍瞻卧麟冡，卿雲覆杯丘。",
            "前峰鬰岧嶤，落澗緣道周。",
            "居然氣象異，况乃世德修。",
            "他日名可占，子孫荷靈休。"
        ],
        "title": "題等侯軒一首",
        "id": "9e27ae90-20bf-43a5-a8e7-ec31bbb66e0a"
    },
    {
        "author": "劉一止",
        "paragraphs": [
            "卿雲覆其上，草木爭鮮新。",
            "竹露先參差，晴曦破蕭晨。",
            "萬石紛拱揖，静默自主賓。",
            "似中有老仙，雲霞煥精神。",
            "朝暮林壑間，搜抉出怪珍。",
            "風欹青篛笠，雨墊烏角巾。",
            "山靈指相謂，箇是夔龍身。",
            "如何輕世累，蕭散意許真。",
            "了知袞衣貴，未若巖石親。",
            "功名乃棄餘，道德受咨詢。",
            "我來追步趨，且復結勝因。",
            "劇談到羲軒，愧此真天人。"
        ],
        "title": "訪石林葉少藴觀文二首  其一",
        "id": "f74c2c8e-5272-4982-b58e-5013d0dd559b"
    },
    {
        "author": "劉一止",
        "paragraphs": [
            "夔龍在丘壑，神物發幽秘。",
            "森然萬瓊瑰，參錯分位置。",
            "踞地猛獸伏，拏空孤鳥厲。",
            "先後相長雄，突怒疑攫噬。",
            "各以奇自列，寧謂我獨嗜。",
            "羊酪非不珍，蒓羮有至味。",
            "鄭公信骨鯁，我但見嫵媚。",
            "種竹被崕巒，惡木不得地。",
            "荃蘭偏九畹，薉草惨無類。",
            "造化初何心，被物自殊志。",
            "那知此巖傍，閱世等如寄。",
            "願言賦丹青，遠近同一視。"
        ],
        "title": "訪石林葉少藴觀文二首  其二",
        "id": "5df9df16-d8b3-4a1f-8dfb-e7a600670d41"
    },
    {
        "author": "劉一止",
        "paragraphs": [
            "頓有兩玉人，風流晉宋間。",
            "况復子倪子，妙思輕小山。",
            "訪我相後先，知我倦飛還。",
            "僮僕怪主人，羈縶如在閑。",
            "何曾得此客，能使意緒寛。",
            "從今望仙舟，我門肯常關。",
            "春風孔郎溪，松下荆可班。"
        ],
        "title": "次韻倪文舉芮國器扁舟見過溪上之作",
        "id": "254eec3d-4073-403d-a6ee-f52a79b04f9c"
    },
    {
        "author": "劉一止",
        "paragraphs": [
            "古德杖頭挑，今師竿下取。",
            "月滿體自如，清光無處所。"
        ],
        "title": "幾上人名所乘舟曰釣月庵求詩爲賦二首  其一",
        "id": "2c672378-c12b-45b0-b6bb-c968a6efa3ba"
    },
    {
        "author": "劉一止",
        "paragraphs": [
            "昔人釣忘餌，今師亦忘鈎。",
            "静夜江不湍，孤光送歸舟。"
        ],
        "title": "幾上人名所乘舟曰釣月庵求詩爲賦二首  其二",
        "id": "bed2181d-809c-4608-8299-6fe4b7ae403c"
    },
    {
        "author": "劉一止",
        "paragraphs": [
            "漢宮時世妝，承恩嬌姊妹。",
            "解道根蒂同，如何兩心背。"
        ],
        "title": "雙頭黄芍藥二首  其一",
        "id": "47b7c054-c7e4-4a26-b216-50cc2a73b168"
    },
    {
        "author": "劉一止",
        "paragraphs": [
            "映立自亭亭，吸飲風露饒。",
            "不作恩與怨，世間兒女妖。"
        ],
        "title": "雙頭黄芍藥二首  其二",
        "id": "9cc3b48c-a9ba-413c-9ccf-669636f615b2"
    },
    {
        "author": "劉一止",
        "paragraphs": [
            "餘不溪上山，映我杯中綠。",
            "我醉狂欲歌，潛蛟睡方熟。"
        ],
        "title": "龜溪左顧亭二首  其一",
        "id": "87b046eb-3858-437f-bd60-98a731b7b20f"
    },
    {
        "author": "劉一止",
        "paragraphs": [
            "溪面寒無風，澄瑩千丈綠。",
            "我欲放輕舠，霜鏡不可觸。"
        ],
        "title": "龜溪左顧亭二首  其二",
        "id": "097fa060-1d9a-4107-b7b3-a1e75d81dc88"
    },
    {
        "author": "劉一止",
        "paragraphs": [
            "十年九作窮途客，慣見天花面旋飄。",
            "江上舞鷗如背我，沙邊立鶴獨齊腰。",
            "衣黏落片行呼酒，船觸輕冰半渡橋。",
            "誰識此時詩思亂，緩歌黄竹想西瑤。"
        ],
        "title": "次韻虞仲容詠雪一首",
        "id": "c03d69e8-1d86-4be3-8a47-0e247c620f4f"
    },
    {
        "author": "劉一止",
        "paragraphs": [
            "客橋沙觜渺縱横，二紀風烟老此行。",
            "待得江頭明月出，恰當船底暗潮生。",
            "旅人夢冷無留想，別浦帆歸有呼聲。",
            "斷念此生惟付酒，爲誰驚走撰瓶罌。"
        ],
        "title": "宿揚子江口一首",
        "id": "9e50a698-06ec-4dc6-9ba0-8608e7d7767a"
    },
    {
        "author": "劉一止",
        "paragraphs": [
            "一水相望十里餘，扁舟夜載月明俱。",
            "君今身爲故人出，我亦年來此客無。",
            "夜久燈孤疑是夢，樽空僕卧不成呼。",
            "殘年會見干戈息，共買嵌巖著老軀。"
        ],
        "title": "次韻朱賓老删定月夜相訪一首",
        "id": "4005c141-373b-447b-a770-e1d2e732f8ad"
    },
    {
        "author": "劉一止",
        "paragraphs": [
            "今古宦遊長作客，每逢佳處欲忘年。",
            "頗将幻境觀塵世，始信臞儒是列仙。",
            "野邑分橋山带色，晚雲藏寺水黏天。",
            "公身未属烟波管，莫向津頭買釣船。"
        ],
        "title": "次韻宋希仲侍郎見貽一首",
        "id": "3474e57d-160c-4dd1-8e85-2b4df381fe0b"
    },
    {
        "author": "劉一止",
        "paragraphs": [
            "此地誰令著此翁，角巾欹倒鬢如蓬。",
            "興高絕壁松聲外，夢破寒花雀啅中。",
            "睡債幾時償賽足，書淫前日洗除空。",
            "故人若問安心法，一酌村酤薦晚菘。"
        ],
        "title": "睡足齋一首",
        "id": "1aaa9587-5746-46ea-97b8-6f65421371e4"
    },
    {
        "author": "劉一止",
        "paragraphs": [
            "籋磴緣梯興未窮，青冥有路欲乘風。",
            "朝雲暮雨在脚下，井鉞參旗落手中。",
            "比世此身長作客，半癡半黠忽成翁。",
            "枕抛偃蹇巔崕上，一洗平生眼界空。"
        ],
        "title": "摘星嶺一首",
        "id": "5a470262-b39c-4e1a-a7b9-67621fedba64"
    },
    {
        "author": "劉一止",
        "paragraphs": [
            "山路雪消梅半吐，隔林光已見疏明。",
            "凍醪似蜜從誰賞，斲句如冰得我驚。",
            "卧樹照溪春思净，細香留客暮寒清。",
            "胡塵未遠邊風急，十載花前笑不成。"
        ],
        "title": "次韻鄭維心詠梅一首",
        "id": "ecf44199-add5-4e9a-b8dd-6ed59498d3ca"
    },
    {
        "author": "劉一止",
        "paragraphs": [
            "客裏杯觴不易逢，越王宮好莫匆匆。",
            "春容雨打風吹後，山色朝來暮去中。",
            "京國昔從秋序別，齋廚猶憶飯時同。",
            "清時更作他年約，七塔三山夢已通。"
        ],
        "title": "次韻林少瞻遊禹廟一首",
        "id": "184e1dd3-4749-41cc-ad40-f286716f9302"
    },
    {
        "author": "劉一止",
        "paragraphs": [
            "斗柄御山曉直寅，夜聞笳鼓又迎春。",
            "尚欣窮臘酬三白，更薦嘉蔬繼五辛。",
            "鳩杖多情扶我老，琪花有意爲誰新。",
            "甲兵不用銀河洗，始覺今年一笑真。"
        ],
        "title": "元日得雪三日立春",
        "id": "3ba114cc-918f-4479-b022-ac4ef3f2d7d0"
    },
    {
        "author": "劉一止",
        "paragraphs": [
            "緩緩遊春且莫催，而今揮麈短轅回。",
            "一百五日天氣近，二十四番花信來。",
            "賭墅未容窺謝傅，即心聊復探黄梅。",
            "歸來索共梅花笑，老眼如何得暫開。"
        ],
        "title": "比過石壁訪王元渤舍人欲觀棋戰聞同魚軒出遊獨與戎琳二師對語久之明日元渤有詩見貽次韻奉酬",
        "id": "5cbaf6c4-e267-4172-ab45-dfc53d4858a6"
    },
    {
        "author": "劉一止",
        "paragraphs": [
            "珠玉當年咳唾成，元劉何自敢齊名。",
            "夢回雲海西崑逮，春到江村北渚明。",
            "誰爲少陵償酒債，更憐侯喜得詩聲。",
            "杯中賢聖君休問，局上光陰我獨驚。"
        ],
        "title": "次韻奉酬元渤見過奕棋小飲及觀館閣題名之作",
        "id": "19ec0499-af49-429c-8134-1bac23b14751"
    },
    {
        "author": "劉一止",
        "paragraphs": [
            "山色溪烟淡墨成，隔溪幽鳥自呼名。",
            "未妨濁酒陪心賞，更借清詩作眼明。",
            "桃葉不關今夕恨，松枝猶是古時聲。",
            "扁舟醉後從漂兀，個處應無寵辱驚。"
        ],
        "title": "方欲相約爲孔侯溪上之遊忽辱佳篇復次元韻",
        "id": "fe5647ab-964f-453f-8979-763ae8bf0eb9"
    },
    {
        "author": "劉一止",
        "paragraphs": [
            "不踏清門曉鼓朝，山林真樂在朋曹。",
            "烏衣賢胄風流遠，赤壁諸郎氣義高。",
            "底事裁詩多態度，也應索酒甚粗豪。",
            "殘年我獨棋中影，從此天刑儻遂逃。"
        ],
        "title": "次韻周秀實監丞嘉仲府判叔姪貽王元渤舍人二首詩中見反且恨不與奕棋之會  其一",
        "id": "4a0ce0c3-d815-4098-8124-1f7c21230c49"
    },
    {
        "author": "劉一止",
        "paragraphs": [
            "人言我老是頑仙，坐隱紋枰不計年。",
            "何用山廛分小大，直将壺嶠比方圓。",
            "爭雄未羡七擒略，見事常輸一着先。",
            "好覓周郎雲水外，紅渠千頃藕如船。"
        ],
        "title": "次韻周秀實監丞嘉仲府判叔姪貽王元渤舍人二首詩中見反且恨不與奕棋之會  其二",
        "id": "427e04d2-1ae7-4de3-af29-8140a6ffe3ee"
    },
    {
        "author": "劉一止",
        "paragraphs": [
            "身病何因到赤墀，眼昏不復下書帷。",
            "杯觴有限長羞澀，故舊無多足別離。",
            "對白抽黄餘習氣，看朱成碧記當時。",
            "江村投老俱牢落，猶喜詩情似拾遺。"
        ],
        "title": "次韻鄭維心見貽一首",
        "id": "f350fe78-2f00-4521-ab7d-fc9acd9eb5da"
    },
    {
        "author": "劉一止",
        "paragraphs": [
            "家風五字作長城，四至何曾慕九卿。",
            "問舍山林端欲老，分符湖海尚叨榮。",
            "北南二阮俱貧士，大小兩馮慚頌聲。",
            "獨羡書成鄭夫子，會令千載意分明。"
        ],
        "title": "維心以僕假守毘陵與嘉禾南徐弟姪分符接壤作詩見貽次韻一首",
        "id": "bec71be0-3998-42d0-890a-8c633aa3af14"
    },
    {
        "author": "劉一止",
        "paragraphs": [
            "梅花村上駐歸帆，知有幽人住此菴。",
            "誰遺疏香随舵尾，故憐春色在枝南。",
            "溪前水落沙痕出，門外山横雪意酣。",
            "詩似何郎情不淺，更留佳處後來談。"
        ],
        "title": "次韻萬廷老見貽一首",
        "id": "f6851eab-ebe4-49be-8899-7c892b794ff7"
    },
    {
        "author": "劉一止",
        "paragraphs": [
            "巖下風輕進竹凉，道人身共翠梢長。",
            "饑腸欲和春泉響，鼻觀先參煮菜香。",
            "何處人間有癡黠，不将身外較閑忙。",
            "鄰家柱史哦詩夜，未厭敲門月到墻。"
        ],
        "title": "次韻王柱史題密印師竂一首",
        "id": "83488f07-eb99-478d-acb8-929d88f7e1b2"
    },
    {
        "author": "劉一止",
        "paragraphs": [
            "雖無萬竹等封侯，半畝清陰趣自幽。",
            "菘韮尚能供早晚，菊蘭聊欲記春秋。",
            "歸來久已同彭澤，休去寧須問石頭。",
            "短褐飄零嗟我老，他年未往亦風流。"
        ],
        "title": "留題呂宣義知命小園一首",
        "id": "63bb3a85-3ea1-42c9-a1d6-cff2ad08d8c0"
    },
    {
        "author": "劉一止",
        "paragraphs": [
            "寂寞無氈老鄭虔，登臨此日意茫然。",
            "雲開北渚炊烟外，春到西城戰血邊。",
            "江草喚愁無畔岸，官梅動興得清便。",
            "南風藻思傳家舊，好寄東風御柳篇。"
        ],
        "title": "登學宮城墻眺望寄曾宏父",
        "id": "4dee5087-f0e3-42b8-ae54-c89c865818a3"
    },
    {
        "author": "劉一止",
        "paragraphs": [
            "十年溪渚夢經行，更借風烟作眼明。",
            "官身擬赴鷗鷺約，小敵忽逢詩酒勍。",
            "今者不樂愧幽子，日後欲醉無麴生。",
            "五馬會尋芳草路，肯教綠葉便陰成。"
        ],
        "title": "同諸曹泛舟城南曾守餉酒示詩次其韻",
        "id": "21e7c31f-45aa-4598-bb45-12cd0da6233c"
    },
    {
        "author": "劉一止",
        "paragraphs": [
            "今古時清罰自清，由來讞獄賴儒生。",
            "将軍誤怪獄吏貴，廷尉今稱天下平。",
            "萬態詎容逃水鏡，此心真欲似權衡。",
            "公家世德高門閥，更看陰功踵令名。"
        ],
        "title": "題章右推砥齋一首",
        "id": "543fd7ce-35a4-48c7-8d13-1a70a5f80ab6"
    },
    {
        "author": "劉一止",
        "paragraphs": [
            "雲亂修堂冰不如，妙香随處滿空虚。",
            "頭陀浩劫衣塵在，回向此生心地初。",
            "涉世情疏終簡懶，愛山緣重費消除。",
            "道人勸我深發省，相對五更聽粥魚。"
        ],
        "title": "題道場山一首",
        "id": "2a33660d-45df-4c7c-9815-03e8ac2af305"
    },
    {
        "author": "劉一止",
        "paragraphs": [
            "三刀昔夢劍東州，援筆今看峽倒流。",
            "晚歲拾遺長憶弟，異鄉王粲忍登樓。",
            "微官等是身懸寄，平世何曾道阻修。",
            "他日歸飛兩黄鵠，伴儂苕渚共賡酬。"
        ],
        "title": "莫師文以訪弟調官巴川用周子醇韻作詩贈行",
        "id": "5a9a14a8-f137-4cc7-ba51-4fca7102ef05"
    },
    {
        "author": "劉一止",
        "paragraphs": [
            "夢想風神不記春，相逢欲看夢中因。",
            "安知晚歲歸吳客，却見當時入洛人。",
            "賦似文園真有氣，詩非子建諒誰親。",
            "會須剪燭西窗語，莫怪長頭酒事頻。"
        ],
        "title": "次韻邵子非見貽一首",
        "id": "21b23aaa-172a-4ef3-afa1-74a47b3c7126"
    },
    {
        "author": "劉一止",
        "paragraphs": [
            "洗醆初嘗麴米春，一樽相屬是前因。",
            "忽驚萬頃月波上，相對九霄風露人。",
            "十載京塵如夢破，半生鷗鳥已心親。",
            "他時喚取何郎到，要遣官梅動興頻。"
        ],
        "title": "從子非登月波樓戲用前韻并簡何子楚",
        "id": "29a03090-21fd-4811-8072-34a37f0f4948"
    },
    {
        "author": "劉一止",
        "paragraphs": [
            "疇昔江湖自在身，而今騎馬犯邊塵。",
            "寧無楚尾吳頭夢，歷遍燕南趙北春。",
            "壮士似渠終有遇，衰年如我尚誰親。",
            "屈州抑縣不伸里，老此嶔嶔可笑人。"
        ],
        "title": "寄燕山帥幕家姪季高一首",
        "id": "1eb1ec29-359e-402d-ac65-b280c64afedf"
    },
    {
        "author": "劉一止",
        "paragraphs": [
            "苗山風馭日翩翩，人道桐棺葬此嶺。",
            "今事獨聞鴉種麥，故村不見鳥耘田。",
            "遠憂邊塞清無日，更望倉箱屢有年。",
            "收攬封疆歸禹貢，忍看兵氣污山川。"
        ],
        "title": "禹廟一首",
        "id": "1dba901d-4c3f-49b4-871e-5c4ff50cb0a7"
    },
    {
        "author": "劉一止",
        "paragraphs": [
            "清曉傳呼振戟衣，泮林雲日炫旌旗。",
            "風塵貼妥投戈後，色笑雍容勸學時。",
            "先世流芳今有繼，聖衷圖舊正疇咨。",
            "王褒願草得賢頌，可但中和宣布詩。"
        ],
        "title": "謝會稽守翟內相臨學行鄉飲酒之禮",
        "id": "7c89fbc3-d448-47bb-a119-7679ba07f518"
    },
    {
        "author": "劉一止",
        "paragraphs": [
            "故山疇昔奉英遊，老去功名失路頭。",
            "江海一官如許冷，田園三載不知秋。",
            "謝公塘外千峰紫，何楷廬邊一径幽。",
            "心折少陵存殁句，恨無酒力破勞愁。"
        ],
        "title": "次韻方允迪秘監會稽相遇懷吳興舊遊二首  其一",
        "id": "984b277b-e329-49b6-a994-ef00fc0e673f"
    },
    {
        "author": "劉一止",
        "paragraphs": [
            "鑒湖列嶂自天開，雲色嵐光入酒杯。",
            "忽遣同遊有陶謝，故應交契擬陳雷。",
            "他鄉日日典衣醉，公事時時牽馬來。",
            "要買扁舟窮勝絕，共追樵径晚風回。"
        ],
        "title": "次韻方允迪秘監會稽相遇懷吳興舊遊二首  其二",
        "id": "1ad533da-ce59-4a2d-84f3-03880289062b"
    },
    {
        "author": "劉一止",
        "paragraphs": [
            "飄零暮景今如許，慚愧高人久卧廬。",
            "好客兒童總歡喜，多情草木自扶疏。",
            "百年夢幻真何有，一壑風烟尚借居。",
            "寄謝南臺溫御史，此身休戚正關渠。"
        ],
        "title": "攜家從允迪借居鸕鷀源上沈必先侍御有詩寵其行次韻并呈二公二首  其一",
        "id": "348f159b-dba2-48f3-acf5-f54fb2df367e"
    },
    {
        "author": "劉一止",
        "paragraphs": [
            "向來多病更多憂，命與誰謀出怨仇。",
            "坐念甘泉方避暑，不知楚澤又悲秋。",
            "長蛇肆毒心猶在，戰馬何時鞚暫休。",
            "横榻故人身衛主，素書能不復譏儂。"
        ],
        "title": "攜家從允迪借居鸕鷀源上沈必先侍御有詩寵其行次韻并呈二公二首  其二",
        "id": "915da620-8186-44e9-b96b-4e3a60d2cdeb"
    },
    {
        "author": "劉一止",
        "paragraphs": [
            "二紀風埃長作客，了知身世是蘧廬。",
            "老來詩酒都無味，亂後交親未肯疏。",
            "曾見雄風追楚賦，尚堪雌霓讀郊居。",
            "願公先卜嵌巖隱，秦利寧忘鄭國渠。"
        ],
        "title": "再用韻呈允迪秘監江子我郎中二首  其一",
        "id": "d1ed2b69-f030-4415-8a0b-0bc4d9ff2966"
    },
    {
        "author": "劉一止",
        "paragraphs": [
            "異時畎畝不忘憂，避俗今猶若避仇。",
            "直指威聲曾震嶽，封章義氣欲橫秋。",
            "詩成故客知無敵，酒盡憑誰爲起謀。",
            "歲晚相逢山在眼，從公腳歷頗能不。"
        ],
        "title": "再用韻呈允迪秘監江子我郎中二首  其二",
        "id": "9e4ba7ef-8e35-43a9-8322-81316367cd8e"
    },
    {
        "author": "劉一止",
        "paragraphs": [
            "紫梅溪上春先到，餘不沙邊草未芳。",
            "五字真曾賦桑落，四弦猶憶調楓香。",
            "雪中孤艷應愁絕，竹外斜枝不掩藏。",
            "永望佳人在空谷，此時幽獨未須傷。"
        ],
        "title": "次韻必先侍御和鄭維心憶梅並寄維心",
        "id": "62fa9a21-cb10-4d28-b24f-5b8b57fea08d"
    },
    {
        "author": "劉一止",
        "paragraphs": [
            "溪上青雲覆短牆，杖藜誰共掇幽芳。",
            "忽驚候館梅花破，想見山齋竹葉香。",
            "倦客鬢絲今點染，使君心事獨韜藏。",
            "何當歸赴春盤約，苦苣嘉蔬未足傷。"
        ],
        "title": "再用韻寄沈次律學士",
        "id": "fe51de96-64e0-4506-9250-0b5551910827"
    },
    {
        "author": "劉一止",
        "paragraphs": [
            "向來金埓與銅山，可是無田未得閑。",
            "紙上功名追逸景，鏡中心事迫摧顔。",
            "溪雲慣作多時別，隴月今迎一箇還。",
            "始信柯田梨棗地，不令榛棘有遺删。"
        ],
        "title": "次韻維心賦次律見一亭二首  其一",
        "id": "bd341989-1129-456a-a450-0ff8cc4ecf4c"
    },
    {
        "author": "劉一止",
        "paragraphs": [
            "循除春水漸淙淙，心静魔軍久已降。",
            "未省芳菲誰是伴，不妨鸚燕自成雙。",
            "眼中濁酒傾如海，門外清溪欲擬江。",
            "會見扶藜添一老，共聽疏竹響風窗。"
        ],
        "title": "次韻維心賦次律見一亭二首  其二",
        "id": "9ed16851-fb4b-4870-b1b4-10d284694413"
    },
    {
        "author": "劉一止",
        "paragraphs": [
            "巖前紅藥媚深幽，更爲餘春一笑留。",
            "疇昔鄒枚俱倦客，而今陶謝得同遊。",
            "真香雨裛來無盡，妝艷風熏喜欲浮。",
            "未羡木奴千戶比，主人原是醉鄉侯。"
        ],
        "title": "次韻維心赴次律賞芍藥一首",
        "id": "9684ee54-96cc-48ee-9582-4e0e09ff1551"
    },
    {
        "author": "劉一止",
        "paragraphs": [
            "此日寧無健步移，春前行近着花時。",
            "故園樂地今餘幾，小縣風光客不知。",
            "剩買名裁令亂眼，却嫌芳思只撩詩。",
            "屬公歸賦丹青手，問圃尋農獨我宜。"
        ],
        "title": "次韻維心贈葛魯卿待制求花栽一首",
        "id": "b2ff8635-7a08-4303-9863-f0576e794699"
    },
    {
        "author": "劉一止",
        "paragraphs": [
            "七年詩酒恨難同，未省相看作麽容。",
            "多病襄陽長瑟縮，古心冬夜更龍鍾。",
            "已知昔者非今者，莫問渠儂勝我儂。",
            "手剪西窗深夜燭，細聽吳語話心胸。"
        ],
        "title": "盧叔才相過夜話戲成一首",
        "id": "9db0b719-554f-46ca-a4d7-8dd114130819"
    },
    {
        "author": "劉一止",
        "paragraphs": [
            "夢境清遊記昔曾，而今雙鬢已鬅鬙。",
            "此生有分尋雲水，到處逢人說葛藤。",
            "紫芋波稜真在眼，青鞋布韈未輸僧。",
            "會投枯木堂中老，只恐詩情罷不能。"
        ],
        "title": "寄雲門長老持公一首",
        "id": "fec4abf8-47e4-42be-ba47-8fec4d412668"
    },
    {
        "author": "劉一止",
        "paragraphs": [
            "亂前交舊今餘幾，道故傷時得涕零。",
            "門外溪山無賴碧，眼中鬚鬢可憐青。",
            "十年持槖氣横出，三斗朝天心獨醒。",
            "却喜元龍豪放在，不妨下馬索銀瓶。"
        ],
        "title": "次韻宋希仲貽故人虞仲容一首",
        "id": "7353644e-a913-4c2f-8c3b-78cc572ccd37"
    },
    {
        "author": "劉一止",
        "paragraphs": [
            "臨別溪山眼重開，秋風揚旆更悠哉。",
            "平生氣概今逾壯，一郡清平欲挽回。",
            "喪亂有誰談舊事，論思此日要真才。",
            "公行勿亟朝天路，帝有甘泉密詔來。"
        ],
        "title": "送希仲出守三衢一首",
        "id": "04590b9f-d180-4856-b953-824fb5ed8367"
    },
    {
        "author": "劉一止",
        "paragraphs": [
            "倦飛鸞省戢脩翎，乞與雲山作卧屏。",
            "醉裏書床堆束筍，夢餘楸局見稀星。",
            "君心儻似當時赤，吾髪應無耐久青。",
            "老手尚堪驅使在，會持歸檝到溪亭。"
        ],
        "title": "次韻寄懷王元渤舍人一首",
        "id": "5a6bcca9-3d09-4ffa-9cb0-1f11d885c0a1"
    },
    {
        "author": "劉一止",
        "paragraphs": [
            "集英唱第偶追攀，老着青衫獨汗顔。",
            "富貴逼公那得謝，雲泉招我久應閑。",
            "鸞臺看展經綸手，鼇禁行趨供奉班。",
            "黄髮故人空跂想，應無春夢到林間。"
        ],
        "title": "林懿成檢正見貽次韻謝之林乃同年",
        "id": "e6287cdb-136b-4403-b8ec-c44d4c5e32c8"
    },
    {
        "author": "劉一止",
        "paragraphs": [
            "對酒休悲落木秋，霜花猶足當傳籌。",
            "每憐別賦空多感，晚信離騷併是憂。",
            "盞底聖賢何足論，眼中涇渭正爭流。",
            "時危忍袖經綸手，行見聘書如鶴頭。"
        ],
        "title": "将如會稽用允迪韻留別子我諸公一首",
        "id": "c2f5b1e7-6f5a-4be7-91e7-93b80359f8c3"
    },
    {
        "author": "劉一止",
        "paragraphs": [
            "二十年前湖海舊，而今人物粲琅玕。",
            "文章自襲家風美，骨相仍無父客寒。",
            "會有忠誠能貫日，不應漫浪懶爲官。",
            "他年鵷鷺行中見，儻似鸕鷀谷裏看。"
        ],
        "title": "送方務德提幹赴官浙西一首",
        "id": "f1827e0f-b4a3-4e37-9857-bcca125535ab"
    },
    {
        "author": "劉一止",
        "paragraphs": [
            "翩翩旗尾破新晴，頗似龍駒脫在坰。",
            "再上封章辭雨露，故令高節煥丹青。",
            "卿雲媚日懷仙隱，白鷺迎舟宿晚汀。",
            "預想山齋春酒熟，可無殘夢到南屏。"
        ],
        "title": "次韻沈必先尚書見別一首",
        "id": "3a579f4e-1d34-4e15-8352-1b4bb8312d1f"
    },
    {
        "author": "劉一止",
        "paragraphs": [
            "大旆華鑣晝掩扉，松門沙步带山圍。",
            "循除漲水春來急，釋嶠孤雲懶後歸。",
            "試看青鞋緣磴道，不妨野服坐苔磯。",
            "應嗟客路風塵暗，遶樹驚烏未得依。"
        ],
        "title": "次韻傅子駿右司見貽一首",
        "id": "b2e73377-2aa3-4681-b419-43d8be13673b"
    },
    {
        "author": "劉一止",
        "paragraphs": [
            "求田問舍豈徒爲，晚悟前言不我欺。",
            "地占玉杯初應卜，門臨苕水宛分枝。",
            "鄉關怪客歸何早，聖主思賢降不遲。",
            "磊落胸中三萬字，不應無意拯時危。"
        ],
        "title": "次韻無言兄卜築二首  其一",
        "id": "745391ad-92a9-42d7-a4de-0fc444a4eb39"
    },
    {
        "author": "劉一止",
        "paragraphs": [
            "石枕方床綠浪籐，清談散带似懷冰。",
            "蔬盤尚雜水中蟹，羽翣莫揮瓜上蠅。",
            "五斗爲貧真世業，一廛歸隱豈人能。",
            "冥鴻萬里今何慕，應笑饑飛側翅鷹。"
        ],
        "title": "次韻無言兄卜築二首  其二",
        "id": "fd08e8a4-7b0f-481c-8bf6-9ac24547ff2e"
    },
    {
        "author": "劉一止",
        "paragraphs": [
            "亂前猶省當時事，亂後渾如隔世人。",
            "得見昇平且歡喜，莫将心念到亨屯。",
            "銜杯倘辦中山醉，覓句誰如小庾新。",
            "三十年前癡半黠，相逢終不忘天津。"
        ],
        "title": "張仲宗判監別近三十年經由餘不訪余有詩次其韻",
        "id": "93607fec-3f9f-4a46-9e28-6e6099b56c97"
    },
    {
        "author": "劉一止",
        "paragraphs": [
            "習家池館酒如淮，爲破幽人一日齋。",
            "前廡芳菲駢蒂萼，後堂鶯燕嘯朋儕。",
            "忽驚暗綠将成幄，却喜雙紅欲綴釵。",
            "草木會爲門戶慶，而今蘭玉已當階。"
        ],
        "title": "次韻沈次律家並蒂芍藥一首",
        "id": "2edc770f-1715-49a1-9025-5d3dab0c0288"
    },
    {
        "author": "劉一止",
        "paragraphs": [
            "衲底摩尼直萬金，半生空探九淵尋。",
            "波離懺罪何名罪，老可安心不見心。",
            "碧澗寒泉流自古，齋廚煮菜味常今。",
            "牧菴已斷人牛跡，純白何妨黑半侵。"
        ],
        "title": "次韻牧菴禪師持公見貽一首",
        "id": "737e44b7-8b6e-4a50-bf01-e5c9a99d59cb"
    },
    {
        "author": "劉一止",
        "paragraphs": [
            "當年負笈京華客，振臂論交法從班。",
            "何武誦詩來蜀郡，士龍持論出雲間。",
            "杯觴引滿風流甚，歲月驚心昨夢還。",
            "短檝未妨相訪覓，要看拄頰面西山。"
        ],
        "title": "次韻鄭禹功見貽一首",
        "id": "f2d6e223-2f62-4275-92b8-b395c828ed64"
    },
    {
        "author": "劉一止",
        "paragraphs": [
            "闕里躬祠通古昔，昇平禮樂信光明。",
            "威儀復見周多士，迂鄙何求漢兩生。",
            "佩委霜侵裳繡冷，庠開風振戟衣鳴。",
            "使君肅穆神心格，更看雍容佐國衡。"
        ],
        "title": "次韻徐季山學正釋奠先聖之作",
        "id": "97eb412c-a140-4bae-8c65-3b83aeb42680"
    },
    {
        "author": "劉一止",
        "paragraphs": [
            "步武初辭玉筍中，旌麾疑是到珠宮。",
            "窗間巖岫如爭入，筆下雲烟洗不空。",
            "千里喜深車後雨，一堂仁浹扇時風。",
            "賓筵浪許陪真賞，底用蹣跚一秃翁。"
        ],
        "title": "次韻吳興守到官見貽一首",
        "id": "aef88f69-a5e0-44ff-9ad1-51f8046fdfa5"
    },
    {
        "author": "劉一止",
        "paragraphs": [
            "雨檻風簷欲墊巾，護花常恐減青春。",
            "融怡已復生頩頰，料峭真應恕老人。",
            "睡鴨吹香空結戀，遠峰攢碧似凝顰。",
            "野棠泪濕愁如許，半面徐妃不受勻。"
        ],
        "title": "次韻吳興守雨中即事一首",
        "id": "47ca6f2c-a0fc-4125-bc52-fea1b833be97"
    },
    {
        "author": "劉一止",
        "paragraphs": [
            "居士而今有底忙，生涯草草度年芳。",
            "平林漸見蔫紅委，野店初開煮酒香。",
            "尚有佳人來得得，不甘春事去堂堂。",
            "勝遊早晚追千騎，更看揮戈駐日光。"
        ],
        "title": "次韻春日書懷二首  其一",
        "id": "a99f438a-bf69-490f-af3e-2d0fdc11e478"
    },
    {
        "author": "劉一止",
        "paragraphs": [
            "水面紅雲次第鋪，東君未肯向人疏。",
            "興高碧嶂千尋外，春在黄堂一笑餘。",
            "只怕玉醅浮盞斝，不嫌花片落襟裾。",
            "公歸行侍甘泉宴，留得新詩錦不如。"
        ],
        "title": "次韻春日書懷二首  其二",
        "id": "cb1af7d7-380f-4365-9915-94241e000546"
    },
    {
        "author": "劉一止",
        "paragraphs": [
            "懷紱初辭玉帝宮，白蘋洲在亂雲中。",
            "勸耕漢守宣恩詔，賣劍吳儂襲古風。",
            "花好未應慚洛浦，酒香何羡過新豐。",
            "他年圖畫賓筵勝，錦瑟傍邊有病翁。"
        ],
        "title": "次韻吳興紀事一首",
        "id": "f988cd29-bb8b-4274-b4ac-564c38396bbc"
    },
    {
        "author": "劉一止",
        "paragraphs": [
            "九日佳名今古重，鳳城秋色正明樓。",
            "廚供清釀香浮袂，恩賜黄花憶滿頭。",
            "千里風煙殊未惡，五亭吟嘯不應休。",
            "明年歸覲酬前賞，倘念衰翁尚四愁。"
        ],
        "title": "次韻九日四首  其一",
        "id": "a7a8ad1b-903d-4e0d-9e55-3677cb9827fd"
    },
    {
        "author": "劉一止",
        "paragraphs": [
            "懷紱欣臨柳惲州，據床寧羡庾公樓。",
            "雲横浦溆無重數，花遶巖巒最上頭。",
            "詩遣羊何聊共和，語驚陶謝未知休。",
            "自緣風物撩人意，不爲閑情作許愁。"
        ],
        "title": "次韻九日四首  其二",
        "id": "9b6e9097-b438-47bc-a7bd-fa48c9fb0590"
    },
    {
        "author": "劉一止",
        "paragraphs": [
            "蒲團趺坐冷知秋，笳鼓聲傳出郡樓。",
            "閱世夢中知是夢，說禪頭上更安頭。",
            "邦君化得俱吟詠，居士年應賦莫休。",
            "只恐官梅能動興，從梁江草喚人愁。"
        ],
        "title": "次韻九日四首  其三",
        "id": "7985f3cd-4e14-489b-8294-81b4440f6184"
    },
    {
        "author": "劉一止",
        "paragraphs": [
            "向來風韻照清秋，氣壓元龍百尺樓。",
            "倒載時時憶池上，朝回日日醉江頭。",
            "甘泉正念論思舊，輔郡仍推譽望休。",
            "勃窣媻姗老歸客，賴公與酒得澆愁。"
        ],
        "title": "次韻九日四首  其四",
        "id": "34f20a16-31a8-46e7-88cf-3b6a6efc9d5d"
    },
    {
        "author": "劉一止",
        "paragraphs": [
            "燕堂曾許陪真賞，似識唐昌一樹花。",
            "鶴骨松聲公耐雪，龜膓蟬腹我羞茶。",
            "星弰萬點疏還密，月帔千尋整復斜。",
            "要趁回風看舞態，莫令矯恨入琵琶。"
        ],
        "title": "次韻雪中聽琵琶一首",
        "id": "523d2478-d5ec-47a3-af52-9d2ec1366ab4"
    },
    {
        "author": "劉一止",
        "paragraphs": [
            "追思五十年前夢，山壓平湖水次門。",
            "白鷺未慚公子貴，青松不屈大夫尊。",
            "文辭樸凸推鼻祖，標置孤高到耳孫。",
            "更喜新亭名意好，吳郎清峻芮郎温。"
        ],
        "title": "題毗山吳約仲曠遠亭一首",
        "id": "75647daf-575a-4850-87d2-ae46fce6902c"
    },
    {
        "author": "劉一止",
        "paragraphs": [
            "刺促驚時節，侵尋念物華。",
            "半生多客裏，今日又天涯。",
            "曉月看眉嫵，飛雲亂眼花。",
            "窮途随物感，不必是思家。"
        ],
        "title": "冬至汴下早行有感一首",
        "id": "ac3dbc83-71dc-4256-9217-a3428c147e9a"
    },
    {
        "author": "劉一止",
        "paragraphs": [
            "綠樹新迴合，斜窗舊邃深。",
            "壺觴如栗里，歲月似山陰。",
            "半世懷清隱，何年得此心。",
            "借床眠不熟，酒力横相侵。"
        ],
        "title": "和族兄無言題能仁寺當雲軒一首",
        "id": "2619447e-eb86-4118-87e9-06a494dcde2b"
    },
    {
        "author": "劉一止",
        "paragraphs": [
            "寂寞襄陽老，南山憶弊廬。",
            "病來惟喜酒，歎罷每捐書。",
            "道路風塵暗，關河信息疏。",
            "逢人說沙漠，不忍問何如。"
        ],
        "title": "次韻袁審淵道舊思歸四首  其一",
        "id": "4cc4ec62-b375-47c9-ad48-386d721e1ef3"
    },
    {
        "author": "劉一止",
        "paragraphs": [
            "十載溪亭舊，揮毫見古風。",
            "相如今病渴，東野尚鳴窮。",
            "眼界便鄉物，風流憶乃翁。",
            "一枰如夢斷，歸思渺千峰。"
        ],
        "title": "次韻袁審淵道舊思歸四首  其二",
        "id": "2f8568f0-e156-45f5-a419-4c3403729caf"
    },
    {
        "author": "劉一止",
        "paragraphs": [
            "城郭如村步，官身等俗閑。",
            "對棋論小墅，拄頰望西山。",
            "異縣故交重，閑心幽事關。",
            "猶餘少年意，不計晚途艱。"
        ],
        "title": "次韻袁審淵道舊思歸四首  其三",
        "id": "53ccde7d-2ad8-47e3-843b-04fe5db6971a"
    },
    {
        "author": "劉一止",
        "paragraphs": [
            "虞氏隋唐後，當時尺五天。",
            "風煙鼻祖宅，翰墨耳孫賢。",
            "筇屐容相躡，杯觴得共傳。",
            "濟時吾老矣，看着祖生鞭。"
        ],
        "title": "次韻袁審淵道舊思歸四首  其四",
        "id": "4954fddc-bb53-45ab-b731-c3bc91daf1f7"
    },
    {
        "author": "劉一止",
        "paragraphs": [
            "頭白高山早，千林一夜花。",
            "雲深烏鬼嶼，風亂白鷗沙。",
            "刺促傷時事，飄零念歲華。",
            "天今洗兵馬，勿復問浮槎。"
        ],
        "title": "次韻江子我雪句一首",
        "id": "9937ff9b-47b2-41aa-ba69-14a0cd4693b8"
    },
    {
        "author": "劉一止",
        "paragraphs": [
            "伊昔市門隱，山今尚姓梅。",
            "危言關社稷，仙迹混蒿萊。",
            "此事誰云者，斯人安在哉。",
            "傷今更懷古，老意獨悲哀。"
        ],
        "title": "梅山一首",
        "id": "c3a9397d-d58f-41c5-9926-d0140d3e88b0"
    },
    {
        "author": "劉一止",
        "paragraphs": [
            "輦轂當年別，簪裳末路同。",
            "江湖人已老，家國恨何窮。",
            "山有傷心碧，塵無沒馬紅。",
            "舉鞭還送客，落日泪痕中。"
        ],
        "title": "送太學舊同舍及第歸鄉一首",
        "id": "f865e25f-7a29-42af-8ee3-64c355e2b2b5"
    },
    {
        "author": "劉一止",
        "paragraphs": [
            "祠官資薄俸，肥遯要清貧。",
            "載酒久無客，乞醯惟有鄰。",
            "廣文寧厭肉，方朔漫長身。",
            "莫遣陳萇到，先生甑尚塵。"
        ],
        "title": "次韻子我得俸一首",
        "id": "a5dae15b-b577-4ad7-a8a1-0552b9ea4a32"
    },
    {
        "author": "劉一止",
        "paragraphs": [
            "冥冥寒食雨，客意向誰親。",
            "泉亂如爭壑，花寒欲傍人。",
            "生涯長刺促，老氣尚輪囷。",
            "不負年年債，清詩新送春。"
        ],
        "title": "冥冥寒食雨",
        "id": "fbf831a8-1618-4e43-a562-b2363f8ccbbb"
    },
    {
        "author": "劉一止",
        "paragraphs": [
            "風氣東南異，陰晴早晚間。",
            "日光時透隙，雲影半遮山。",
            "掃逕殘紅盡，開窗綠蔭還。",
            "寄聲桑苧友，幽興合相關。"
        ],
        "title": "風氣東南異",
        "id": "b3f9cd16-94d7-40b2-a50c-f560ffc3a264"
    },
    {
        "author": "劉一止",
        "paragraphs": [
            "綠暗山前路，柔桑宛宛垂。",
            "稻秧分隴後，蠺繭下山時。",
            "白日繅車急，中宵織婦悲。",
            "老年官賦了，不長一絇絲。"
        ],
        "title": "綠暗山前路",
        "id": "f4f94cf3-504a-41a8-9a07-b4dfde179ae6"
    },
    {
        "author": "劉一止",
        "paragraphs": [
            "何物當門戶，青松及我長。",
            "佳山忘歲月，同汝過風霜。",
            "北澗花應盡，南榮草欲芳。",
            "病來歡意少，一醉未全忘。"
        ],
        "title": "即事一首",
        "id": "b5f1fe5d-a074-4fb6-9926-ebc2a0d40c9d"
    },
    {
        "author": "劉一止",
        "paragraphs": [
            "契闊三年夢，飄零一寸心。",
            "青青今變雪，種種僅齊簪。",
            "覽鏡渾相似，彈冠各不任。",
            "論交如許酒，情寄一杯深。"
        ],
        "title": "覽鏡一首",
        "id": "519bd4fe-2b61-4642-8d28-f957d8423c71"
    },
    {
        "author": "劉一止",
        "paragraphs": [
            "龍鍾居士相，落魄宰官身。",
            "長史風吹帽，林宗雨墊巾。",
            "安心惟壁觀，乞米賴僧鄰。",
            "曾並鴛行立，當時夢不真。"
        ],
        "title": "居士竂一首",
        "id": "ec03bbc9-4940-4d32-b970-38314808d78e"
    },
    {
        "author": "劉一止",
        "paragraphs": [
            "老人論舊事，感慨思悠哉。",
            "暗喜生眉宇，新凉入酒杯。",
            "竹風誰汝和，檐月要人陪。",
            "此客非凡客，斯時得得來。"
        ],
        "title": "次韻朱賓老過我對月小酌一首",
        "id": "c93e4eaf-f840-4e45-b08c-7aa86c3f0b56"
    },
    {
        "author": "劉一止",
        "paragraphs": [
            "杯案惟菘韭，何因老骨強。",
            "昨朝方住雪，今日又加霜。",
            "寂歷僧廊暮，支離野步芳。",
            "歲時渾不省，得酒是春陽。"
        ],
        "title": "遣興一首",
        "id": "93f4442a-92d9-4a65-9d0d-5942ab6e853a"
    },
    {
        "author": "劉一止",
        "paragraphs": [
            "百榼償春酒，人言有別腸。",
            "披風醒午醉，擷蘂眷餘芳。",
            "白日何曾短，游絲得許長。",
            "向來情浩蕩，今者夢微茫。"
        ],
        "title": "次韻吳興守春日書懷一首",
        "id": "3ceab0ec-e0ef-4f35-8810-28c3af738ecc"
    },
    {
        "author": "劉一止",
        "paragraphs": [
            "劇論追前輩，憂思獨在民。",
            "雪霜吾歲晚，金玉子心真。",
            "曾見除書舊，行膺薦墨新。",
            "君王問田叔，長者更何人。"
        ],
        "title": "送徐叔鎮知縣罷官赴調一首",
        "id": "4ff352a3-91a4-4806-9630-d7e4859e5657"
    },
    {
        "author": "劉一止",
        "paragraphs": [
            "晚色溪亭路，風帆去莫遮。",
            "交情寄桑落，離恨渺天涯。",
            "志行今誰及，聲名莫謾誇。",
            "淮人問規範，說似道鄉家。"
        ],
        "title": "送鄒德章教授之官合淝二首  其一",
        "id": "6b7dac6b-0be1-419b-8946-dbc7b4c835ab"
    },
    {
        "author": "劉一止",
        "paragraphs": [
            "古寺疏鐘裏，因依孰並遊。",
            "歌行如短李，邂逅得髯鄒。",
            "皎月林塘夜，青霜雉免秋。",
            "從今兩相憶，一酌酹儂不。"
        ],
        "title": "送鄒德章教授之官合淝二首  其二",
        "id": "d5292649-58c0-4f37-af98-ff6a76c461f6"
    },
    {
        "author": "劉一止",
        "paragraphs": [
            "十載江湖客，重來霜鬢侵。",
            "事如春晝夢，山似故人心。",
            "步屧攀嶃絕，移舟出窈深。",
            "他時林樾底，歸去話登臨。"
        ],
        "title": "次韻賓老過會稽訪余同遊禹廟龍瑞宮晚歸二首  其一",
        "id": "bed3a20e-9ce2-432a-8f3a-f551b6c12c18"
    },
    {
        "author": "劉一止",
        "paragraphs": [
            "禹穴徴前史，龍門訪隱書。",
            "相攜如故里，失喜問吾廬。",
            "此日登山屐，他年下澤車。",
            "端能從我老，騰踐未應虚。"
        ],
        "title": "次韻賓老過會稽訪余同遊禹廟龍瑞宮晚歸二首  其二",
        "id": "01f3d616-b863-4248-9961-2864ed4b048b"
    },
    {
        "author": "劉一止",
        "paragraphs": [
            "庾信多哀思，年來方解愁。",
            "低徊甘吏役，骯髒豈人謀。",
            "儋石纔知飽，私田詎敢求。",
            "尚能吟玉案，未忍困牙籌。",
            "公子年方壮，才名惜甚休。",
            "聊持江氏筆，來賦謝公樓。",
            "慷慨思千里，翺翔近十洲。",
            "逢時寧有愧，閱世自多憂。",
            "客路塵沙暗，春風草木柔。",
            "公行欣入洛，我老謝封留。",
            "日月消書帙，江湖落釣舟。",
            "經綸公等事，此意莫悠悠。"
        ],
        "title": "曾宏父将赴官都城示詩次韻自述并贈其行",
        "id": "0d9758e1-a05d-4121-b8bc-197d3b79c661"
    },
    {
        "author": "劉一止",
        "paragraphs": [
            "社醵遺風在，田家禮數饒。",
            "玉人疑解意，孺子故來邀。",
            "禦寇驚先饋，庚桑懼見杓。",
            "習鄉俱尚齒，惇族悟疏苗。",
            "未見琱戈静，方欣玉燭調。",
            "山寒時作暝，火老不成歊。",
            "釃酒無留榼，蒸豚發堕樵。",
            "蠻謳聲带苦，村舞拍頻招。",
            "野性疏鐘鼎，官身脫市朝。",
            "形随石骨瘦，心與澗花彫。",
            "朔漠音塵斷，羶胡意氣驕。",
            "誰爲今定遠，空作老邊韶。",
            "枉矢知天變，雙桃驗服妖。",
            "獻書慚痛哭，避地獨無聊。",
            "復古周宣治，中興太白謡。",
            "明年及春社，愁鬢雪應消。"
        ],
        "title": "次韻江子我郎中社飲一首",
        "id": "c3c3b09c-73e0-44c0-84d5-48fa2206f037"
    },
    {
        "author": "劉一止",
        "paragraphs": [
            "山中秋已半，蓬蓽晏方開。",
            "不聽夜蟲話，焉知節物來。",
            "紫珠猶卧穗，青蘂未浮杯。",
            "欲射繫書鴈，非關烹不才。"
        ],
        "title": "次韻子我秋分一首",
        "id": "cff197c4-8608-47a9-a236-2f6458c6db0f"
    },
    {
        "author": "劉一止",
        "paragraphs": [
            "十萬貔貅同日出，君王英武古無雙。",
            "而今将士爭豪甚，爲報胡兒莫覷江。"
        ],
        "title": "聞親征一首",
        "id": "b63b8aff-da32-4a8f-9ed7-a2f6d560e3ed"
    },
    {
        "author": "劉一止",
        "paragraphs": [
            "祖宗先德後刑誅，八葉升平振古無。",
            "馴致小羌如許黠，五兵雖惨亦時須。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其一",
        "id": "ddf6e53a-e147-4d64-af3f-5f0916e78c1a"
    },
    {
        "author": "劉一止",
        "paragraphs": [
            "聞難君王敢自安，鞭笞貔虎向江干。",
            "英謀睿决知誰敵，世祖周宣比並看。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其二",
        "id": "5fbbdf64-97be-4a4a-9b9f-c11af74e5cc5"
    },
    {
        "author": "劉一止",
        "paragraphs": [
            "杖策初聞桑下謡，氐羌酋長待來朝。",
            "而今有酒須相樂，前日憂思骨合銷。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其三",
        "id": "646b617d-150c-4eda-9494-63225751c671"
    },
    {
        "author": "劉一止",
        "paragraphs": [
            "将相僉謀互往來，一時肝膽絕嫌猜。",
            "頗聞追騎三方出，不遣淮壖疋馬回。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其四",
        "id": "64ea9b56-e576-4189-9eb0-a04dcd1ff60a"
    },
    {
        "author": "劉一止",
        "paragraphs": [
            "天戮齊東老逆臣，弄兵鼠子尚窺人。",
            "乾坤整頓應須早，賦與中原浩蕩春。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其五",
        "id": "2d7303d9-b57e-4993-a0de-c993714726de"
    },
    {
        "author": "劉一止",
        "paragraphs": [
            "猛将心期箭有神，爭前知賊不知身。",
            "聖恩令貸簽軍死，汝是中朝箇裏人。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其六",
        "id": "09710d7c-a69c-45f6-bc37-be43fc83cbaa"
    },
    {
        "author": "劉一止",
        "paragraphs": [
            "胡兒驅馬意何忙，淮海暄風炫日光。",
            "心折關河歸不得，而今底處是家鄉。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其七",
        "id": "58c893fc-e7ba-4cb6-8994-3e74bfaf99d3"
    },
    {
        "author": "劉一止",
        "paragraphs": [
            "六代金陵是帝州，諸侯玉帛等山丘。",
            "指揮大匠新宮闕，早晚鳴鞭向石頭。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其八",
        "id": "b456ea3c-e20a-44ef-ac07-7f1c4ad36698"
    },
    {
        "author": "劉一止",
        "paragraphs": [
            "胡兒豈敢易江沱，前日謀臣謬講和。",
            "爲問奸諛羞死未，較量今者孰爲多。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其九",
        "id": "602dcadb-adb3-4e76-aec2-6d9799de8e22"
    },
    {
        "author": "劉一止",
        "paragraphs": [
            "紅旌白馬羽林兒，絲鞚當胸短策垂。",
            "歸導鳴鑾何太喜，腰間金印阿誰知。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其一○",
        "id": "8ae94a0b-8f20-43ff-a0b9-1bbed480dad1"
    },
    {
        "author": "劉一止",
        "paragraphs": [
            "曉來鼓角動轅門，便覺昇平氣象存。",
            "他日两宮歸就養，更看天子父兄尊。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其一一",
        "id": "74cea9be-5e9c-497a-8123-a970b40e930f"
    },
    {
        "author": "劉一止",
        "paragraphs": [
            "東風九市遍開場，梅柳参差近玉堂。",
            "應許侍臣俱入賀，捧持春酒壽君王。"
        ],
        "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其一二",
        "id": "11f516ff-87dc-4618-95f9-c7f83eb6aa79"
    },
    {
        "author": "劉一止",
        "paragraphs": [
            "功名本是誤成蠅，伎俩何勞更鏤冰。",
            "竹屋紙窗風撼幕，可憐挑盡讀書燈。"
        ],
        "title": "次韻徐立之朝議除夜無酒二首  其一",
        "id": "6c429b35-eeb1-434c-b971-a6e43989ce4d"
    },
    {
        "author": "劉一止",
        "paragraphs": [
            "平生豪氣恐難除，尚憶咸陽五白呼。",
            "詩似少陵惟欠酒，可能客舍事全無。"
        ],
        "title": "次韻徐立之朝議除夜無酒二首  其二",
        "id": "26d38f63-4543-4669-80ed-eacd9c00fd6f"
    },
    {
        "author": "劉一止",
        "paragraphs": [
            "苔封老樹槎牙甚，何事春風亦與期。",
            "千尺寒巖無暖氣，不妨入眼見豐肌。"
        ],
        "title": "次韻山僧善彬寄梅花",
        "id": "22115ac3-08ab-463e-9c61-50666ef23a9f"
    },
    {
        "author": "劉一止",
        "paragraphs": [
            "蒼梧雲隔漫烟波，露後誰憐泣女娥。",
            "會道洗空千古恨，石心今日奈渠何。"
        ],
        "title": "次韻江西李相君七詠 雙蓮閣",
        "id": "9795359e-f127-4eb7-b6d5-9be4f5d1afbb"
    },
    {
        "author": "劉一止",
        "paragraphs": [
            "春院花香透白間，夢餘風景似蕭閑。",
            "只今是夢誰占夢，却笑溈山問仰山。"
        ],
        "title": "次韻江西李相君七詠 夢室",
        "id": "a313a876-8dd3-4168-8008-34d064d47a0e"
    },
    {
        "author": "劉一止",
        "paragraphs": [
            "種橘洲邊何似好，離離丹實鬭鮮新。",
            "千頭豈爲封侯比，留得芳香噀後人。"
        ],
        "title": "次韻江西李相君七詠 橘亭",
        "id": "4d6e8dda-031d-42d7-a3a1-740b10151f96"
    },
    {
        "author": "劉一止",
        "paragraphs": [
            "公家愛竹傳聞舊，要看凌冬色不浮。",
            "日報平安何用許，至今好事想風猷。"
        ],
        "title": "次韻江西李相君七詠 竹亭",
        "id": "7c2582ca-20ce-4e86-9f24-feecf611e6ee"
    },
    {
        "author": "劉一止",
        "paragraphs": [
            "薝蔔同林一等香，芝蘭在室不知旁。",
            "而今閱世如翻手，底處交情有許長。"
        ],
        "title": "次韻江西李相君七詠 蘭室",
        "id": "a3c86859-5377-400e-8b22-f3b4ee225556"
    },
    {
        "author": "劉一止",
        "paragraphs": [
            "閩嶺風塵旋掃空，挽回春色到花叢。",
            "長紅小白参差見，便覺丹青入手中。"
        ],
        "title": "次韻江西李相君七詠 花塢",
        "id": "198cf765-63c0-48b3-80fe-a99b04e06312"
    },
    {
        "author": "劉一止",
        "paragraphs": [
            "曲塘如磬何曾有，坐想縈山更带林。",
            "花圃夜來春雨足，漾舟應試一篙深。"
        ],
        "title": "次韻江西李相君七詠 磬塘",
        "id": "3b18ee62-f104-4ed2-bb64-c0fc61658c90"
    },
    {
        "author": "劉一止",
        "paragraphs": [
            "看山終日自夷猶，清净誰如此比丘。",
            "莫指妙高南向是，德雲還在別峰頭。"
        ],
        "title": "戲題法真師見南山齋一首",
        "id": "da590273-0b67-46ed-937b-eb8c3cd622c8"
    },
    {
        "author": "劉一止",
        "paragraphs": [
            "水石菖蒲真活計，芒鞋不借更奇哉。",
            "山林本是君家物，爲□□□喚去來。"
        ],
        "title": "題敏上人隱齋一首",
        "id": "b348b40b-5551-4db7-a2c7-1baca57ac421"
    },
    {
        "author": "劉一止",
        "paragraphs": [
            "瘦藤扶我到溪南，梅蘂含羞未入看。",
            "不是今年花事懶，北人攜過許清寒。"
        ],
        "title": "訪梅",
        "id": "822d2ea9-3cde-4313-988d-122cf50502b3"
    },
    {
        "author": "劉一止",
        "paragraphs": [
            "山行不用瘦藤扶，度石穿雲意自徐。",
            "夜過西巖投宿處，滿身風露竹扶疏。"
        ],
        "title": "訪石林二首  其一",
        "id": "6a349fb1-98d8-45c6-95c7-e01f49e679fe"
    },
    {
        "author": "劉一止",
        "paragraphs": [
            "山澤形容忌太臞，石林風範獨何如。",
            "時時賓客傾家釀，箇箇郎君讀父書。"
        ],
        "title": "訪石林二首  其二",
        "id": "791a2831-2d11-4e4b-905d-8f99c13a9338"
    },
    {
        "author": "劉一止",
        "paragraphs": [
            "落磵悲泉不擬聞，樂平橋北路頭分。",
            "揚雄舊宅今安在，心折侯芭三尺墳。"
        ],
        "title": "過梅溪省妻父臧翊善墳感歎  其一",
        "id": "f724f2f8-f953-49b0-aef3-7f5ad214f918"
    },
    {
        "author": "劉一止",
        "paragraphs": [
            "寂寞松岡鎖暮烟，平生忠信事茫然。",
            "臧孫有後真虛語，伯道無兒可問天。"
        ],
        "title": "過梅溪省妻父臧翊善墳感歎  其二",
        "id": "53b5b309-b5e5-42b9-ae60-342a22878fb7"
    },
    {
        "author": "劉一止",
        "paragraphs": [
            "平生事業較粗疏，晚歲欣陪謝幼輿。",
            "林下商量好消息，不須嵇子絕交書。"
        ],
        "title": "和故人二首丁卯年九月二十二日夢中得之  其一",
        "id": "ba00ccae-8cb2-4a95-88b7-bd3d4d346822"
    },
    {
        "author": "劉一止",
        "paragraphs": [
            "目前得已便休休，事業何曾有到頭。",
            "客問函三孰爲一，月明風静好清秋。"
        ],
        "title": "和故人二首丁卯年九月二十二日夢中得之  其二",
        "id": "2cca8073-971b-48a3-b557-c114cbadabde"
    },
    {
        "author": "劉一止",
        "paragraphs": [
            "妙喜何曾斷取，竺峰幾日飛來。",
            "乞與溪山暮宿，都教濃翠成堆。"
        ],
        "title": "題丁氏堂六言四首  其一",
        "id": "9924a3eb-faa9-43d6-910c-bf46b03d29f1"
    },
    {
        "author": "劉一止",
        "paragraphs": [
            "杯觴競照羣玉，衣袂常沾翠嵐。",
            "不怕峰前路滑，石頭是我同參。"
        ],
        "title": "題丁氏堂六言四首  其二",
        "id": "9fe25a57-31de-40b3-88e3-2952b67d417d"
    },
    {
        "author": "劉一止",
        "paragraphs": [
            "總自胸中描出，不妨怪怪奇奇。",
            "鴈蕩龍湫彷彿，鸞翔鳳舞參差。"
        ],
        "title": "題丁氏堂六言四首  其三",
        "id": "f495b322-a479-4916-bd40-c7cf827934da"
    },
    {
        "author": "劉一止",
        "paragraphs": [
            "翠峰欲並眉嫵，艷蘂難爭臉紅。",
            "昔日寒年枯木，何如此箇家風。"
        ],
        "title": "題丁氏堂六言四首  其四",
        "id": "e05cdec7-f8c8-473f-a0a4-40ba237ff293"
    },
    {
        "author": "劉一止",
        "paragraphs": [
            "遮藏得到中興日，觴詠仍陪小隱仙。",
            "曲徑畫欄春幾許，竹花人月四嬋娟。"
        ],
        "title": "題徐次游通判小隱堂二首  其一",
        "id": "6c8edc5b-4ab9-44fb-9d42-07a060f6f042"
    },
    {
        "author": "劉一止",
        "paragraphs": [
            "一時藥籠召參朮，何事全家傍翠微。",
            "勿謂小山招不出，太平須要隱人歸。"
        ],
        "title": "題徐次游通判小隱堂二首  其二",
        "id": "d33985de-3106-4797-862e-5ae32ffcbadc"
    },
    {
        "author": "劉一止",
        "paragraphs": [
            "人物風流自六朝，故山圍國尚苕蕘。",
            "只應王氣奔瑤闕，噴作江聲萬里潮。"
        ],
        "title": "金陵",
        "id": "e298c0a0-8f41-4601-9c3d-08290ce3f9c0"
    },
    {
        "author": "劉一止",
        "paragraphs": [
            "石泉苔径午陰凉，手擷山花辨色香。",
            "度嶺穿松心未厭，好閑反爲愛山忙。"
        ],
        "title": "入靈隱寺",
        "id": "f470d0ad-a107-46c8-be1e-add54e84cbcc"
    },
    {
        "author": "劉一止",
        "paragraphs": [
            "昔遊曾共朱欄語，十換星霜始再來。",
            "料得當時樓下水，有情應解作潮回。"
        ],
        "title": "登看經樓示同遊",
        "id": "65074f9c-b407-457c-9c30-7e2914414dcf"
    },
    {
        "author": "劉一止",
        "paragraphs": [
            "客懷無事只增愁，遮眼殘書懶即休。",
            "午醉忽驚如喚覺，亂山無數滿船頭。"
        ],
        "title": "宜興道中",
        "id": "1c1621f8-e25d-4f0b-bd49-06969b484e04"
    },
    {
        "author": "劉一止",
        "paragraphs": [
            "堂前草木自爭春，堂上妖嬈花妬人。",
            "年年歲歲春相似，不信風光有故新。"
        ],
        "title": "寄題葉叔明盛圃熙春堂四首且爲他日往遊之約  其一",
        "id": "2f119d62-53a5-4f43-bbb4-4564859c4e8a"
    },
    {
        "author": "劉一止",
        "paragraphs": [
            "橋當窗檻月平鋪，一色寒光玉不如。",
            "橋下流泉來別壑，經春綠盡可藏魚。"
        ],
        "title": "寄題葉叔明盛圃熙春堂四首且爲他日往遊之約  其二",
        "id": "7d92c83b-00e8-4ed7-8f0f-6423de3e9f08"
    },
    {
        "author": "劉一止",
        "paragraphs": [
            "個儂傳得嘉榮唱，天上偷來曲度新。",
            "他時莫向樽前誤，客似周郎解覷人。"
        ],
        "title": "寄題葉叔明盛圃熙春堂四首且爲他日往遊之約  其三",
        "id": "32f746ad-1a50-48bb-994a-cb113ff9934e"
    },
    {
        "author": "劉一止",
        "paragraphs": [
            "吹花嚼蕊橋邊路，衣袖常沾草木馨。",
            "更聽綠珠三弄笛，爲君一洗海風腥。"
        ],
        "title": "寄題葉叔明盛圃熙春堂四首且爲他日往遊之約  其四",
        "id": "adc9731c-123a-486a-b1c1-7ceffc4bbf85"
    },
    {
        "author": "劉一止",
        "paragraphs": [
            "人物中興第一流，論才應作富民侯。",
            "帝憐玉筍班中秀，合付蘋花柳惲洲。"
        ],
        "title": "送吳興太守行十絕句  其一",
        "id": "82096e51-77d5-46a6-b2ec-68bbd1da3b68"
    },
    {
        "author": "劉一止",
        "paragraphs": [
            "海內文章說大門，故宜生長此兒孫。",
            "玉昆金友總秀出，歷塊過都不足論。"
        ],
        "title": "送吳興太守行十絕句  其二",
        "id": "4ccb2106-21c4-4a70-b5b9-e6899926f124"
    },
    {
        "author": "劉一止",
        "paragraphs": [
            "人言此邦公所私，教我子弟等父師。",
            "大書深刻豈足紀，願奏宣布中和詩。"
        ],
        "title": "送吳興太守行十絕句  其三",
        "id": "28e22312-4537-4822-ad10-8d2256785aa8"
    },
    {
        "author": "劉一止",
        "paragraphs": [
            "振廪已責功及物，輔藩千里實分憂。",
            "爾身在外心王室，咫尺應須入告猷。"
        ],
        "title": "送吳興太守行十絕句  其四",
        "id": "7eba2823-daef-4631-8e3f-4e16da706ee4"
    },
    {
        "author": "劉一止",
        "paragraphs": [
            "老奸屏氣不敢出，雅俗雍容歌樂康。",
            "五日京兆何足數，三年子産轉難忘。"
        ],
        "title": "送吳興太守行十絕句  其五",
        "id": "d9eb21a0-76e6-42bf-976f-72565badb45e"
    },
    {
        "author": "劉一止",
        "paragraphs": [
            "元豐應制規模在，奕奕風流自一家。",
            "詞劇清新過小庾，情多兒女笑張華。"
        ],
        "title": "送吳興太守行十絕句  其六",
        "id": "107a709c-cc44-474a-b9ff-789467692fe0"
    },
    {
        "author": "劉一止",
        "paragraphs": [
            "燕寢風清晝漏長，愧公延我讀書堂。",
            "此日偶同元凱癖，他年倘憶鄭公鄉。"
        ],
        "title": "送吳興太守行十絕句  其七",
        "id": "f48246ff-91d6-4b2f-ba73-bea4336c9b46"
    },
    {
        "author": "劉一止",
        "paragraphs": [
            "垂老何堪此別離，感公情義獨心知。",
            "故應他日汀洲淚，獨立難忘捩棹時。"
        ],
        "title": "送吳興太守行十絕句  其八",
        "id": "ce0c8125-22bd-4913-a9f0-d164035542c9"
    },
    {
        "author": "劉一止",
        "paragraphs": [
            "雞皮鶴髮病龍鍾，誤入林宗裁鑒中。",
            "平生氣概今如此，自對青銅惜此儂。"
        ],
        "title": "送吳興太守行十絕句  其九",
        "id": "ffa2c7b6-0abb-4481-8213-1930575a49c2"
    },
    {
        "author": "劉一止",
        "paragraphs": [
            "且盡離筵酒一杯，貴臣寧許我重陪。",
            "他時翊贊昇平事，賦與林下歌康哉。"
        ],
        "title": "送吳興太守行十絕句  其一○",
        "id": "d9bddb54-2866-4594-9afd-e1e80e4e9c9f"
    },
    {
        "author": "劉一止",
        "paragraphs": [
            "太簡老人家似客，室中猶恨未空虛。",
            "筋攣步澀常須酒，日入中昏始廢書。"
        ],
        "title": "太簡齋即事二首  其一",
        "id": "3ec58f88-5797-4fe5-b65b-ec58980c3503"
    },
    {
        "author": "劉一止",
        "paragraphs": [
            "曉來人報雪遮門，委巷蕭條郭似村。",
            "自酌甕醅能軟飽，借人布被得奇温。"
        ],
        "title": "太簡齋即事二首  其二",
        "id": "c7703eaf-8aad-42d0-96fb-c6848fe65d22"
    },
    {
        "author": "劉一止",
        "paragraphs": [
            "官身寧爲倦知還，自憶青山對白間。",
            "有月有風俱是客，愛詩愛酒可能閑。"
        ],
        "title": "寄題李德修通判宣城隱舍二首仍次其韻  其一",
        "id": "31b0fd7d-5bf2-410b-96ff-7dfb4ff233b2"
    },
    {
        "author": "劉一止",
        "paragraphs": [
            "往在東風浩蕩邊，故将詩酒作春妍。",
            "淵明好客妨何事，卿去教知我欲眠。"
        ],
        "title": "寄題李德修通判宣城隱舍二首仍次其韻  其二",
        "id": "6ce582d7-7d17-4d94-a6cc-044559bd1e3a"
    },
    {
        "author": "劉一止",
        "paragraphs": [
            "掃灑閑庭無個事，林間一擊是何聲。",
            "自從當日知音後，本地風光見太平。"
        ],
        "title": "和何山總老一擊軒二首  其一",
        "id": "c4621f0e-bf56-430b-adfc-5472f0a1db9c"
    },
    {
        "author": "劉一止",
        "paragraphs": [
            "此地丹青畫不成，本無聖解及凡情。",
            "道人來往風煙外，不是如來行處行。"
        ],
        "title": "和何山總老一擊軒二首  其二",
        "id": "c5c9248a-40e9-4dfa-87b9-39efe0eb69cd"
    },
    {
        "author": "劉一止",
        "paragraphs": [
            "向來風月雄清地，今日昇平将相家。",
            "自啓窗扉放山入，使君聊欲傲雲霞。"
        ],
        "title": "題楊吉老知軍玉輝亭二首  其一",
        "id": "f368564e-b379-4f45-b7a0-425f667cc0ab"
    },
    {
        "author": "劉一止",
        "paragraphs": [
            "世間寧有清如許，買斷嵐烟入樽俎。",
            "我來乘此玉輝寒，要上峰頭呵佛祖。"
        ],
        "title": "題楊吉老知軍玉輝亭二首  其二",
        "id": "5e41b08f-6452-4acd-ad58-955f183555a7"
    },
    {
        "author": "劉一止",
        "paragraphs": [
            "白雲到處有光輝，江北江南一杖攜。",
            "妙喜風烟曾斷取，羊仙今日合全提。"
        ],
        "title": "送報寧曇老二絕句  其一",
        "id": "7f4afa4c-b689-45ff-84bb-f2fb816646d6"
    },
    {
        "author": "劉一止",
        "paragraphs": [
            "王家宅似江家宅，草木風烟各不知。",
            "王謝爭墩公案在，問師一筆判歸誰。"
        ],
        "title": "送報寧曇老二絕句  其二",
        "id": "655cb689-795b-4fa0-b1f3-76d75b99c572"
    },
    {
        "author": "劉一止",
        "paragraphs": [
            "髯吳少年日，輕車駕飛黄。",
            "授簡千人中，風流藹東梁。",
            "根植苦不牢，一朝隕清商。",
            "誰者不歸盡，我獨哀此郎。",
            "人物秀且美，叔夜慚龍章。",
            "眼看一抔土，瘞此白璧光。",
            "空餘百篇詩，老語驚摧藏。",
            "孤兒將誰賴，門戶如冰霜。",
            "我非山巨源，感念徒悲傷。",
            "恨墨慰九泉，別語尚微茫。"
        ],
        "title": "哭吳亦虚一首",
        "id": "68fd0de7-75a1-45e4-809c-5e2f54951bfe"
    },
    {
        "author": "劉一止",
        "paragraphs": [
            "挂冠歸去何曾老，賢達誰如此大夫。",
            "白傅寧惟結香火，季鷹初不爲蒓鱸。",
            "岸巾扶杖方行樂，尋壑經丘失步趨。",
            "惆悵眼中前輩少，更憐鄉國後生孤。"
        ],
        "title": "吳彦和朝散挽詩二首  其一",
        "id": "f4e80afb-03ea-4099-aa8c-44ddad3c0519"
    },
    {
        "author": "劉一止",
        "paragraphs": [
            "談經析理老逾工，家學諸郎得馬融。",
            "心遠自無流俗駕，語真端有古人風。",
            "每容晚進壺觴共，尚許殘年杖履同。",
            "悽斷松杉封馬鬛，不堪持酒酹橋公。"
        ],
        "title": "吳彦和朝散挽詩二首  其二",
        "id": "ae26020d-2c3a-4ef7-baac-c06b6e76bb67"
    },
    {
        "author": "劉一止",
        "paragraphs": [
            "脫蛻超然不可尋，了知胸次未宏深。",
            "智謀誰復如樗里，緩急惟思扣季心。",
            "驚見丹爐無宿火，欲憑遼鶴問遺音。",
            "邦人豈識神仙事，競挽喪車淚滿襟。"
        ],
        "title": "吳公立承事挽詩一首",
        "id": "f7a5c416-6c4a-4a4e-ae24-b8b9d3493c38"
    },
    {
        "author": "劉一止",
        "paragraphs": [
            "豈弟臨民契昔賢，政成終自弛蒲鞭。",
            "暮年三徑師元亮，故國扁舟老計然。",
            "北陌東阡遺杖履，後岡前道鎖風烟。",
            "郎君秀美如圭璧，會有恩光賁下泉。"
        ],
        "title": "徐仲常朝奉挽詩一首",
        "id": "e998b5c1-c760-4874-a3d7-d23a39854405"
    },
    {
        "author": "劉一止",
        "paragraphs": [
            "臧否何曾挂，心真語自真。",
            "風波諳末俗，金玉見斯人。",
            "大廈方巢燕，新岡已卧麟。",
            "死生知是夢，灑落更誰倫。"
        ],
        "title": "魯居士挽詩二首  其一",
        "id": "9d68638f-d9c3-4066-97f9-40785e17a8f5"
    },
    {
        "author": "劉一止",
        "paragraphs": [
            "自忝知心舊，常如識面初。",
            "情親終近古，識遠勝知書。",
            "水宿同烟艇，山行傍筍輿。",
            "眼中無此老，灑涕獨沾裾。"
        ],
        "title": "魯居士挽詩二首  其二",
        "id": "4447bd1e-fe08-40f6-b5c3-8f14fd01a861"
    },
    {
        "author": "劉一止",
        "paragraphs": [
            "時相開邊隙，羶胡入帝州。",
            "痛心惟主辱，何意辨身謀。",
            "義氣摧山岳，高居照斗牛。",
            "天令光史册，爲洗百年羞。"
        ],
        "title": "悼忠顯劉公二首  其一",
        "id": "eabf2d34-3526-4e6a-8610-f23c1d85ca17"
    },
    {
        "author": "劉一止",
        "paragraphs": [
            "重義何難死，知恩忍自欺。",
            "豫生真國士，南八是男兒。",
            "天地一朝黑，風霜千歲悲。",
            "至今瞻拱木，人口勝豐碑。"
        ],
        "title": "悼忠顯劉公二首  其二",
        "id": "4ab54cd5-ab13-418b-bb0b-82343e2f2cef"
    },
    {
        "author": "劉一止",
        "paragraphs": [
            "遇合時多故，風雲氣自強。",
            "補天煩大筆，醫國見名方。",
            "惻怛憂民意，殷勤薦士章。",
            "可能遺一老，誰復問穹蒼。"
        ],
        "title": "參政大資張公挽詩二首  其一",
        "id": "7eb04a9e-e427-4f9a-90f0-36d9797ab2e1"
    },
    {
        "author": "劉一止",
        "paragraphs": [
            "塞壘烽初息，留都倚重臣。",
            "奸驕陰奪氣，政化本如春。",
            "待得中興旦，寧論獨病身。",
            "空餘門下士，悲恨不勝陳。"
        ],
        "title": "參政大資張公挽詩二首  其二",
        "id": "2c617973-3498-4907-aa41-8ae9752b4011"
    },
    {
        "author": "劉一止",
        "paragraphs": [
            "聲名三紀在中州，身到蓬山最上遊。",
            "篤行豈惟今代少，摛辭仍向古人求。",
            "獨嗟宣室催歸晚，不料漳濱卧病留。",
            "慷慨嚴尤三策在，暮年誰識子心憂。"
        ],
        "title": "方秘監允迪挽詩二首  其一",
        "id": "b25a3562-decb-45d4-a4e9-6bd4345457da"
    },
    {
        "author": "劉一止",
        "paragraphs": [
            "同舍西雍四十春，亂離君我兩身存。",
            "寧惟交道全金石，罕見人間此弟昆。",
            "雅志澤民終莫遂，微言憂國豈堪論。",
            "鸕鷀渡口千峰合，悽斷西風淚睫昏。"
        ],
        "title": "方秘監允迪挽詩二首  其二",
        "id": "55d7e50c-1ea9-45d6-9011-59708ec17ddc"
    },
    {
        "author": "劉一止",
        "paragraphs": [
            "三紀飛騰近要津，聲名磊落動朝紳。",
            "當時薦士韓安國，早歲談經井大春。",
            "芸省並遊今幾在，螭坳立處夢曾真。",
            "蹣跚西望門生老，悽斷雲山淚滿巾。"
        ],
        "title": "方司業挽詩一首",
        "id": "b492584a-abfc-4156-b0f0-b247f614b45f"
    },
    {
        "author": "劉一止",
        "paragraphs": [
            "五斗難堪志願違，斜川寧與宿心期。",
            "自持雪柏霜松操，直到雞皮鶴髪時。",
            "身世幾番驚懼夢，功名一局半殘棋。",
            "高風獨與齊山並，他日行人口是碑。"
        ],
        "title": "莫奉議挽詩一首",
        "id": "33f9f8a4-e4f8-4d16-a536-7f421a781b51"
    },
    {
        "author": "劉一止",
        "paragraphs": [
            "世事何曾有到頭，此心安處便休休。",
            "田園竟老陶元亮，鄉里誰如馬少游。",
            "樂施輕財知氣概，飛觴舉白見風流。",
            "吁嗟四十年前夢，追愴經行泪莫收。"
        ],
        "title": "梅子漸朝議挽詩一首",
        "id": "c81233f4-6ede-4c11-b567-0081941a9c2f"
    },
    {
        "author": "劉一止",
        "paragraphs": [
            "厲節冰霜似，摛辭錦繡如。",
            "誠心惟濟物，老眼更便書。",
            "備養今誰及，辭榮計未疏。",
            "郎君官已重，門戶合關渠。"
        ],
        "title": "叔父朝請挽詩二首  其一",
        "id": "1ecea0de-ad7d-4d0c-9082-b992fdb22b14"
    },
    {
        "author": "劉一止",
        "paragraphs": [
            "四紀儒林譽，談經我一門。",
            "那知詩禮學，晚失父師尊。",
            "阡陌南陽舊，松杉厚夜溫。",
            "心摧寒日落，淚盡晚雲昏。"
        ],
        "title": "叔父朝請挽詩二首  其二",
        "id": "a5ec7f13-8d6b-40ac-8cad-37e9bf7ad29b"
    },
    {
        "author": "劉一止",
        "paragraphs": [
            "元祐崇三舍，詞場次第開。",
            "兩科踰萬士，一日見連魁。",
            "圭璧知難售，鵷鸞獨晚陪。",
            "亂離身已老，不復夢東臺。"
        ],
        "title": "詹閣學持國挽詩二首  其一",
        "id": "e4945f0e-2173-403e-af4d-29824ecf6666"
    },
    {
        "author": "劉一止",
        "paragraphs": [
            "至行無瑕玷，今人見古人。",
            "傷時心獨切，接物語能真。",
            "丘壑尋春舊，松杉堕淚新。",
            "飄零一樽酒，無復聽諄諄。"
        ],
        "title": "詹閣學持國挽詩二首  其二",
        "id": "abfad15f-8dd5-42ee-be8f-99954a19b6ab"
    },
    {
        "author": "劉一止",
        "paragraphs": [
            "禮樂三千字，論思二十年。",
            "聲名江夏愧，志節祖生先。",
            "閲世初何有，安心晚更賢。",
            "對棋無復德，悲涙渺林泉。"
        ],
        "title": "賈居仁侍郎挽詩一首",
        "id": "8273f370-c2ce-4ca3-8a33-3c557b023617"
    },
    {
        "author": "劉一止",
        "paragraphs": [
            "四紀聲華舊，三朝道義尊。",
            "微言真自樂，博識更誰論。",
            "翰墨餘千載，哀榮付九原。",
            "松杉倚幢節，愁絕暮烟昏。"
        ],
        "title": "少保左丞葉公挽詩二首  其一",
        "id": "48fbd22b-931f-47dc-9ca8-883d6e09e70b"
    },
    {
        "author": "劉一止",
        "paragraphs": [
            "文章千古事，富貴百年身。",
            "並世今餘幾，如公孰擬倫。",
            "軒裳清夢破，丘壑此心親。",
            "歎息常編旨，無從舉似人。"
        ],
        "title": "少保左丞葉公挽詩二首  其二",
        "id": "558a9c3c-81c5-4cf0-9503-795569ff8527"
    },
    {
        "author": "劉一止",
        "paragraphs": [
            "論議當今聳外庭，英英人物照丹青。",
            "文章共道追千古，訓詁曾看媲六經。",
            "疇昔鵷行今幾在，異鄉薤露不堪聽。",
            "老成遠矣何嗟及，聞說郎君有典型。"
        ],
        "title": "李方叔侍郎挽詩一首",
        "id": "73985781-bf29-4cf5-877e-46acac724deb"
    },
    {
        "author": "劉一止",
        "paragraphs": [
            "迴翔三紀到丹泉，始覺深歸雨露邊。",
            "黄霸聲名初不减，吾丘智略孰居先。",
            "勤勞再見雲横嶺，志業空驚雪滿顛。",
            "愁絕故山三徑晚，不堪持酒酹風烟。"
        ],
        "title": "周元舉侍郎挽詩一首",
        "id": "f74a63f5-0c56-4e68-9a1e-161b4ebbb226"
    },
    {
        "author": "劉一止",
        "paragraphs": [
            "先皇隆教育，師席重朝紳。",
            "模楷歸元禮，紛綸仰大春。",
            "壮圖初未究，歸意久逾真。",
            "丘壑平生事，何人得此身。"
        ],
        "title": "葛魯卿待制挽詩二首  其一",
        "id": "02c0a758-3a9d-4b25-8096-971b7c2a4354"
    },
    {
        "author": "劉一止",
        "paragraphs": [
            "論議超今昔，文章適典彝。",
            "老成嗟已遠，後學欲誰師。",
            "封域南陽舊，交親北陌悲。",
            "他年門弟子，下馬識豐碑。"
        ],
        "title": "葛魯卿待制挽詩二首  其二",
        "id": "c798c1b1-ac6b-4854-ad0c-13f18dea7749"
    },
    {
        "author": "劉一止",
        "paragraphs": [
            "我憶谷口孫，氣貌清而腴。",
            "山潛三十年，吐此百卷書。"
        ],
        "title": "鄭維心挽詩二首  其一",
        "id": "8898abf3-0818-4d48-ab59-7b124fe514dc"
    },
    {
        "author": "劉一止",
        "paragraphs": [
            "嗟哉谷口孫，句法何摧藏。",
            "骨冷歸九原，古意堕渺茫。"
        ],
        "title": "鄭維心挽詩二首  其二",
        "id": "bdc8c105-263d-47ee-8295-2405f6f666e4"
    },
    {
        "author": "劉一止",
        "paragraphs": [
            "半世安貧家自宜，瀛洲進退本觀時。",
            "随身况有居山服，傍澗寧慚采藻詩。",
            "案上鏡奩今寂寞，林間風日倍凄悲。",
            "山公取友先嵇阮，永愧論才得誤知。"
        ],
        "title": "恭人黄氏挽詩一首",
        "id": "f616838f-a2ca-4cec-aae9-8d59f1ea3ea9"
    },
    {
        "author": "劉一止",
        "paragraphs": [
            "孕秀名卿族，來嬪吉士門。",
            "夫從中歲達，家至暮年溫。",
            "意淡如忘物，身安只弄孫。",
            "鏡奩今寂寞，遺懿不勝論。"
        ],
        "title": "安人陳氏挽詩一首",
        "id": "bf27e064-e371-4e76-834f-3df97cf131eb"
    },
    {
        "author": "劉一止",
        "paragraphs": [
            "慈惠閨門浹，清真意不私。",
            "臺臣有賢操，母德是吾師。",
            "家近青烏卜，名傳黄絹碑。",
            "馮勤終貴寵，他日豈勝悲。"
        ],
        "title": "孺人張氏挽詩一首",
        "id": "17ff32b2-911f-42bc-9bc9-ae91905b192f"
    },
    {
        "author": "劉一止",
        "paragraphs": [
            "疏派天潢闊，天孫賦錦裳。",
            "佳祥來吉夢，淑德舊休光。",
            "周室中興日，唐家異姓王。",
            "長人勛業茂，恩澤未渠央。"
        ],
        "title": "夫人趙氏挽詩三首  其一",
        "id": "3f25d51d-ebe6-4fae-a0af-c5e279cc51ad"
    },
    {
        "author": "劉一止",
        "paragraphs": [
            "曾謂閨房奥，忠誠意有加。",
            "相夫惟以義，體國乃如家。",
            "天上期何近，人間日易斜。",
            "綸言知甚寵，誰爲寄雲霞。"
        ],
        "title": "夫人趙氏挽詩三首  其二",
        "id": "57c157cf-668b-4c09-ba41-a911281c967c"
    },
    {
        "author": "劉一止",
        "paragraphs": [
            "帝胄恩榮久，夫人獨儉勤。",
            "仁心見輿誦，孝行溢前聞。",
            "疇昔牛眠地，而今鶴吊墳。",
            "家聲應更好，少長總能文。"
        ],
        "title": "夫人趙氏挽詩三首  其三",
        "id": "e365e49d-840e-44cd-b5b8-45ac0c578123"
    },
    {
        "author": "劉一止",
        "paragraphs": [
            "婉娩閨門秀，安貧六十春。",
            "相夫惟禮義，玩意獨清真。",
            "蜀道靈歸遠，吳山兆卜新。",
            "哀聲傳北里，悽感路傍人。"
        ],
        "title": "沈夫人挽詩二首  其一",
        "id": "42ef6d42-627a-4595-b9fb-f6da1816ba4e"
    },
    {
        "author": "劉一止",
        "paragraphs": [
            "盛德高門閥，榮光動里間。",
            "如何偕老願，端向此時慳。",
            "幼婦辭新刻，仙遊夢莫攀。",
            "吁嗟褘翟貴，不立內朝班。"
        ],
        "title": "沈夫人挽詩二首  其二",
        "id": "55f74a92-5ce5-4419-9fd7-527f743cb685"
    },
    {
        "author": "劉一止",
        "paragraphs": [
            "事業更中外，論思契冕旒。",
            "年雖瀕釣渭，志不在封留。",
            "慈愛平生念，歡愉末路收。",
            "遙知謝公客，揮灑過西州。"
        ],
        "title": "俞居易閣學挽詩二首  其一",
        "id": "de635727-0ae6-45bc-86e8-2bfc3ef169ca"
    },
    {
        "author": "劉一止",
        "paragraphs": [
            "奕世論交地，紅花巷陌春。",
            "揚雄一區宅，晏子百年鄰。",
            "遊倦歸相踵，身閑意更親。",
            "那知從此別，老涙損天真。"
        ],
        "title": "俞居易閣學挽詩二首  其二",
        "id": "5d0a5c93-2c89-4112-9b94-a9f1705992db"
    },
    {
        "author": "劉一止",
        "paragraphs": [
            "堂堂律師，了無上乘。",
            "律彼後生，約束如繩。",
            "我煞叩師，師笑而嘻。",
            "曰我無心，法何所依。",
            "以無心故，說持說犯。",
            "以無法故，橫竪鈎貫。",
            "我知是師，說本無說。",
            "身心了然，片雲孤月。",
            "姜山嵯峨，宛在世外。",
            "訪師遺蹤，惟鐵磬在。",
            "片雲出山，孤月麗天。",
            "鐵磬不鳴，聲滿大千。"
        ],
        "title": "姜山靜疑院鐵磬老師通公真贊",
        "id": "1fd6e192-363e-40f0-96a8-d14d0805c03d"
    },
    {
        "author": "劉一止",
        "paragraphs": [
            "枯木寒巖，形影相依。",
            "祿食而臞，孰與遯肥。",
            "四十九年，我知其非。",
            "已往不諫，來者庶幾。"
        ],
        "title": "自作真贊",
        "id": "0ea3a33e-23f4-472b-ac2e-5f8c17fd53dc"
    },
    {
        "author": "劉一止",
        "paragraphs": [
            "居閑無所樂，從仕無所愧。",
            "忽作此兩言，自省過去事。",
            "害性多矣晚乃安，苦心至矣晚乃甘。",
            "咄，我無初終得喪兮，又何乘除于其間。"
        ],
        "title": "又自贊",
        "id": "d9b80ce5-83b9-4f69-8785-afbaa39f39d4"
    },
    {
        "author": "劉一止",
        "paragraphs": [
            "何草不黄，誰其紡績。",
            "持以售人，得不償力。",
            "居士少賤，組麗是飾。",
            "力貧作奢，終愧于色。",
            "居士老愚，山澤放逸。",
            "下澤有車，登山着屐。",
            "被此草衣，相羊自適。",
            "倦鵠依林，野麋臥石。",
            "維此草黄，不失士職。",
            "不以本然，隨彼染習。",
            "戒哉居士，服之無斁。",
            "餘年幾何，以永厥德。"
        ],
        "title": "黄草道衣贊",
        "id": "fee8b49d-d38f-46d1-8482-0b19ed19fb7f"
    },
    {
        "author": "劉一止",
        "paragraphs": [
            "當年公主嫁氈裘，自擷芳蘭制此油。",
            "燕代古來多絕艷，涂妝今有漢風流。"
        ],
        "title": "許師正秀才游燕中得膏面碧雲油見示因作二絕句  其一",
        "id": "ad85b13c-a796-4104-b598-2027239bf61d"
    },
    {
        "author": "劉一止",
        "paragraphs": [
            "驛騎奩封入禁門，六宮勻面失妝痕。",
            "應嗤萬里通西域，只得連山苜蓿根。"
        ],
        "title": "許師正秀才游燕中得膏面碧雲油見示因作二絕句  其二",
        "id": "3a1dd2fd-8f6d-446b-bc84-ed9ad75f7410"
    },
    {
        "author": "劉一止",
        "paragraphs": [
            "誰憐季子黑貂裘，談舌曾經動碧油。",
            "客路何施畫眉手，自涂香澤慰飄流。"
        ],
        "title": "再用韻呈師正  其一",
        "id": "1ea3b461-3205-4ae4-b415-39cf58fe7d59"
    },
    {
        "author": "劉一止",
        "paragraphs": [
            "涂澤風流出雁門，戰場誰爲洗啼痕。",
            "聖時宮女自妝薄，不遣燕入蒼瑯根。"
        ],
        "title": "再用韻呈師正  其二",
        "id": "38254510-3af3-4231-96f1-dee300ab9d8b"
    },
    {
        "author": "劉一止",
        "paragraphs": [
            "西溪一夜枕潺湲，曉上樓頭更細看。",
            "欲攬青山入懷袖，卻愁煙雨濕衣寒。"
        ],
        "title": "宿長城西溪題僧舍",
        "id": "418b2fbf-717b-4164-b535-524c3bb664a3"
    },
    {
        "author": "劉一止",
        "paragraphs": [
            "涓涓壁間通小池，小雨廉纖未作泥。",
            "深炷爐香高著火，何須騎馬聽朝雞。"
        ],
        "title": "題廣福寺二絕  其一",
        "id": "395a9cb3-0499-4ab4-90de-47ae9834252b"
    },
    {
        "author": "劉一止",
        "paragraphs": [
            "山中松韭厭寒俎，江甲防風手自鋤。",
            "一榻北窗聽雨睡，全勝白飯與青芻。"
        ],
        "title": "題廣福寺二絕  其二",
        "id": "2a9e7949-111d-49aa-9ec1-7d555e5db516"
    },
    {
        "author": "劉一止",
        "paragraphs": [
            "山瓢枵腹謾如壺，不學鴟夷肯借酤。",
            "清夜玉堂誰伴宿，此時一盞可能無。"
        ],
        "title": "次韻傅舍人詠褚邦直葫蘆",
        "id": "6a124898-e07d-4729-8194-dfc8426477ca"
    },
    {
        "author": "王庭珪",
        "paragraphs": [
            "玉鎖宮扉三十六，誰識連昌滿宮竹。",
            "內苑寒梅欲放春，龍池水暖鴛鴦浴。",
            "宣和殿後新雨晴，兩鵲飛來向東鳴。",
            "當時妙手貎不成，君王筆下春風生。",
            "長安老人眼曾見，萬歲山頭翠華轉。",
            "恨臣不及宣政初，痛哭天涯觀畫圖。"
        ],
        "title": "題宣和御畫",
        "id": "71a6c55d-f0fd-46fc-8627-d157d1d8510b"
    },
    {
        "author": "王庭珪",
        "paragraphs": [
            "高樓玉珮搖春風，銀槽壓雨珍珠紅。",
            "天留曉月十分魄，飛光下照仙人宮。",
            "瑤姬半醉撾鼉鼓，綵鳯吹笙黄鶴舞。",
            "雙成翠袖織藕絲，麻姑行廚擗麟脯。",
            "金盤燒蠟夜未央，從妃進果蟠桃香。",
            "坐上花開人未老，他日重來花更好。",
            "三千年後忽相逢，再約羣仙醉蓬島。"
        ],
        "title": "仙人春宴曲",
        "id": "da453f08-a964-470e-b9ee-7797500ee9d0"
    },
    {
        "author": "王庭珪",
        "paragraphs": [
            "異時漢網疏天討，胡兒馬囓江南草。",
            "石頭重戍豈無兵，將軍不識丹陽道。",
            "至今戰骨埋秋霜，傷心不忍問耆老。",
            "龍蟠虎踞昔何雄，赤壁濡須在眼中。",
            "潯陽江水射蛟處，旌旗拂天來向東。",
            "艨艟塞川不敢下，昔人曾此破曹公。",
            "横江九道波翻屋，試請輕兵渡淮曲。",
            "夜入長安人不知，應見畫圖心已熟。",
            "他日將軍按此圖，鼓行如西如破竹。"
        ],
        "title": "觀駱元直經進江南形勢圖",
        "id": "c0c73ee2-190b-41d5-9a20-f095061f0bf6"
    },
    {
        "author": "王庭珪",
        "paragraphs": [
            "明湖漲天光，春雲如粉碎。",
            "吳王宮女罷吹簫，象牀玉椀今安在。",
            "桃李初開映綠池，綠池水暖摇花枝。",
            "聞道只今池上月，照見吳王繁盛時。",
            "當時粉色艶月彩，今日古墳烟草衰。",
            "草衰不見吳宮事，唯有月下孤猿啼。",
            "猿聲哀告問不得，又恐清曉催黄鸝。"
        ],
        "title": "長沙北禪覽古",
        "id": "f3430c0f-6b93-4fd2-afcc-7d5112cc8d72"
    },
    {
        "author": "王庭珪",
        "paragraphs": [
            "浮雲捲盡天無風，青山銜日猶半紅。",
            "誰彈烏啼夜鶴怨，平明結客長安中。",
            "大顛初識韓吏部，清檗亦參裴相公。",
            "尚書氣欲吞胡虜，手挽天河作霖雨。",
            "響泉韻磬應自攜，昵昵莫爲兒女語。",
            "爲陳古操有平戎，此曲聊堪佐旗鼓。"
        ],
        "title": "方外菴聽惠端彈琴明日赴李似矩尚書招",
        "id": "d0efd2cd-214c-4ddc-a75b-70f4fafcc7ed"
    },
    {
        "author": "王庭珪",
        "paragraphs": [
            "異時黄魯直，嘗賦青原詩。",
            "至今青原山，名與星斗垂。",
            "自從有宇宙，孰能磨滅之。",
            "昨日從大旆，上讀前人碑。",
            "欲學下一語，自覺落筆遲。",
            "我等如湛輩，後世誰復知。",
            "治君千載人，治中同一時。",
            "兩公俱大手，妙語仍崛奇。",
            "得句未肯吐，神物慳護持。",
            "光艶出月脇，當留照巖扉。"
        ],
        "title": "遊青原呈王元勃舍人周秀實監丞",
        "id": "e0c07892-a0b3-4f7e-b1ec-fec641762e91"
    },
    {
        "author": "王庭珪",
        "paragraphs": [
            "朝發螺浦湄，暮宿白沙口。",
            "初爲夜行計，有物應掣肘。",
            "山雲四面起，風濤半江吼。",
            "落帆危石磯，就枕不敢久。",
            "林深鳴鶴鵲，村遠聞雞狗。",
            "夢覺知月明，破篷見牛斗。",
            "起視天色清，解纜欲放溜。",
            "浪頭聒天響，掀簸入我牖。",
            "蒲帆未及張，篙師復回首。",
            "渡頭有古祠，壁畫雜怪醜。",
            "舟人相與言，勸我酬神酒。",
            "出處本細事，陰晴亦常有。",
            "我固不問天，豈問土木偶。"
        ],
        "title": "舟次白沙",
        "id": "72cf2706-0a8e-4ec5-876b-1e188b3b570d"
    },
    {
        "author": "王庭珪",
        "paragraphs": [
            "斯文久寂寞，誰應擅雕龍。",
            "萬事問伯始，今復得此公。",
            "濤瀾翻筆舌，錦繡蟠心胸。",
            "平時吐佳句，逸氣如長虹。",
            "制策收俊異，行當推選鋒。",
            "元龍湖海士，江夏無雙童。",
            "詞彩俱秀出，春葩發青紅。",
            "鏗鏘排律呂，純音玉琤琮。",
            "草木吾臭味，坐隔神螺峰。",
            "遙聞玉荆産，長松想清風。",
            "安得奮餘勇，提戈譟其中。",
            "且願試音響，徑須撞巨鐘。"
        ],
        "title": "寄胡邦衡兼簡陳僉判黄書記",
        "id": "412b6d12-d626-4c67-8658-231e0988d402"
    },
    {
        "author": "王庭珪",
        "paragraphs": [
            "嵯峨閶闔西風回，赤霄夜半天門開。",
            "昴星麒麟下穹昊，兩家同日生公台。",
            "兩公爲誰張與向，人物堂堂真漢相。",
            "願公接武未央庭，禁直金鑾對方丈。"
        ],
        "title": "向衡州生日",
        "id": "e14e2b8e-df91-495e-b99b-a6a1cb9cc14a"
    },
    {
        "author": "王庭珪",
        "paragraphs": [
            "君不能徒步上書獻天子，又不能移書帝城結王公。",
            "欲將筆力扛九鼎，紙上有說能平戎。",
            "宣和治極久忘戰，羯奴騎馬嘶淮甸。",
            "是時猶屯百萬師，無人北向放一箭。",
            "大臣搏手知何爲，草間公卿兒女啼。",
            "至今謀國無上策，讀君斷藁令人悲。",
            "君家人物照青汗，曲江猶識胡雛亂。",
            "他年論事要回天，應向荆州尋好漢。"
        ],
        "title": "張持操攜徐獻之侍郎書見訪兼出示著述中興論諸雜文爲賦詩一篇以文軸還之他日亦錄寄獻之也",
        "id": "5dfe54d2-f6de-4a34-8768-76f7c924e751"
    },
    {
        "author": "王庭珪",
        "paragraphs": [
            "瀧江欲度虹爲橋，瀧濤舂撃蛟魚跳。",
            "瀧頭有廟非一朝，瀧民猶傳神姓蕭。",
            "殿脚插入白鷺腰，青原舞翠挹岧嶤。",
            "朱甍日出煙霧消，碧瓦不動磨青瑤。",
            "忽然飛電掣紫霄，天爲借怒生奇飈。",
            "遊龍揮雨洗泬寥，桂花墮落香雲飄。",
            "百年古木號鼉能，擊鼓變化鸞吹簫。",
            "官艘賈舶膽欲焦，廟前泊櫓不敢摇。",
            "楚詞跪奠設漿椒，瀧之靈兮或可招。"
        ],
        "title": "過蕭瀧廟",
        "id": "26fd96ae-309e-4528-8abc-a5ebbbcfeae6"
    },
    {
        "author": "王庭珪",
        "paragraphs": [
            "道邊車馬來不休，傾城出送陳大丘。",
            "大丘愛民如父母，故令民作嬰兒愁。",
            "各持杯酒塞行路，衆人欲挽我獨不。",
            "我記殿前初射策，臚傳高名落九州。",
            "同年袞袞上臺省，公獨執板拜督郵。",
            "况兹小縣天一陬，不煩細民遮道留。",
            "繡衣飛章動冕旒，行必召對螭坳頭。",
            "君王端問活國計，大略要洗儒生羞。"
        ],
        "title": "送陳邦直知縣",
        "id": "180eae2b-38b1-41b0-920b-4c06c6a9ec3d"
    },
    {
        "author": "王庭珪",
        "paragraphs": [
            "我生不識黄太史，猶及諸老談遺事。",
            "藍田生玉海生珠，謂君眉目無乃似。",
            "誰作江西宗派詩，如今傳法不傳衣。",
            "句中有眼出月脇，密付嫡孫人未知。",
            "宗風後必喧人口，雲夢更須吞八九。",
            "他年拈此一瓣香，獅子窟中獅子吼。"
        ],
        "title": "贈别黄超然",
        "id": "b2ae7f69-0c7d-49b1-b038-18967ad150d7"
    },
    {
        "author": "王庭珪",
        "paragraphs": [
            "戶牖鄰清閟，深夜客扣關。",
            "開門見脩竹，人與竹俱閑。",
            "雨竹窗外響，風從屋頭還。",
            "羡君屏百事，讀書蒼翠間。",
            "刺口談治亂，筆挾風霜寒。",
            "更覽珠玉文，洗我冰雪顔。",
            "歸來興未盡，危坐聽珊珊。"
        ],
        "title": "寓郡齋過清閟軒與高虞卿夜話",
        "id": "93baf2cb-022d-4947-b685-43b05cfa7801"
    },
    {
        "author": "王庭珪",
        "paragraphs": [
            "去年秣馬望行宮，飄然氣若摩霄鴻。",
            "不學提攜百金劍，不倚能彎兩石弓。",
            "徒誇讀書飽藜莧，筆陣欲敵千人鋒。",
            "要登月窟取官職，不使官出兠鍪中。",
            "丈夫功名自有日，春闈已過落花風。",
            "今當獻計隨羣吏，到時萬井歡聲沸。",
            "慈寧殿前催趁班，看君入賀鳴靴鼻。"
        ],
        "title": "趙逢源今春當赴省試以事失期乃督錢綱往行在且欲觀母后回鑾之慶作詩速其行",
        "id": "db9503b4-9e4c-48db-9ee8-81f3f833ee4c"
    },
    {
        "author": "王庭珪",
        "paragraphs": [
            "旄頭彗天天狗墮，一日中原作奇禍。",
            "金竿突繞都城光，鐡馬横嘶御街過。",
            "邇來十年不解兵，盗賊軍書急星火。",
            "將軍藩身養脇疽，帝命相公期必破。",
            "指揮貔虎下天來，奮臂一呼皆袒左。",
            "相公元是帝股肱，提師辟士收豪英。",
            "君才累試當劇郡，羣兇落膽知威名。",
            "麾下傳聞有飛將，一箭曾射欃槍星。",
            "公謀豈止當十萬，要挽天河洗甲兵。",
            "君不見河陽軍烏重胤，參謀初拔温處士。",
            "遂令冀北馬羣空，石洪亦自河南至。",
            "又不見裴晉公取淮西，幕下正用韓退之。",
            "乃能夜縳吳元濟，至今留得平淮碑。",
            "如今相公開幕府，豈减烏公與裴度。",
            "席卷江湖波浪清，貂鼎勳庸歸自取。"
        ],
        "title": "送向宣卿赴朱相公參議",
        "id": "82ebbe0c-9d2e-46fa-87a8-e31ec5a5c501"
    },
    {
        "author": "王庭珪",
        "paragraphs": [
            "田頭作穀催入場，一半白著輸官倉。",
            "廬江主簿喜懷檄，放船椎鼓開帆檣。",
            "蕭灘老農公事畢，夾道歡呼羅酒漿。",
            "笑言歸去喚妻子，今年租米兩平量。"
        ],
        "title": "送吳叔舉主簿往清江受納秋苗",
        "id": "e55795b6-f06f-45e2-b147-17b32470ddb3"
    },
    {
        "author": "王庭珪",
        "paragraphs": [
            "清夜遊西園，竹影亂秋月。",
            "穹色湛虚明，林光益奇絕。",
            "人間睡正著，那知此時節。",
            "坐觀衡陽移，領略風烟别。",
            "沆瀣洗天宇，一飲醒毛髪。",
            "氣與南山高，青蒼助施設。",
            "池塘收綠净，星斗轉空闊。",
            "微雲點太清，須臾亦自滅。",
            "明朝問此境，勝處不可說。",
            "却恐雞三號，開門走車轍。"
        ],
        "title": "秋夜西園獨步",
        "id": "487f3e55-a9e8-4ebb-b21f-1741e1f4e237"
    },
    {
        "author": "王庭珪",
        "paragraphs": [
            "荷鋤初讀書，中原已鼎沸。",
            "輟耕仰太息，衣食尚卒歳。",
            "喧呼傳點丁，田廬忽湮替。",
            "産盡猶索租，從何出租稅。",
            "乃知天寶後，信如石壕吏。",
            "君門九重深，旗戟森兵衛。",
            "朱轓背相望，莫肯察凋弊。",
            "賴子天資高，追琢自成器。",
            "時能從諸生，扣門來問字。",
            "長篇爛溢目，春葩吐奇麗。",
            "饑雖不堪煮，要自飽風味。",
            "乃翁昔好事，賓客常滿位。",
            "小兒聽客語，炊甑忘著箅。",
            "豈慮飯成糜，邇來糜亦廢。",
            "時能饋升斗，與子黔突喙。"
        ],
        "title": "劉晞揚貧甚爨烟不屬而讀書不輟作詩遺之以激其志因敘其貧之所以然冀當塗有聞之者",
        "id": "f0eb87af-5372-4bc2-9a23-a71aad3de5c5"
    },
    {
        "author": "王庭珪",
        "paragraphs": [
            "王郎遠器宜廟堂，胡爲奔走天一方。",
            "吳越相望峙雄壘，雙旌再開南斗傍。",
            "手攜仙人綠玉杖，坐褰刺史赤帷裳。",
            "平生廣莫意萬里，眼高四海無相當。",
            "舍人舊班紫宸陛，天馬豈受青絲韁。",
            "騎驢到部正閱歳，飄然鵠舉摩天翔。",
            "嬰兒十萬啼塞路，各遮馬首持杯觴。",
            "忽聞半夜發輕舸，追走不及徒悲傷。",
            "繡衣飛章有巨力，不須州民投皂嚢。",
            "正恐君王知治狀，便向劍履趨明光。",
            "鰲頭蓬萊在平地，日邊除書細作行。"
        ],
        "title": "送王舍人超武",
        "id": "ff88e03b-6a16-489c-a53b-124f1838532d"
    },
    {
        "author": "王庭珪",
        "paragraphs": [
            "何年鑿源開混茫，桃花兩片吹紅香。",
            "烟消遠浦生微陽，漁舟誤行溪水長。",
            "溪回岸轉山隙光，疑有絳闕仙人房。",
            "居民爭出羅酒漿，花間笑語音琅琅。",
            "抱琴釋子眉髪蒼，響泉韻磬鳴長廊。",
            "能談往事悲孟嘗，昔時臺沼今耕桑。",
            "又如勇士赴敵場，坐令遊子思故鄉。",
            "清猿抱木號鴻荒，孤吟劃見丹鳯翔。",
            "曲終待月西南廂，重調十指初不忙。",
            "如見古畫秦衣裳，春天百鳥爭頡頏。",
            "桃源歸來今已忘，彈到落花空斷腸。"
        ],
        "title": "和劉美中尚書聽寶月彈桃源春曉",
        "id": "b7f73389-242c-4dc1-9f3b-1c0ad95e6f4f"
    },
    {
        "author": "王庭珪",
        "paragraphs": [
            "騎鯨仙人本仙胄，不應暴落饑蛟口。",
            "長庚却復下人間，島瘦郊寒皆縮手。",
            "篇章邁往無故初，不共曹劉轍俱蹂。",
            "此邦雖陋江山雄，異時間出歐陽九。",
            "公今詩句滿江山，似覺衰容得春酒。",
            "筆端獵獵生風雷，胸次煌煌煥星斗。",
            "生兒了事正作癡，亦恐癡兒未能了。",
            "頃年胡騎獵夷門，兵拏不解誰當剖。",
            "大臣薦公來洛陽，舌翻波濤驚朝堂。",
            "飛龍借馬出建康，醜虜夜走塵沙黄。",
            "是時帝坐八綺窗，擬歌風起雲飛揚。"
        ],
        "title": "和李巽伯少卿見懷",
        "id": "34674cdf-25b9-4bd4-8ee6-f700abe3576a"
    },
    {
        "author": "王庭珪",
        "paragraphs": [
            "安成城頭烏夜宿，啼烏未起雞登木。",
            "傾村入城來送君，馬首摩肩袂相屬。",
            "但有龐首不識名，何物老翁出山谷。",
            "老翁持酒前致詞，家住西村大江曲。",
            "大江兩岸皆腴田，古有寅陂置官屬。",
            "自從陂廢田亦荒，官中無人開舊瀆。",
            "公沿故道堰横流，陂傍秔稻年年熟。",
            "今年雖旱翁不憂，田頭已打新舂穀。",
            "誰云此陂會當復，老父曾聞兩黄鵠。",
            "嗟哉如君不負丞，躬行阡陌勸農耕。",
            "監司項背只相望，風謡滿路胡不聽。",
            "胡不聽，寅陂行，爲扣天閽叫一聲。"
        ],
        "title": "寅陂行",
        "id": "7ad47362-2e95-4e2d-b753-ad270c4ef76d"
    },
    {
        "author": "王庭珪",
        "paragraphs": [
            "廬陵地控虔與洪，孤城斗絕吳楚東。",
            "連年賊兵塞官路，烽火照夜旌旗紅。",
            "治中來時正逢此，自請按行山谷中。",
            "禾州吉水方震動，縛取兩渠來釁鐘。",
            "兇徒披靡拜麾下，願持田器爲良農。",
            "凱歌歸陳破賊狀，捷書飛入甘泉宮。",
            "甘泉侍臣知姓氏，天子往往聞其風。",
            "謂當到闕問邊事，邊上如今塵不起。",
            "但把長牋造鳯棲，莫說渡河挑馬棰。",
            "此公淹久佐一州，安用州民遮道留。",
            "州中老人錯料事，此公行立螭坳頭。"
        ],
        "title": "廬陵行",
        "id": "236840dc-c62c-44e5-809f-8ca91a9d2256"
    },
    {
        "author": "王庭珪",
        "paragraphs": [
            "南宮四海英俊場，閱人須多無此郎。",
            "御史傳呼主司出，遙瞻紫案金爐香。",
            "簾垂咫尺斷還送，閉戶設棘圍高墻。",
            "卷堆封彌充棟宇，筆浸滄溟開混茫。",
            "麟臺學士喜得子，如獲寶鼎聯芝房。",
            "明日都城始傳榜，聲名烜赫無三張。",
            "平生知己萬不一，世有若人安可失。",
            "方調鼎味薦鹽梅，桃李何心並佳實。",
            "論經射策未足論，挽取功名看他日。",
            "同門笑語夜相過，起看北斗插天河。",
            "凌晨鳯閣拜座主，門生來賀爭肩摩。",
            "一時人物盡豪傑，太平爲寶非嘉禾。"
        ],
        "title": "和程子山舍人贈高虞卿",
        "id": "e1dc2888-1a2f-48ab-b5ac-e4448cc67fba"
    },
    {
        "author": "王庭珪",
        "paragraphs": [
            "明妃辭漢出宮門，豐容靚飾朝至尊。",
            "至尊左右皆動色，明妃欲語咽復吞。",
            "三千蛾眉塞天閽，帝獨不識王昭君。",
            "顧影徘徊復良久，尚冀君王一回首。",
            "當時自倚絕世姿，不將賂結毛延壽。",
            "可憐朱網畫香車，却來遠嫁呼韓邪。",
            "不如歸州舊村女，三幅羅裙兩髻了。",
            "陌上花開大隄暖，細雨春風歸緩緩。",
            "寧從禁籞落胡沙，長路漫漫碧雲斷。",
            "忽看漢月照氈裘，淚濕彈絲錦臂韝。",
            "龍眠會作無聲句，寫得當時一段愁。"
        ],
        "title": "題羅疇老家明妃辭漢圖",
        "id": "0afabe96-c182-4251-bed3-5fcfafbedc46"
    },
    {
        "author": "王庭珪",
        "paragraphs": [
            "海內甲馬未盡休，豪英爲時當出謀。",
            "天生奇才必有用，何乃相率居巖幽。",
            "胡公人品今第一，汗漫久作朱陵遊。",
            "朱陵窟宅倚蒼翠，此公招隱安可留。",
            "九廟今誰起頹壓，四方正爾煩誅求。",
            "我聞昔時元刺史，舂陵地分天子憂。",
            "少陵作詩頌其事，至今人傳元道州。",
            "公爲道州績尤偉，誰爲再作舂陵謳。",
            "孤城疲卒捍狂賊，高論力詆庸兒羞。",
            "安得如公數十輩，參錯天下爲邦侯。",
            "京洛腥羶不難掃，潢池寇孽不難收。",
            "願公早請尚方劍，先斬佞臣張禹頭。"
        ],
        "tags": [
            "衡山"
        ],
        "title": "送向宣卿往衡山兼寄胡康侯侍講",
        "id": "d2b75aa9-2e31-4500-be2f-0441c5df04d9"
    },
    {
        "author": "王庭珪",
        "paragraphs": [
            "秀嶺明東城，飛翠横空斷。",
            "烟霞互滅没，爽氣浮清旦。",
            "旁連仙人居，樓殿出天半。",
            "金龍蟠繡柱，銀榜開琳館。",
            "齊軒面青葱，下瞰綠篠岸。",
            "我嘗醉其上，謳吟雜悲歎。",
            "一時賢士夫，車馬共遊款。",
            "當年二學士，落筆瀉銀漢。",
            "曾賦齊軒詩，字字星斗爛。",
            "事逐雲雨空，鬼錄尚可按。",
            "重來兵火餘，觸目自悽惋。",
            "唯有軒前山，秀色還舊觀。",
            "曉猿驚未已，歸袂何必挽。",
            "胡爲走塵埃，廢此奇一段。",
            "山靈亦可畏，移文定嘲玩。"
        ],
        "title": "贈齊軒仲素老",
        "id": "02121c50-e6ce-4ee1-8667-80e58535d3be"
    },
    {
        "author": "王庭珪",
        "paragraphs": [
            "天狼窺太清，戎馬斷行路。",
            "一别常萬里，寄書何由數。",
            "識君英妙時，亹亹見佳處。",
            "當年松栢姿，已有廟廊具。",
            "比常覽新作，險絕聞奇句。",
            "探珠滄海底，秀色不受污。",
            "筆端百斛鼎，胸中九經庫。",
            "高文動場屋，仍傳渭上賦。",
            "豈但凌三都，自使強敵怖。",
            "鄒郎挺忠烈，英英起門戶。",
            "同遊氣概中，風雲生指頋。",
            "獨念蓬室士，無因陪杖屨。",
            "相望隔章水，欲往不敢渡。",
            "拏舟弄明月，正恐蛟龍怒。"
        ],
        "title": "寄黄子龐兼簡鄒德裕",
        "id": "d54e728c-a8e3-4dfa-b61d-2342ce28f83d"
    },
    {
        "author": "王庭珪",
        "paragraphs": [
            "康郎讀書本勃窣，羞作儒生酸到骨。",
            "偶逢四海未解兵，氣如秋鷹眼如鶻。",
            "布衣杖策丞相前，官軍盡掃長蛇窟。",
            "燋頭爛額已論功，况子當年陳調曲。"
        ],
        "title": "贈康元章",
        "id": "a2db0638-6738-447a-a420-79fd9c4673d1"
    },
    {
        "author": "王庭珪",
        "paragraphs": [
            "捧檄困米鹽，戴星入州府。",
            "官卑強趨走，出語不媚嫵。",
            "坐此觸駭機，三人忽成虎。",
            "况聞郡公曹，士論極患苦。",
            "禍福在牙頰，驕氣溢眉宇。",
            "念君鸞鳯栖，孰若黄鵠舉。",
            "負材淹簿領，擺脫即騫翥。",
            "高興動長川，插旗催轉艣。",
            "帆經一柱觀，清風九江渚。",
            "蛟龍蹙横波，樓船照秋浦。",
            "兹遊定有得，因之壯心膂。",
            "丞相新開藩，門闌壓吳楚。",
            "豪英氣概中，人物粲可數。",
            "相逢一笑樂，細與論今古。",
            "若問山間人，披蓑釣烟雨。"
        ],
        "title": "送葛德裕",
        "id": "010e9653-0e3c-46db-81d0-ee0998db1889"
    },
    {
        "author": "王庭珪",
        "paragraphs": [
            "飛雨灑簷角，車騎散巖隈。",
            "臨池張翠幕，衆賢會高臺。",
            "坐中蟾宮客，再占北斗魁。",
            "復有南巷阮，少年負英才。",
            "兩公俱博雅，胸臆天所開。",
            "明春試殿陛，筆力翻風雷。",
            "臚傳姓名出，聲聞落九垓。",
            "今宵且盡醉，須覆掌中杯。",
            "朝來得好語，仍聞小人災。",
            "請觀盧溪老，談笑消姦回。",
            "見敵未嘗動，坐令敵傾摧。",
            "庸兒不量力，自倒非人推。",
            "舉此卜二友，否極終泰來。"
        ],
        "title": "題秀光亭壁餞劉世臣劉仲美",
        "id": "2eee82d3-dcb8-4269-ab27-93789a78d226"
    },
    {
        "author": "王庭珪",
        "paragraphs": [
            "少年膽氣横秋煙，腰間櫑具森龍泉。",
            "出門萬里探虎穴，錦带雕鞍明積雪。",
            "洞庭木葉飛霜風，將軍秉旄西擊戎。",
            "旌旗戈甲照湖海，欃槍欲滅胡天空。",
            "須君磨盾作露布，插羽來奏明光宮。"
        ],
        "tags": [
            "洞庭湖"
        ],
        "title": "送李亨仲赴荆南辟",
        "id": "3138ae4a-c055-4ff9-92c7-efc21f25eb08"
    },
    {
        "author": "王庭珪",
        "paragraphs": [
            "桃葉山前宮漏遲，宮人傍輦持花枝。",
            "君王喜憑絳仙立，殿脚爭畫雙長眉。",
            "欲把琵琶彈出塞，結綺臨春時事改。",
            "井邊忽見張麗華，忍聽後庭歌一再。"
        ],
        "title": "麗人行",
        "id": "c4c52386-f0c0-4341-bcdd-33895ce865e7"
    },
    {
        "author": "王庭珪",
        "paragraphs": [
            "羣雞鼓翼天欲光，井上梧桐生微凉。",
            "殘星爛爛或出沒，初日淡淡開青蒼。",
            "楚妃臺邊曉雲碧，伏波廟前秋草黄。",
            "騷人辛苦拾何物，沅有芷兮今已香。"
        ],
        "title": "早行",
        "id": "75e74898-8840-4f52-b7b1-18316eda0cf3"
    },
    {
        "author": "王庭珪",
        "paragraphs": [
            "九疑連綿青未了，郴江擘出蛟龍吼。",
            "雷公霹靂搜巖幽，化爲鬰律黄蛇走。",
            "飛電迸火出奇節，黄蛇走立僵如鐡。",
            "攜看玉女洗頭盆，拄上九疑探禹穴。",
            "莫挑馬箠渡黄河，莫扣天門閽者訶。",
            "但掛百錢時一醉，從教風雨濕漁蓑。",
            "青錢學士年方少，年少羞爲老人調。",
            "即看飛步上蓬瀛，别有青藜夜相照。"
        ],
        "title": "謝張欽夫機宜惠靈壽杖",
        "id": "d0e517ba-21b9-44b6-8033-df82c33f64e9"
    },
    {
        "author": "王庭珪",
        "paragraphs": [
            "少年班玉墀，美若靈和柳。",
            "一麾出銀臺，風流亦不朽。",
            "琅琊古名郡，屢移賢太守。",
            "天子憂遠民，謂公極其厚。",
            "林甫既當國，不便珉與玖。",
            "何如訪醉翁，翁意不在酒。"
        ],
        "title": "魏彦成寄示桐川琅琊送行詩集奉次柳字韻一首系于卷末",
        "id": "898d78fd-5e6a-4546-b335-8a5a04dcc326"
    },
    {
        "author": "王庭珪",
        "paragraphs": [
            "賊鋒繞章南，殺氣動秋色。",
            "主將初無謀，突出誰與敵。",
            "君門九重深，羽衛生旗戟。",
            "我欲獻奇計，何由吐丹臆。",
            "萬言一杯水，平生幾兩屐。",
            "時雖急搜賢，毁譽皆失實。",
            "頃聞向衡州，姦盗俱惕息。",
            "人材有如此，宰相安可失。"
        ],
        "title": "次韻張虔州兼呈向宣卿",
        "id": "e056ad22-3698-4047-9f91-e40e9c1809ef"
    },
    {
        "author": "王庭珪",
        "paragraphs": [
            "年少嘗讀書，復挾琴與醫。",
            "世無識真者，持此將安之。",
            "古調不詠俗，空嚢不貯貲。",
            "結交名公卿，雲間接風期。",
            "披烟對珠玉，常恐生微疵。",
            "向來壁上弓，落杯輙自疑。",
            "此事一了了，昔賢當並馳。",
            "李卿句有眼，妙語真而師。"
        ],
        "title": "和李巽伯韻贈甥劉志道",
        "id": "503128ea-a3c8-4c11-a504-b9a4e49fbdb0"
    },
    {
        "author": "王庭珪",
        "paragraphs": [
            "王郎身如椰子大，胸蟠萬卷猶能載。",
            "少年著足名利場，歸來卜築紅塵外。",
            "太虚爲室月爲燭，四海諸公常所會。",
            "窮閻陋室天下貴，駑奴豐車多覆敗。",
            "坐收浮念得此生，如鍊真金豈常壞。",
            "是中本自無虧成，壞與不壞亦何在。",
            "請君直下賦一言，要識所存當默解。"
        ],
        "title": "存存閣",
        "id": "580b40a8-bc1e-4805-88e7-da6e61dec9fc"
    },
    {
        "author": "王庭珪",
        "paragraphs": [
            "霜風獵獵吹旗旌，將軍束装來勒兵。",
            "白鷺洲前雲鳥合，青原臺上山川横。",
            "李侯凛凛萬人敵，匹馬横行沙塞北。",
            "至尊殿上親賜名，生坐閻羅官柱國。",
            "提兵括寇來江西，探取賊窟如連雞。",
            "軍中超距多暇日，却學臨淮親校旗。",
            "中興猛士如吼虎，二十八將隨光武。",
            "要看麒麟第一功，金印垂腰光耀組。"
        ],
        "title": "次韻周秀實觀李觀察勒兵",
        "id": "1e77c3d8-009c-4d60-8b2b-abb725a6a656"
    },
    {
        "author": "王庭珪",
        "paragraphs": [
            "驅車越荆吳，轍跡走欲半。",
            "是時親戚多，烜赫踐華貫。",
            "中有衣繡人，持斧下霄漢。",
            "利權炙可熱，冷語冰未泮。",
            "徒乘朱班輪，呵殿嚇閭閈。",
            "如儺带面具，應遭鬼笑玩。",
            "而况新失職，誰肯聽呼喚。",
            "坐令公困窮，旅突幾不爨。",
            "蔚然鸞鳯姿，胡爲雜鵝鸛。",
            "我實憎此曹，期君遊汗漫。"
        ],
        "title": "送陸景莊提幹",
        "id": "3efffc68-f08d-4421-9386-8565c526ac84"
    },
    {
        "author": "王庭珪",
        "paragraphs": [
            "哦君翠樾堂中雪，詞如劍戟相磨切。",
            "又如牛鐸應黄鍾，水中躍出蕤賓鐵。",
            "因誦東坡憶雪詩，城郭山川兩奇絕。",
            "翠樾堂中雪復然，敢擬片詞增竄竊。",
            "長安道上醉騎驢，忍凍不知蹄屢蹶。",
            "爭似淮西破賊時，蔡州城外沙如月。",
            "將軍一箭射欃槍，夜落城頭曉方滅。",
            "捷書飛奏不動塵，露布馳來迷玉闕。",
            "醉翁句律號令嚴，凍口何由更開說。",
            "銀杯任逐馬蹄翻，斷藁殘編且扃鐍。"
        ],
        "title": "次韻曾育才翠樾堂雪詩",
        "id": "97741d21-7006-47c3-8ec8-c919ec68f349"
    },
    {
        "author": "王庭珪",
        "paragraphs": [
            "曩日逢君盧水頭，來如天馬初伏輈。",
            "忽然去作幕下士，奮袖起如鷹脫韝。",
            "黄雲壓空欲成雪，笑捧辟書還御闕。",
            "王孫俱是天麒麟，枕中有方能點鐡。"
        ],
        "title": "送趙逢源赴趙提點辟",
        "id": "8e359c35-85a2-4d5b-9903-a0f57e6bd565"
    },
    {
        "author": "王庭珪",
        "paragraphs": [
            "尋春反向僧房卧，無乃行藏與時左。",
            "起來刮目覽新詩，花壓欄干夢初破。",
            "黄葉丹楓屬興深，吁然莫測疑楚些。",
            "惠休島可沒已久，二百年來無此作。",
            "世間何處著斯人，秀句天教出寒餓。",
            "我氣未衰詞頗弱，欲借鼓旗聊一佐。",
            "終朝巖下不逢人，苔色應嗔馬蹄涴。"
        ],
        "title": "同陳思忠訪洪覺範",
        "id": "57d8ea68-c7b6-4cd2-b937-1c06f467790a"
    },
    {
        "author": "王庭珪",
        "paragraphs": [
            "筆勢斕斑如虎卧，何止風流蓋江左。",
            "新詩吟出鸞鳯音，曉鶯未啼春欲破。",
            "始知李白飄然思，俊語天成安用些。",
            "鳳簫聲不類人間，玉管定非人所作。",
            "可憐洛下書生冷，雷轉空腸發清餓。",
            "終日長哦學不成，掩鼻皺眉相贊佐。",
            "與公並轡且西遊，舉扇勿憂塵土涴。"
        ],
        "title": "次前韻酬劉美中",
        "id": "9d938411-a3ba-4555-be2c-01817f5d0e0f"
    },
    {
        "author": "王庭珪",
        "paragraphs": [
            "乃翁精忠貫日月，一門挺秀俱琅玕。",
            "丹山飛來兩雛鳯，碧梧翠竹皆停鸞。",
            "武陵溪邊忽相遇，口角流涎誦詩句。",
            "盧溪摩頂欲作語，他日雲霄還記否。"
        ],
        "title": "贈忠襄公二孫",
        "id": "83fbb9e8-fe26-47e7-af2c-d152ccb2fd9a"
    },
    {
        "author": "王庭珪",
        "paragraphs": [
            "安成斗絕吳楚東，妖氛未息仍歳凶。",
            "公當是時宰斯邑，眼底日厭旌旗紅。",
            "胡兒初寇中原地，驛騎符移星火至。",
            "衆方敲捶立威名，公能使民歌愷悌。",
            "公家人物自魁雄，弟兄蹀躞騎青驄。",
            "端能經世任國事，同時獻納蓬萊宮。",
            "繡衣持斧今無對，虎節麟符照湖海。",
            "行看三鳯接雲飛，共濟艱危熙帝載。"
        ],
        "title": "送安成知縣周子發",
        "id": "04c884a8-0d5c-45b8-9c7d-3e74880d7c15"
    },
    {
        "author": "王庭珪",
        "paragraphs": [
            "聶郎贈我長短句，大盤小盤堆玉筯。",
            "當年持此驚市人，破帽蹇驢誰借譽。",
            "厭聞百鳥呼春風，自作綵鳯鳴孤桐。",
            "俗聞惡語敗人意，胡不謁帝明光宮。"
        ],
        "title": "酬聶達夫惠所業",
        "id": "5f397658-fc08-4ad0-a401-2cba69cb1576"
    },
    {
        "author": "王庭珪",
        "paragraphs": [
            "去年花下探春雨，鳴鞭走馬看花開。",
            "今朝危坐空山裏，不識春從何處來。",
            "誰云山中春亦好，忽見花枝被花惱。",
            "無奈窮愁輙賦詩，對酒簪花能絕倒。"
        ],
        "title": "酬劉英臣載酒送花",
        "id": "ff575459-04d1-48c0-b57a-6fadcee80581"
    },
    {
        "author": "王庭珪",
        "paragraphs": [
            "子雲昔獻長楊賦，詞傾江海濤翻素。",
            "溪邊相遇覽新詩，陣馬迎鋒敢馳騖。",
            "忽憶楓宸賜第時，青袍紛紛莫知數。",
            "與客流落最多年，不記紫騮花下路。"
        ],
        "title": "次韻劉謙夫同年二首  其一",
        "id": "67a70e24-7a7f-4523-a73c-015a89a1bb05"
    },
    {
        "author": "王庭珪",
        "paragraphs": [
            "蒼龍闕下同充賦，偶著青衫脫寒素。",
            "當年千佛共題名，勢若飛黄正騰騖。",
            "此時入彀多英雄，只今豈可一二數。",
            "朱輪丹轂滿人間，亦有傾輈猶載路。"
        ],
        "title": "次韻劉謙夫同年二首  其二",
        "id": "f9f9a139-424a-472f-87b1-ff9b1c0d7d41"
    },
    {
        "author": "王庭珪",
        "paragraphs": [
            "花間酌酒邀明月，月照金罇佳興發。",
            "鯨吞霧捲百川空，醉挽酴醿落香雪。",
            "便將壘麴築糟邱，酴醿壓膏麥爲糵。",
            "釀成忽見張公子，公子家居近丹闕。",
            "爲余乘興誇洛陽，笑指沙頭卧雙榼。",
            "洛陽視此真草野，敢辱新詩借牙頰。",
            "瑤林名字出風塵，未遇知音那敢說。",
            "况能大讀離騷句，痛飲雖多不爲餮。",
            "未識王家碧玉香，彷彿東坡真一訣。",
            "誅茅本結方外人，豈用禮法相分别。",
            "預拂瑤林一片石，與君醉過清明節。",
            "窮亦不足悲，達亦不足悅。",
            "酒闌拔劍露肝膽，正恐不免論功業。"
        ],
        "title": "次韻張子春賦瑤林春色",
        "id": "418a272f-587c-4b37-a0f3-46739290d37d"
    },
    {
        "author": "王庭珪",
        "paragraphs": [
            "北人愁聽江南曲，細草新蒲幾回綠。",
            "當年避敵初渡南，千官蒼黄飯不足。",
            "中原亂後又逢春，邊頭只道無烟塵。",
            "邇來公卿不生事，此事必屬非常人。",
            "我曹生長江南樂，豈料翻成風土惡。",
            "湖海元龍氣尚豪，贈我新詩何璀錯。",
            "拾遺後出最能文，脩椽大屋今荒墳。",
            "遠孫高材淹管庫，猶能落筆生烟雲。",
            "山城相遇初相喜，共論大梁人物美。",
            "莫學夷門抱關吏，謀竊兵符椎晉鄙。"
        ],
        "tags": [
            "长江"
        ],
        "title": "和陳柄臣見贈",
        "id": "e765e0b4-7e89-4615-830b-0ff9e2a0e009"
    },
    {
        "author": "王庭珪",
        "paragraphs": [
            "酒酣坐待東方高，臂鷹走逐城南豪。",
            "彎弓射殺白額虎，醉騎歸馬雪花毛。",
            "日暮黄雲動天色，易水迷魂招不得。",
            "莫學并州遊俠兒，徒費黄金飾韉勒。"
        ],
        "title": "和胡子敦實少年行",
        "id": "0cc93162-5115-4d5c-be01-989adce6640d"
    },
    {
        "author": "王庭珪",
        "paragraphs": [
            "馮夷聒天夜椎鼓，盡驅羣龍起行雨。",
            "阿香推出雷公車，惡風動掣不周柱。",
            "似聞帝坐清霞宮，號令羣龍收惡風。",
            "便令萬物有生意，虞淵取日當春空。"
        ],
        "title": "暴雨初晴",
        "id": "0ecdc252-3a58-43dd-a05f-3e8f95d4cbb3"
    },
    {
        "author": "王庭珪",
        "paragraphs": [
            "壁間冥冥雲塞川，細看幻出江湖天。",
            "寒鴉雪壓凍不喧，沙尾忽有瀟湘煙。",
            "黄蘆碧草鴈初下，畫此千金不當價。",
            "爲君覓紙一題詩，詩不能工且觀畫。"
        ],
        "title": "觀李氏畫",
        "id": "3eb28091-1e23-4651-9a83-afa9a814f08e"
    },
    {
        "author": "王庭珪",
        "paragraphs": [
            "我友李仲孫，飭身一何介。",
            "被服古衣冠，昂然偉而怪。",
            "開軒蓬戶中，紉蘭以爲佩。",
            "布袍揖公卿，脫幘卧江海。",
            "方其得意時，天地不能礙。",
            "荷鋤入深林，剪薙發幽薈。",
            "清芬動窗壁，蕙若連光彩。",
            "君看紫綬翁，腰垂黄金带。",
            "璜珩錯琚瑀，印章如斗大。",
            "步趨踏龍尾，鏘然中音會。",
            "豈如此香草，擢秀繁霜外。",
            "秋風落萬木，臭味久逾在。",
            "我思軒中人，免食三斗艾。",
            "夢寐欲見之，一往清鼻界。"
        ],
        "title": "李仲孫佩蘭軒",
        "id": "5fada2a2-dc9a-412f-9fd1-21deea532c0d"
    },
    {
        "author": "王庭珪",
        "paragraphs": [
            "憶對秋風與公别，風吹雲開露明月。",
            "高談不作儒生酸，舌翻波瀾吐奇絕。",
            "今朝馬首從西來，笑我窮愁不掀揭。",
            "蟠泥蛟螭氣如蜺，不肯一吐人安知。",
            "要令光彩射月脇，五色萬丈天南垂。",
            "我聞此語中夜起，誰與插翼白日馳。",
            "低心逐駑駘，青衫走塵土。",
            "何當大醉騎鯨魚，凌烟飛過蓬萊渚。"
        ],
        "title": "酬劉震仲",
        "id": "daac9cb2-af69-4cdc-9aad-f290b2f17e2a"
    },
    {
        "author": "王庭珪",
        "paragraphs": [
            "祝融峰畔南臺路，傑閣危欄上雲雨。",
            "繡木泥金好佛堂，撞鐘擊鼓聞瀟浦。",
            "瀛洲仙人東道主，謂敢招提境中住。",
            "請公說法也大奇，要公别下一轉語。"
        ],
        "title": "送南臺長老",
        "id": "f11a8ef4-b0a3-4950-8a4a-de1329b8a01e"
    },
    {
        "author": "王庭珪",
        "paragraphs": [
            "禮經久顛龐，不絕僅如带。",
            "諸儒共補葺，紛然莫酬對。",
            "先生隱桐廬，議論有根蒂。",
            "劍胸剔廢滯，電眼燭幽晦。",
            "虀鹽二十年，時節忽已屆。",
            "聲名塞天宇，筆舌翻清瀬。",
            "子美蓬萊宮，輝赫輙自怪。",
            "文彩動人主，英風特飄灑。",
            "清芬掩幽蘭，四海共紉佩。",
            "平生慕忠義，爛漫意常在。",
            "坐閱諸公間，誰與論梗概。",
            "著書逢休運，一洗窮愁債。",
            "駸駸度驊騮，過都如歷塊。",
            "嗟予強追躡，常負跛鼈態。",
            "雖登龍虎科，異調愧當代。",
            "才高自激烈，無爲逐時輩。"
        ],
        "title": "次韻方性夫同年見寄",
        "id": "6dc85635-d0ef-4e19-b09c-5d1ba4ed6608"
    },
    {
        "author": "王庭珪",
        "paragraphs": [
            "東坡異時談醉鄉，怒罵嬉笑成文章。",
            "其中廣莫幾萬里，脫略禮法侔鴻荒。",
            "初無愛憎與喜怒，豈有寒暑與炎凉。",
            "後世乃與醉鄉隔，糟粕始變鵝兒黄。",
            "三杯危坐亦拱手，儼如冠劍侍君王。",
            "淵明不飲時節改，霜風九月籬菊芳。",
            "舉頭忽見南山翠，便覺逸氣登羲皇。",
            "揮毫落紙得佳句，流涎露頂庸何傷。",
            "甕下被縳烏足取，定無奚童攜錦囊。",
            "安用船頭置百斛，又令口不離杯觴。",
            "醉翁飲少輙已醉，胸中了了初不忘。",
            "八仙脫醉尤可笑，騎馬落井何其強。"
        ],
        "title": "和施倅重陽日謝予送酒",
        "id": "a36f3cd2-3fc3-4192-8cb2-c48b95dc4485"
    },
    {
        "author": "王庭珪",
        "paragraphs": [
            "江南山盡頭，氣狀頗英淑。",
            "禾山倚天開，蒼翠滿林麓。",
            "扶輿磅礴起，横斷湘江曲。",
            "中有隱君子，結屋在深谷。",
            "未放雲出山，蟠雲卧幽獨。",
            "暮簷青潑眼，遠靄寒山竹。",
            "景色嘉有餘，幽人夢初熟。",
            "起看柱礎潤，山前雨應足。"
        ],
        "title": "題禾山蕭秀才卧雲菴",
        "id": "43ff53b0-7dee-44ee-b154-00cfd33f9887"
    },
    {
        "author": "王庭珪",
        "paragraphs": [
            "橋上畫欄低壓水，青龍影落芙蕖底。",
            "欲渡芙蕖望翠微，波面紅雲映屐齒。",
            "洛浦清流古有神，羅襪凌波生暗塵。",
            "東昏戲作錦地茵，金蓮襯步如花人。",
            "而今此事墮渺漭，但有荷花開蕩漾。",
            "試穿芒屩踏風煙，安用紫絲連步障。"
        ],
        "title": "題劉端禮步芳橋",
        "id": "1fee2c86-333c-407c-8ff6-3d8b10c14848"
    },
    {
        "author": "王庭珪",
        "paragraphs": [
            "我生寡結交，論議誰與質。",
            "憤氣不可蟠，龍蛇走鬰律。",
            "少年學奇字，費力弄紙筆。",
            "不讀五千卷，亦慕入此室。",
            "腰間插櫑具，談兵尤縱逸。",
            "時方用巨人，顧我何品秩。",
            "往年承平久，出師無紀律。",
            "群盗尚縱横，豈但開邊失。",
            "皇威振海岱，戈甲耀霜日。",
            "自可掃欃槍，掩耳驚雷疾。",
            "故人起閭巷，宿昔登近密。",
            "聲焰動四方，風雲生咤叱。",
            "犬羊猶爛漫，氛氣何時畢。",
            "感公贈以言，欲往非儔匹。",
            "此事恐不免，高卧安敢必。"
        ],
        "title": "余棄官累年劉元弼作詩見勉次韻奉謝",
        "id": "d95db655-6327-4893-b6ce-f324381450af"
    },
    {
        "author": "王庭珪",
        "paragraphs": [
            "淵明不喜折腰趨，寧作腰笏何易于。",
            "勸農使者鄙丈夫，少年新進安識渠。",
            "下馬怒頰虬奮鬚，指揮星火飛文符。",
            "詈辭愧語每不無，諸公止欲求薦書。",
            "椎斵肌骨尋膏腴，公爲一笑憐其愚。",
            "熙朝成法字已孚，堅如金石莫可無。",
            "鞭且勿施安用蒲，三年竟亦無逃逋。",
            "吏民遮道相懽呼，生立叢祠傍佛區。",
            "想當逸氣吞江湖，與人恢疏無怨吁。",
            "臨邛小子傲鄉閭，方乘朱輪呵道衢。",
            "公歸西山結茅廬，丹崖絕壁巉空虚。",
            "誰能負弩當道隅，終日與爾爲前驅。"
        ],
        "title": "送駱仲武",
        "id": "56a22fbe-c839-49e1-8a57-9ea7727addf1"
    },
    {
        "author": "王庭珪",
        "paragraphs": [
            "蒼山凍雲垂欲雪，風吹客衣冷如鐡。",
            "忽乘狂醉夜敲門，不畏苦寒來訪别。",
            "時朝騎馬雪中歸，何處皺眉吟雪詩。",
            "若見湘西舊同舍，爲余傾廩說相思。"
        ],
        "title": "送周覺民兼簡湘西故人",
        "id": "45486bb4-506b-4a94-a155-e06badb7a347"
    },
    {
        "author": "王庭珪",
        "paragraphs": [
            "若人胸臆著萬卷，始信此菴藏大千。",
            "維摩室中坐獅子，蓮花鬚上集人天。",
            "十方國士從坐起，聚此一粒空中圓。",
            "爾時寶刹現毫端，跳出雲門向上關。",
            "癡兒正抱古公案，對面不納須彌山。",
            "便向粟中尋世界，含元殿裏覓長安。"
        ],
        "title": "段居士粟菴",
        "id": "8f524dc2-c021-4956-b33b-8b2139bc7eee"
    },
    {
        "author": "王庭珪",
        "paragraphs": [
            "羅浮飛瀑落九天，尺素倒流三峽泉。",
            "怪底晴窗起風雨，洞庭野色瀟湘煙。",
            "平生江山入吾手，况有對坐南昌仙。",
            "不須作此無聲畫，妙畫自以無聲傳。"
        ],
        "tags": [
            "洞庭湖"
        ],
        "title": "題周忘機畫軸",
        "id": "b3605591-e5b6-4ccd-a20f-3e44bad1cbd2"
    },
    {
        "author": "王庭珪",
        "paragraphs": [
            "赤帷使者朱斑車，重簷飛蓋遮日烏。",
            "佛前下馬來跪爐，草木焦卷苗欲枯。",
            "我亦本是耕田夫，僅能識字勤須臾。",
            "吟詩閔雨作時無，空勞皺眉捋髭鬚。",
            "安得年豐鼓不桴，便足飽飯甘樵蘇。"
        ],
        "title": "次韻李教授閔雨",
        "id": "850f9826-ea96-4752-a68f-a5d71d880fdb"
    },
    {
        "author": "王庭珪",
        "paragraphs": [
            "衡山高出北斗邊，九疑蒼梧相屬聯。",
            "羣峰環走如却立，山脚插入瀟湘川。",
            "朱陵渺邈迷處所，白鶴噴薄飛流泉。",
            "坐看徐郎拂絹素，盡驅山岳置眼前。",
            "徐郎豈是真畫手，酒酣遊戲乃其天。",
            "巴陵洞庭連浦溆，鯨鯢蟠穴爲賊淵。",
            "詔謂將軍出旗鼓，樓船蹴踏驚浪喧。",
            "欃槍夜落照湖水，雕弓十萬猶控弦。",
            "湘西古寺最奇絕，丹崖翠壁開何年。",
            "况公文章善敘事，大字怪偉宜鑱鐫。",
            "中書異時觀落筆，因煩吮墨圖凌煙。",
            "孟公韓公毛髪動，腰靫大羽冠進賢。",
            "他年中興事可考，公名亦與兹山傳。"
        ],
        "tags": [
            "衡山",
            "洞庭湖"
        ],
        "title": "觀徐明叔畫湘西磨崖圖",
        "id": "9a62081f-3824-44a1-a48e-5cf86395eff2"
    },
    {
        "author": "王庭珪",
        "paragraphs": [
            "少狂喜文章，頂戴千佛名。",
            "年大意轉拙，腸饑猶舌耕。",
            "筆扛百斛鼎，詩當五言城。",
            "儻無封侯骨，止是識字氓。",
            "長安公卿中，閱人如踐更。",
            "扁舟苟能辦，自足了一生。"
        ],
        "title": "和介甫少狂喜文章",
        "id": "59b2edcc-2544-432b-8bb6-595e8bd4ed01"
    },
    {
        "author": "王庭珪",
        "paragraphs": [
            "我家神螺峰，與子鄰井閈。",
            "聞名初識面，逸氣起天半。",
            "坐久語翻瀾，詩文星斗爛。",
            "刺口論世事，極能原治亂。",
            "洗我冰雪懷，韻出眉宇燦。",
            "遂于交遊內，得此一好漢。",
            "自言長沙來，幕府天下冠。",
            "相公秉旄鉞，英僚照藩翰。",
            "辟書欲交飛，置我在門館。",
            "事繫國輕重，忽逐雲雨散。",
            "請君企踵待，勢若馬脫絆。",
            "他年恐未免，成此奇一段。"
        ],
        "title": "贈劉允升",
        "id": "7ad6b446-eaaf-4979-8035-e9fbc89d9f6f"
    },
    {
        "author": "王庭珪",
        "paragraphs": [
            "亂雲碾破蒼龍璧，自言鏖戰無勍敵。",
            "一朝倒壘空壁來，似覺人馬俱辟易。",
            "我家文開如此兒，客欲造門憂水厄。",
            "酒兵先已下愁城，破睡論功如破賊。",
            "惟君盛氣敢爭衡，重看鳴鼉鬭春色。"
        ],
        "title": "劉端行自建溪歸數來鬭茶大小數十戰予懼其堅壁不出爲作鬭茶詩一首且挑之使戰也",
        "id": "a9c1836d-0b05-4402-bde8-04463d66832b"
    },
    {
        "author": "王庭珪",
        "paragraphs": [
            "平昔君家瀛閣老，少日結交名譽早。",
            "眼中忽失如此人，尚喜諸郎美風調。",
            "前年寄書識英妙，經歳初酬君勿誚。",
            "後會相逢應可期，顧我形容未枯槁。"
        ],
        "title": "次韻酬向縣丞",
        "id": "8d12c26d-0f7f-4440-9a87-a5b5da28bda2"
    },
    {
        "author": "王庭珪",
        "paragraphs": [
            "軺車昔參使者騶，萬里粟帛咸括搜。",
            "荆蠻小縣天一陬，却來執板拜督郵。",
            "督郵偃蹇聊復爾，鶴書夜逐秋風起。",
            "峨冠端恐立螭頭，汗脚行當踏龍尾。",
            "公家有兒纔毁齒，背誦六經如瀉水。",
            "九重天子念勤勞，令試禮部收英髦。",
            "願作文章驚四海，他年一釣連六鰲。",
            "但知工部好驥子，勿怪將軍尋鳯毛。"
        ],
        "title": "送敘浦令宋元老總幹",
        "id": "98e79aed-583d-4164-abfd-2c0e48f785b4"
    },
    {
        "author": "王庭珪",
        "paragraphs": [
            "老崇學畫如學禪，中年悟入理或然。",
            "長江未落鳬鴈下，舒卷忽若無丹鉛。",
            "定自維摩三昧裏，半幅生絹開萬里。",
            "不用幷州快剪刀，斷取鐡圍山下水。"
        ],
        "tags": [
            "长江"
        ],
        "title": "題惠崇畫秋江鳬鴈",
        "id": "476c8a7a-5d08-4965-bc26-c32ba5e8e058"
    },
    {
        "author": "王庭珪",
        "paragraphs": [
            "介子齎金持漢節，欲斬樓蘭言剴切。",
            "建康家譜不傳人，萬口謳謠同一舌。",
            "仍聞載書盈幾車，指甲生花掌卧蛇。",
            "祖風凛凛世不乏，笑我窮山採蕨芽。"
        ],
        "title": "次韻傅彦本三首  其一",
        "id": "85e14756-7d0b-43b2-b3a1-502fd626cfe8"
    },
    {
        "author": "王庭珪",
        "paragraphs": [
            "友琴安用胡公節，簾捲鳴弦自清切。",
            "忽聞飛語衝駭機，亦慮過時聽反舌。",
            "仁風西來隨傳車，揮毫落紙蟠蛟蛇。",
            "正逢久旱得霖雨，一洗槎枿皆萌芽。"
        ],
        "title": "次韻傅彦本三首  其二",
        "id": "31ca9d93-f0fe-47f7-9489-58e5aad32662"
    },
    {
        "author": "王庭珪",
        "paragraphs": [
            "國步未寧誰仗節，慷慨談兵多感切。",
            "當時日厭五侯鯖，子雲筆札君卿舌。",
            "爭如不識金銀車，亦無字畫能驚蛇。",
            "且吟老杜江頭句，細柳新蒲又吐芽。"
        ],
        "title": "次韻傅彦本三首  其三",
        "id": "84b95133-b31e-4c5a-9fd9-300a9fdaa4b8"
    },
    {
        "author": "王庭珪",
        "paragraphs": [
            "垂髫與君與折節，初學吟詩開又切。",
            "君仍抵掌能劇談，至今濤瀾翻頰舌。",
            "人生讀書須五車，要當赤手捕長蛇。",
            "不然是事且略置，時過松窗煮雪芽。"
        ],
        "title": "用前韻贈歐陽公制",
        "id": "12772404-dbdc-43ee-a553-64e71a960db7"
    },
    {
        "author": "王庭珪",
        "paragraphs": [
            "潢池赤子弄庫兵，犬牙蟠接虔漳汀。",
            "十年烽火照縣郭，白晝不敢問衙庭。",
            "忽見青樓臨大路，樓上高歌揮白羽。",
            "樓前解角看投壺，終歳不聞撾戰鼓。",
            "主人坐笑已風流，小婦鳴筝樓上頭。",
            "曲罷仍能雅歌舞，送君此舞傳中州。"
        ],
        "title": "雅歌樓詩送永豐宰鄧晉卿",
        "id": "0528e581-ed6d-4e80-944d-b9486e43f91a"
    },
    {
        "author": "王庭珪",
        "paragraphs": [
            "小菴遂在青林裏，高軒大馬從何至。",
            "慨然吐論翻濤瀾，茅簷爲我清風起。",
            "忽傳丞相下湖東，羣兇落膽先摧鋒。",
            "便欲磨盾作文檄，捷書飛入甘泉宮。",
            "丞相參謀虚位否，會看出奇兼破虜。",
            "席卷江湖波浪清，貂鼎勳庸歸自取。"
        ],
        "title": "送董袞臣提舉",
        "id": "e3e99907-d6f9-437d-bb95-6d8f054564a0"
    },
    {
        "author": "王庭珪",
        "paragraphs": [
            "少年通籍金閨裏，持節荆湖已三至。",
            "巴陵江水天上來，樓觀崢嶸半天起。",
            "使君才氣雄山東，豪曹巨闕誰爭鋒。",
            "譙門高開洞庭野，鼓角震動魚龍宮。",
            "此中爲郡最佳處，讌間不復談征虜。",
            "題詩遠寄江外人，政恐六丁來下取。"
        ],
        "tags": [
            "洞庭湖"
        ],
        "title": "次前韻酬董袞臣使君見寄",
        "id": "39040c87-4c44-43ff-af17-fc68373cadc9"
    },
    {
        "author": "王庭珪",
        "paragraphs": [
            "西望岳陽煙霧裏，聞有璽書天上至。",
            "增秩何年下鳯凰，初無草動風塵起。",
            "我生飄泊任西東，孤軍敢犯千人鋒。",
            "郢中白雪豈容和，牛鐸輙應黄鍾宮。",
            "郡樓把酒題詩處，笑命騷人等奴虜。",
            "不憂突境有狂夫，立遣偏禆生縳取。"
        ],
        "title": "再次韻酬岳州董使君",
        "id": "d16e9308-62a2-4c63-a1b9-bc2e3a417ffd"
    },
    {
        "author": "王庭珪",
        "paragraphs": [
            "王春正月東風回，星橋鐡鎖明夜開。",
            "鼇山千仞接雲漢，平地五色移蓬萊。",
            "公家今夕果何夕，適逢間氣生英才。",
            "清都虎豹失呵禁，九關轉鈕驅河鬼。",
            "爛柯山頭瑞煙起，太白之精天上來。",
            "却來人間知幾載，少日聲名震寰海。",
            "太學高文擅俊場，江南刺史多遺愛。",
            "江邊父老祝長年，南極年來一星在。",
            "明年此夕從宸遊，鼇山正出鼇頭外。",
            "新鶯百囀柳初青，龍池鳯閣遙相待。"
        ],
        "title": "江虞仲生日",
        "id": "be9e0e70-fdb7-4a89-8ea6-b8ea9f5df4c4"
    },
    {
        "author": "王庭珪",
        "paragraphs": [
            "江南有狂客，氣欲横九州。",
            "朝爲長安市上遊，暮出簀中思報仇。",
            "皇天恐爾狂不休，囚鏁置之東海頭。",
            "盧溪爲脫千金裘，換酒仍作商聲謳。",
            "醉來騎折六龍背，醒後槌碎黄鶴樓。",
            "摩霄拔劍斫月窟，何如投筆亦封侯。",
            "白晝殺人誇意氣，何如煙雨卧漁舟。"
        ],
        "title": "李真狂過盧溪盧溪慮其狂之無所歸作狂語箴之",
        "id": "b99ac902-d080-4567-83b9-6abb5350147e"
    },
    {
        "author": "王庭珪",
        "paragraphs": [
            "五更盾上聞磨墨，夜半偏思破殘賊。",
            "平明露布已成文，倚馬不知軍務劇。",
            "初傳别駕下南州，人如天馬徠西極。",
            "指揮猛士驅貔虎，坐使威聲馳絕域。",
            "狂胡昔渡西樓山，漢皇不閉玉門關。",
            "四方羣盗蝟毛起，旌旗光拂牛斗間。",
            "回戈必定東征去，鎧仗如雲光照路。",
            "捷書飛入甘泉宮，插羽鳴鞭氣横騖。",
            "公家人物世不衰，况復詩名天下知。",
            "探驪得珠何崛奇，更欲盡採珊瑚枝。"
        ],
        "title": "和周通判永豐破賊",
        "id": "d4e30f71-1bbe-49bf-9c21-2ba45743c4eb"
    },
    {
        "author": "王庭珪",
        "paragraphs": [
            "秃筆戲掃凡馬空，人間始識天廐龍。",
            "山城逼窄那得有，注目萬里生長風。",
            "奚官緩牽紫絲鞚，好頭不著黄金籠。",
            "時平諸番盡入貢，此是玉花于闐驄。"
        ],
        "title": "題李伯時畫馬",
        "id": "48bca747-fe0b-47e9-86c5-18a3c8d9fac6"
    },
    {
        "author": "王庭珪",
        "paragraphs": [
            "君家梁苑妙人物，羯末封胡咸勃窣。",
            "子今二十能綴文，詩如陣馬敢馳突。",
            "此去荆湖道路長，要吟秋水動三湘。",
            "歸時蕉葉應黄落，賸入騷人春草香。"
        ],
        "title": "送向豐之",
        "id": "f65b2647-8065-454f-a704-0ecc87deafdf"
    },
    {
        "author": "王庭珪",
        "paragraphs": [
            "旱田歳逢六月尾，天公爲叱羣龍起。",
            "連宵作雨知豐年，老妻飽飯兒童喜。",
            "向來辛苦躬鋤荒，剜肌不補眼下瘡。",
            "先輸官倉足兵食，餘粟尚可瓶中藏。",
            "邊頭將軍耀威武，捷書夜報擒龍虎。",
            "便令壮士挽天河，不使腥羶汙后土。",
            "咸池洗日當青天，漢家自有中興年。",
            "大臣鼻息如雷吼，玉帳無憂方熟眠。"
        ],
        "title": "和周秀實田家行",
        "id": "6f44e4fb-efd9-465e-b448-37d47c608f16"
    },
    {
        "author": "王庭珪",
        "paragraphs": [
            "風電聒天雷動地，老父閉門呼不起。",
            "從教卷却屋上茅，偶遇時豐且歡喜。",
            "閭閻比歲連旱荒，椎肌斵骨生千瘡。",
            "羽書止欲調兵食，不貯别庫爲私藏。",
            "吾君撥亂如光武，將軍不數韓擒虎。",
            "龍神自將羽林兒，折箠一揮開北土。",
            "誰識江南刺史天，政平訟理仍豐年。",
            "村中儻無石壕吏，吏不捉人人夜眠。"
        ],
        "title": "再和酬王元勃舍人見寄",
        "id": "314f0eb6-e891-4b93-9b96-1b34d22014ed"
    },
    {
        "author": "王庭珪",
        "paragraphs": [
            "雲陽秀湘南，祖刹隱林嶠。",
            "曾出老古錐，今尚有餘貌。",
            "神駒過江來，覊靮不受敲。",
            "潮音震海湖，乞食徧蠻徼。",
            "遣子尋故岑，飛錫出泥淖。",
            "端能破慳貪，亦須硬觜爪。",
            "定林枕雙溪，門前風水閙。",
            "一派遶鍾山，歸時可自照。"
        ],
        "title": "贈蔣山僧",
        "id": "69c74c7d-dc99-4454-b522-c56208740f94"
    },
    {
        "author": "王庭珪",
        "paragraphs": [
            "昔年結屋並江灣，見君心膽方未閑。",
            "牆東月出夜扣關，酒酣說劍翻濤瀾。",
            "邇來書劍謀俱左，尋仙欲鼓蓬萊柁。",
            "三寸田中已發花，九曲江邊仍進火。",
            "蓬萊萬里天無涯，驚風落葉卷黄沙。",
            "且過桃源訪秦洞，玉盤應飣棗如瓜。"
        ],
        "title": "沅陵遇公美忽談道術如有所得將之桃源作詩送之",
        "id": "2fd0ba7f-84c4-428e-a4a8-757efedfb1ab"
    },
    {
        "author": "王庭珪",
        "paragraphs": [
            "徐生畫人不畫鬼，點目加毛必佳士。",
            "邇來下筆更逼真，勿論山僧及童子。",
            "會貎詩人孟浩然，便覺灞橋風雪起。",
            "如今儻欲畫盧溪，一菴宜著深巖裏。"
        ],
        "title": "贈寫真徐濤",
        "id": "5e136423-b993-4091-9c50-f8e27bb155b9"
    },
    {
        "author": "王庭珪",
        "paragraphs": [
            "高郎讀書有何好，如魚蠧書終日哨。",
            "爨烟不屬長苦饑，行吟安得追風驃。",
            "羣公頓網加羅搜，未肯放子出一頭。",
            "先生上堂應勞苦，向來白璧何時酬。"
        ],
        "title": "贈高伯強",
        "id": "3371399e-9d51-4c14-b26f-cf509258f3f6"
    },
    {
        "author": "王庭珪",
        "paragraphs": [
            "渤海赫赫東南豪，俯挹前輩傾時髦。",
            "有如青天白日出，平地放著崑崙高。",
            "都下官寮車可載，聲稱寂不聞中外。",
            "二陸初來浪得名，謬以蓴羮誇捷對。",
            "文章直要窺孔顔，不可睥睨馬與班。",
            "君門九重耀晶戟，遠臣胡得來其間。",
            "清新不見庾開府，寂寞詩壇將無主。",
            "縱使揚雄識字奇，劉歆泣歎空自苦。",
            "也知未遇何足悲，時來忽睹青雲低。",
            "鳯凰孤鳴得天律，百鳥束喙不敢啼。",
            "先生能作鳯凰語，議論遠過袁虎子。",
            "豈惟一日動朝廷，留作詩人後來史。",
            "汪洋尤喜陳時議，一夜稱嗟豈徒謂。",
            "九衢傳寫已喧闐，氣壓五侯驕七貴。",
            "螺江地古人物好，迄今故老猶能道。",
            "醉翁沒後頗荒凉，秀氣盤旋此環抱。",
            "天恐斯文久遂終，英靈挺出嗣家風。",
            "身雖富貴異流俗，兩眼觀書耳亦聰。",
            "應曾夜半參黄石，神幾暗得無蹤跡。",
            "我本閑愁寡才力，閉吻逢君那喘息。"
        ],
        "title": "和歐陽叔向寺丞韻酬劉漸父",
        "id": "eef876c5-6f82-47b3-893a-a5010b82aac2"
    },
    {
        "author": "王庭珪",
        "paragraphs": [
            "使君天下士，豈止臨一州。",
            "此州久廢亂，弄兵非鼠偷。",
            "使君醫國手，頓若沈疴瘳。",
            "下免北征苦，上寛南顧憂。",
            "壞堤防蟻穴，回瀾障東流。",
            "潢汙與行潦，咸可供薦羞。",
            "幕府羅俊彦，巨細靡不收。",
            "天生一世人，異趣各有求。",
            "盧溪老病叟，十年不浪遊。",
            "失脚入城府，本自非人謀。",
            "賢侯新下車，採矚加窮搜。",
            "鄰里輙驚怪，出門爭挽留。",
            "平生江海思，徑坐大孤秀，猶沈百寮底。",
            "朅來尉吾邦，聲華愈曄暐。",
            "諸公用法律，領略極不似。",
            "輶軒日邊來，願採書于紙。"
        ],
        "title": "郡齋次張參政韻呈王舍人",
        "id": "5fa57cc3-8ab2-481e-819f-2fc43f548f7d"
    },
    {
        "author": "王庭珪",
        "paragraphs": [
            "秋江水净磨碧銅，秋山先作歸意濃。",
            "况逢星火羽書急，立馬不復能從容。",
            "船中載書三萬軸，鳴鐃揷幟摇秋空。",
            "前年羣盗尚蠭午，眼底日壓旌旗紅。",
            "行春兼督貔虎士，破賊屢奏明光宮。",
            "今年豈料煙塵起，赤白提囊走邊吏。",
            "縣官飛符急索租，誰能急了官中事。",
            "不如置笏還縣官，頭巾脫掛西林寺。",
            "詩句留傳天地間，時有人來問奇字。",
            "功名正恐未免耳，此役由天不由己。"
        ],
        "title": "送通判周監丞",
        "id": "2592cc70-e2d3-4e8e-9081-908c8cb44edc"
    },
    {
        "author": "王庭珪",
        "paragraphs": [
            "翩翩公子天麒麟，目光點漆傾坐人。",
            "萬里肯來尋逐客，夜夜讀書喧四鄰。",
            "君今先渡瀟湘水，我亦東歸聊復爾。",
            "明朝勑放巫山陽，拄杖行穿赤泥尾。"
        ],
        "title": "送趙敏卿",
        "id": "95d41914-3733-4d48-b7f7-209af68a1a85"
    },
    {
        "author": "王庭珪",
        "paragraphs": [
            "曲徑通禪房，闢戶得佳境。",
            "適從闤闠至，頓覺耳根静。",
            "古木含蕭森，寒梢發光景。",
            "墻圍數竿竹，中藏大千境。",
            "月從天上來，入林散清影。",
            "爐焚薫佛香，盌注浮雪茗。",
            "客散羣動息，兹焉發深省。"
        ],
        "title": "題洪覺範方丈",
        "id": "0f14660b-1b86-43d3-a26c-6762668e3e39"
    },
    {
        "author": "王庭珪",
        "paragraphs": [
            "桃花落盡春風顛，兩翁並轡來翩然。",
            "入門下馬看花發，仰攀綠葉窺青天。",
            "倚檻謳吟發清唱，終夕擁鼻鳴寒蟬。",
            "唐昌仙人識玉蕊，借月下看乘飛煙。",
            "明朝地上拾落粉，草間點綴如遺妍。",
            "狂思玉爪搔背痒，不可妄得麻姑鞭。",
            "歸來歡欣應拍手，笑君騎馬似乘船。",
            "醉後猶能作長句，半夜打門驚我眠。"
        ],
        "title": "次題周公予趙逢源過瑤林洞中探酴醿",
        "id": "ffec5ab8-4f97-4426-8773-a12f14bc40fe"
    },
    {
        "author": "王庭珪",
        "paragraphs": [
            "乃翁共試蓬萊殿，筆力翻瀾瀉河漢。",
            "聯鑣並出日華門，燕罷綴行風雨散。",
            "家聲烜赫今益昌，高車大馬何煌煌。",
            "江頭相遇初識面，握手一笑仍悲傷。",
            "獨把窮愁老巖谷，喜見高年有此郎。",
            "如今又作摩霄去，行看鏘玉侍明光。"
        ],
        "title": "送葉通判赴闕",
        "id": "1c0c77df-32d4-4e11-b9d8-c5655f15f399"
    },
    {
        "author": "王庭珪",
        "paragraphs": [
            "大仰古禪窟，秀色摩穹蒼。",
            "蜿蜒屬龍會，半壁開寶坊。",
            "中有寂寞人，宴坐花雨傍。",
            "杜門不說法，碧眼照胡床。",
            "子昔喜行脚，拄杖走四方。",
            "所至螺鼓閙，正作佛事忙。",
            "是中不可住，令人心發狂。",
            "却尋龍會山，夜深聞妙香。",
            "起望山上月，千山同一光。",
            "從來遠行客，終必還故鄉。",
            "便當隨月歸，急掃松下房。",
            "芒屩儻已具，留錢辦茶湯。"
        ],
        "title": "送僧祖麟遊龍會",
        "id": "950fd3a2-c53a-4a7f-aef2-2b4bf14e2a61"
    },
    {
        "author": "王庭珪",
        "paragraphs": [
            "一别湘山今幾載，盗賊縱横爾猶在。",
            "北來鐡馬獵夷門，金錯旗竿繞湖海。",
            "憐我避亂荒村中，杖錫穿雲窮崔嵬。",
            "茅簷瀹茗清風生，月隱霄間星磊磊。",
            "高談微及古興亡，爲言致禍由時宰。",
            "著屐包腰却下山，恐觸危機吁莫采。"
        ],
        "tags": [
            "衡山"
        ],
        "title": "避亂東村逢南嶽簡上人",
        "id": "52948247-79ec-4863-b6f7-ffc403c1beaa"
    },
    {
        "author": "王庭珪",
        "paragraphs": [
            "我聞君家書滿房，騎馬夜過叢桂坊。",
            "乃翁危坐具燈燭，諸子讀書喧兩廊。",
            "問君讀書一何苦，要取高官起門戶。",
            "仰天大笑幾時歸，明年雙鵠刺雲飛。"
        ],
        "title": "送劉宏夫昆仲赴省試",
        "id": "a3c570e1-bb65-4c26-98c9-e8da83360ac2"
    },
    {
        "author": "王庭珪",
        "paragraphs": [
            "詩如春風入花骨，暖日晴雲入竹石。",
            "退之筆力千古豪，世有文章擅東壁。",
            "松窗結鄰翁乃惜，坐中頗復有此客。",
            "人怪窮兒得寶歸，布袖淋漓手黧黑。"
        ],
        "title": "次韻韓朝美惠硯",
        "id": "2fb5a33e-7dff-45b8-a290-217f5c5e9ebd"
    },
    {
        "author": "王庭珪",
        "paragraphs": [
            "君章夢吞五色翼，未羡充宗得文石。",
            "遠孫詞采亦班班，復見光芒動奎壁。",
            "我住江南君住北，北人今作江南客。",
            "論詩爭勝類摴蒱，一喝成盧子俱黑。"
        ],
        "title": "次前韻酬羅思義",
        "id": "0f3b0f26-5f52-4b7f-bbc4-93eee9025ee8"
    },
    {
        "author": "王庭珪",
        "paragraphs": [
            "君家大阮聲輝赫，當年並試龍墀石。",
            "小阮風流不减人，一家頓有雙聯璧。",
            "共題鴈塔多名卿，溪頭獨作漁竿客。",
            "身經離亂偶相逢，怪我婆娑鬢猶黑。"
        ],
        "title": "次前韻酬周公予年家",
        "id": "f45e075a-b417-4df5-9540-58d4f5357a45"
    },
    {
        "author": "王庭珪",
        "paragraphs": [
            "端溪之水深莫測，千夫挽綆下取石。",
            "溪翁採得歸不眠，夜劚鵠卵出蒼璧。",
            "君從何處得此寶，贈我慚非玉堂客。",
            "况無徤筆寫銀鈎，墨汁徒翻老鴉黑。"
        ],
        "title": "次前韻酬劉大虚惠端硯",
        "id": "299b0a5f-bd4f-43f0-af59-486cab4d8ecc"
    },
    {
        "author": "王庭珪",
        "paragraphs": [
            "己巳四月二十四，甲子夜半天門開。",
            "是時羣星環北斗，一星謫墮人間來。",
            "星精爲人不易得，千年孕秀方呈才。",
            "筆扛龍門百斛鼎，家傳鳯閣通銀臺。",
            "螭頭獻納近日月，論事力取天顔回。",
            "中興文武收髦俊，願公急起乘風雷。",
            "野人指山祝公壽，事業亦與山崔嵬。",
            "金房難老自有訣，銀編紫筆磨松煤。"
        ],
        "title": "王舍人生辰作",
        "id": "3015c6cf-05f7-4748-9ed5-8f8674fd5a51"
    },
    {
        "author": "王庭珪",
        "paragraphs": [
            "昔年待詔隨公車，袖中獨有平戎書。",
            "當年肉食無上策，奇才劍客何時無。",
            "從來謀國忌迂儒，遂令此賊稽天誅。",
            "君能再陳治安策，親喪未舉宜何如。",
            "休論忠孝不兩立，一抔之土非難圖。",
            "莫但扣門來夜話，長纓終請羈單于。"
        ],
        "title": "贈彭時卿秀才",
        "id": "4f50c9e1-bd0a-4d08-b4f5-b33a85fc946a"
    },
    {
        "author": "王庭珪",
        "paragraphs": [
            "使君從千騎，伐鼓驚羣偷。",
            "前驅嚴虎節，夾道森蛇矛。",
            "别駕工五言，句刮造化美。",
            "筆法蟠高軒，銀鈎照窗几。",
            "冠蓋一時盛，秋旻羅衆星。",
            "尋思問祖意，米價作麽生。",
            "欲扣山中人，何由知彼岸。",
            "殘陽下峰頂，暮色藹餘蒨。",
            "鳴珂出修竹，驅車轉平原。",
            "登臨悲往昔，豈不多名賢。",
            "獨餘姜與顔，人品亦自勝。",
            "溪流水濺濺，中堪理漁艇。",
            "賓客隨太守，風流幾百年。",
            "山間留絕唱，巨石枕横川。"
        ],
        "title": "六月上澣陪王元勃舍人攜客遊青原山周秀實通判作韻語紀一時勝集奉次元韻",
        "id": "cc2838c0-91df-489b-a2c1-0faa8a7c7681"
    },
    {
        "author": "王庭珪",
        "paragraphs": [
            "浯溪寒翠拖碧玉，石崖硉矹凌蒼霞。",
            "次山奇文走霹靂，顔老徤筆蟠蛟蛇。",
            "凛如誚杞叱希烈，至今傑立天之涯。",
            "公於其間宰民社，切勿但取文辭誇。",
            "當用忠壮出奇節，縣妖破膽莫敢譁。",
            "官舟連檣泊溪口，符移星火如撒沙。",
            "舊聞俗苦吏囂惡，端能病政使不嘉。",
            "先聲入境若元氣，顧見槎枿皆萌芽。",
            "溪中古月溪上石，照公清德無纖瑕。",
            "溪流不盡石不老，佳名萬古磨不窊。"
        ],
        "title": "送劉義夫宰祁陽",
        "id": "268fe48c-a432-4d60-a397-43977f7690ad"
    },
    {
        "author": "王庭珪",
        "paragraphs": [
            "焦桐初不受文理，弦以朱絲奇乃爾。",
            "坐中忽聞太古音，寵辱頓忘那有恥。",
            "官廳曾有一日閑，奏刀未覺肯綮難。",
            "抱牘兩衙鳬鴈退，目送飛鴻聊一彈。",
            "爽氣朝來如有約，幽林鳥語山間樂。",
            "琴罷揮毫各賦詩，滿袖珠璣何璀錯。",
            "晚風歸袂失炎蒸，却憶冰壺此段清。",
            "酒醒月白重開匣，更作松風夜雨聲。"
        ],
        "title": "次韻羅伯固聽琴",
        "id": "e4f1633c-4e31-422a-a0d6-3a0f67b69616"
    },
    {
        "author": "王庭珪",
        "paragraphs": [
            "彭子擔簦行有日，拄杖穿雲風雨疾。",
            "主人好事家有書，卷埓石渠吞藏室。",
            "兹遊遠去栖碧山，頭角未欲嶄嶄出。",
            "泥蟠谷底茅屋深，丹崖青壁幾千尋。",
            "白雲老元坐禪窟，笑汝猶作書生吟。",
            "峰頭别打禾山鼓，喚起蛟龍趁雲雨。"
        ],
        "title": "彭青老往禾山讀書所寓之室曰蟄菴爲賦蟄菴詩一篇送之兼簡白雲元老",
        "id": "616ba928-5332-4dfc-aa72-45bb976dd6c9"
    },
    {
        "author": "王庭珪",
        "paragraphs": [
            "南昌高樓在何許，亦面西山望南浦。",
            "壁間有客舊題詩，傾倒湖山入毫楮。",
            "此公平生妙言語，突過前人落霞句。",
            "簾開月出大江横，定勝滕閣捲山雨。"
        ],
        "title": "題向巨源南昌樓詩後",
        "id": "26f7f88c-8adb-4131-935b-9438ba9e7864"
    },
    {
        "author": "王庭珪",
        "paragraphs": [
            "峨眉山頭古時月，浮雲捲盡塵埃滅。",
            "曾隨僧宴入中京，光照九天開玉闕。",
            "山月如今亦送君，影落洞庭波底徹。",
            "此時看月憶峨眉，山色湖光兩奇絕。",
            "明月隨君却復東，千里相思共吳越。",
            "問言古月與今月，水鳥風林盡能說。",
            "溪邊惜别重吟哦，顧我無才奈若何。",
            "他日長安逢李白，再乞峨眉山月歌。"
        ],
        "tags": [
            "洞庭湖"
        ],
        "title": "贈蜀僧妙高",
        "id": "998a166b-7044-4cc6-99ce-d4f7af1dd8bd"
    },
    {
        "author": "王庭珪",
        "paragraphs": [
            "老潘膠法秘不傳，君獨得之乃其天。",
            "此法彷彿如參禪，忽然有省夜不眠。",
            "又如神仙換骨法，應手不自知其然。",
            "湖東大帥天下賢，詞源如海筆如椽。",
            "本是玉堂揮翰手，正要此物供磨研。",
            "醉題李白三百首，掃盡將軍九萬牋。",
            "老潘殁來知幾年，聲名始落瀟湘川。",
            "君不見呂洞賓，竹絲籃子烏紗巾。",
            "長安市上無人識，喚作湖西賣墨人。"
        ],
        "title": "戴國和得潘衡墨法於意言之外今攜之湖湘必有識之者作詩以送之",
        "id": "28e483bf-ffe1-4f88-924f-b1a678e64f36"
    },
    {
        "author": "王庭珪",
        "paragraphs": [
            "君厭江南卑薄鄉，擔簦萬里趨虞庠。",
            "虞庠黌舍中天起，上游英俊如堵墻。",
            "子欲戰藝於其場，亦須旗鼓能相當。",
            "但得同升博士堂，看取官職如驅羊。"
        ],
        "title": "送彭秀才赴國學試",
        "id": "9708f948-e280-4072-865b-b3a127ebf4b3"
    },
    {
        "author": "王庭珪",
        "paragraphs": [
            "竄身楚西極，幽奇頗窮歷。",
            "况此古道傍，横天竦蒼璧。",
            "何年始開鑿，工如鬼鑱刻。",
            "飛空數百丈，突出清鯨額。",
            "那知風雨時，雲雷非窟宅。",
            "事跡墮渺茫，探討失圖籍。",
            "豈無高世士，於此煉金液。",
            "不能久徘徊，上馬空歎息。"
        ],
        "title": "遊貢游洞",
        "id": "f6494bd8-c9c6-4f82-a55c-a6a61da870b5"
    },
    {
        "author": "王庭珪",
        "paragraphs": [
            "器遠無近用，弦歌只暫娛。",
            "從來趙魏老，或爲滕大夫。",
            "昔時武城宰，其人骨已徂。",
            "牛刀發新硎，夫子輒驚吁。",
            "向侯本學道，與世疑闊疏。",
            "擁紬聽衙鼓，庭下一事無。",
            "不爲赫赫名，詭衆以自殊。",
            "催科雖云拙，於今乃賢歟。",
            "夫子儻無言，黑白共一區。",
            "家有治縣譜，不飲常晏如。",
            "棠陰决民訟，松間讀我書。",
            "飛蝗避境土，野鶴馴階除。",
            "堂上盛賓客，不減陳趙予。",
            "新詩播京邑，異世乃同途。",
            "振轡若登仙，身輕衣六銖。",
            "雲間候飛馭，君駕何時迂。"
        ],
        "title": "次韻折樞密題向萍鄉莞爾堂",
        "id": "8fcf9bc4-cb9c-42a7-a14f-da871798a916"
    },
    {
        "author": "王庭珪",
        "paragraphs": [
            "扶桑日出天開關，江南太守初賜環。",
            "鴛行舊班三尺脚，踏他龍尾回天顔。",
            "是日奏對驚衆目，措國不動安如山。",
            "爲郎畫省非常調，民曹金穀徒煩要。",
            "江淮久鬰鸞鳳姿，一飛宜上青雲表。",
            "政使垂紳坐廟堂，南北封疆談笑了。",
            "君不見河南魏弱翁，治行聲聞九天上，漢室中興拜丞相。"
        ],
        "title": "寄賀魏彦成郎中",
        "id": "268deb4a-e734-413b-8358-75c72da88018"
    },
    {
        "author": "王庭珪",
        "paragraphs": [
            "江南渡頭浣紗女，年年舟上織白苧。",
            "織成還自漂江沙，女手纖纖白於布。",
            "水邊時有釣漁人，何異淮陰漂輕絮。",
            "一飯能識韓將軍，不負平生名漂母。",
            "州西寒士衣百結，太守憐渠心甚切。",
            "爲作絺衣倒接籬，炎官火傘方張設。",
            "恨無青絲白玉鞭，醉騎白馬踏江月。",
            "誰知南國任公子，留待深冬禦霜雪。"
        ],
        "title": "謝魏彦成知郡寄惠漂布",
        "id": "5ceabeb7-e30c-42f1-8543-c06dbf522001"
    },
    {
        "author": "王庭珪",
        "paragraphs": [
            "伊山連屬朱陵村，公來力掃衡山雲。",
            "便令築堂隱其下，萬竹遶堂松作門。",
            "此公文簡四葉孫，奇謀遠略世所聞。",
            "胸中磊砢著千古，雲夢豈止八九吞。",
            "憶昔荆湖盜初起，乞得兩郡西南奔。",
            "至今衡陽道州政，父老出涕猶能言。",
            "負材傑異衆所忌，使者不便仍謗諠。",
            "宗閔羞作南山虎，李斯却憶東門兔。",
            "壁後置人誰不知，傾身障簏情已具。",
            "何曾日食一萬錢，猶言舉案無下箸。",
            "貪嗔俱是可憐人，百憂纒身誰得汝。",
            "請君聽我伊山行，九疑洞庭皆可耕。",
            "清風不用一錢買，時有明月窺簷楹。",
            "其中廣莫幾萬里，寵辱微物安能驚。",
            "自非胸懷有本趣，其氣激烈何由平。",
            "安得中郎捋鬚手，喚起桓伊來撫箏。"
        ],
        "tags": [
            "衡山",
            "洞庭湖"
        ],
        "title": "題向宣卿伊山有裕堂",
        "id": "348b24d0-588e-44b3-96fd-d73cec5ddbe4"
    },
    {
        "author": "王庭珪",
        "paragraphs": [
            "五季列壤爭未休，庸兒崛起操鉏耰。",
            "朝爲吳臣暮歸楚，黥髠盜販更據州。",
            "君家大傅出奇策，氣壓百萬姦夫謀。",
            "一朝談笑解紛亂，辭爵却歸東海頭。",
            "自言其後必隆盛，慶源遠與江河流。",
            "昔時楊寶所活一黄雀，猶能四葉清德傳至彪。",
            "又聞何敞陰功唯治獄，天遣使者賜策何其優。",
            "有如大傅安堵十萬戶，宜令後世袞袞生公侯。"
        ],
        "title": "題劉知縣後隆堂",
        "id": "91a5a3eb-2953-49a4-9cf7-9c61e5c84ed1"
    },
    {
        "author": "王庭珪",
        "paragraphs": [
            "丞相諸孫早相見，子獨羈遊未識面。",
            "忽騎瘦馬夜敲門，始得此郎如小阮。",
            "通都大邑多豪英，乃走窮山訪微賤。",
            "匆匆未暇世論文，會看落筆知關鍵。"
        ],
        "title": "贈别劉文卿",
        "id": "d9bccd95-14e8-42ad-bdf4-81178726ea68"
    },
    {
        "author": "王庭珪",
        "paragraphs": [
            "人生異趣各有托，年少何如老人樂。",
            "老來萬事不掛眼，樂處勿憂兒輩覺。",
            "疾雷破山吾不驚，亦賴天教閑處著。",
            "兩部池蛙當鼓吹，萬疊雲山作屏幕。",
            "此時真似地行仙，拍酒何須萬斛船。",
            "不愛白日昇青天，不愛腰纒十萬錢。",
            "但愛百年三萬六千日，日對芳樽聊自逸。",
            "明日花開花更好，定知不向愁中老。"
        ],
        "title": "題王主簿逸老堂",
        "id": "8c772788-94a1-4e0c-a983-fedb1582806a"
    },
    {
        "author": "王庭珪",
        "paragraphs": [
            "蒼崖翠壁前人居，猶識當時屋上烏。",
            "應念前人餘澤在，飛閣突出青山隅。",
            "山前老父相叫呼，爲起里門高著櫨。",
            "葱葱瑞氣已充閭，他日要容高蓋車。"
        ],
        "title": "題羅氏餘慶堂",
        "id": "c2ecc8df-e5ba-4b57-9ab3-ecb8250da876"
    },
    {
        "author": "王庭珪",
        "paragraphs": [
            "江南山欲窮，地與荆楚錯。",
            "君生於其間，秀氣鬰磅礴。",
            "文章變骫骳，聲名久渹硞。",
            "至於吐言談，風味亦不惡。",
            "如何生寒窘，詩書對藜藿。",
            "天網羅英材，搜獵徧叢薄。",
            "君材萬人敵，百鳥避一鶚。",
            "忽從布袖中，盈編出新作。",
            "奇怪驚我前，雷電雜風雹。",
            "行當試殿陛，宏文要追琢。",
            "同遊三數公，詞藝俱贍博。",
            "上方集多士，謀欲取京洛。",
            "徑須陳治安，端不談冗齪。",
            "致身青雲上，去天纔一握。",
            "早寄山中人，庶以慰寂寞。"
        ],
        "title": "送劉熙載赴省試",
        "id": "59cd371f-fee2-43a4-a126-1453ecce5048"
    },
    {
        "author": "王庭珪",
        "paragraphs": [
            "君家大父當元祐，賦壓鄉閭在人口。",
            "子今二十能綴文，已觀落筆蛟蛇走。",
            "藍田出玉果不非，豈知剖蚌得珠璣。",
            "乃翁高材卧林壑，眼中有此光陸離。",
            "炯然見子侍公側，鵷雛翠倚碧梧枝。",
            "嘗聞鵷雛之生破卵出，五色即欲摩天飛。",
            "陸機少年作文賦，河東小鳳才亦奇。",
            "自古有英物，秀發皆如斯。",
            "我謂鵷雛排風整毛質，翦拂始光輝。",
            "尚須啄琅玕之實，飲瑤海之池。",
            "然後巢阿閣，集赤墀。",
            "赤墀阿閣無凡棲，期子當呼鳳來歸。"
        ],
        "title": "贈劉亞稷",
        "id": "af61b7bf-341f-44a7-83f4-6d60075ec9d9"
    },
    {
        "author": "王庭珪",
        "paragraphs": [
            "垂旒畫袞雲繡裳，天子擇日開明光。",
            "臨軒策士必親覽，鴻文獨高翰墨場。",
            "都人爭看狀元出，九衢車馬何煌煌。",
            "貴名一日動天地，破卵插翼飛鸞凰。",
            "螭頭獻納近日月，謂公遠器宜廟堂。",
            "麟符虎節下霄漢，雙旗忽開南斗傍。",
            "朝廷已知弱翁治，行且大用歸巖廊。",
            "江邊野老病初起，始欲杖策窺門牆。"
        ],
        "title": "謁王宣子舍人",
        "id": "7eca7b6c-62b3-457c-ab08-b059ae35c46d"
    },
    {
        "author": "王庭珪",
        "paragraphs": [
            "春風吹月昨夜圓，門對新生洲渚邊。",
            "紫文鸑鷟初入夢，燕公手筆大如椽。",
            "赤松黄石俱長年，金鈎鵲印仍家傳。",
            "劍池霹靂蛟龍吼，寶氣飛精射牛斗。",
            "人呼張鎬帝王師，相公元是山中叟。"
        ],
        "title": "張元暉生日",
        "id": "75de683b-be94-4974-ae2c-46dbecf72a56"
    },
    {
        "author": "王庭珪",
        "paragraphs": [
            "雪裏花開冰未拆，如見瑤姬侍君側。",
            "瑤姬國艷欲傾人，嫣然一笑頰齒白。",
            "疏影横斜語最奇，桃李凡姿無此格。",
            "瀛上休觀倒暈眉，且看嬌黄塗半額。"
        ],
        "title": "和王宰早梅",
        "id": "7f58cce6-b32f-47f3-9083-b6d3124fe75e"
    },
    {
        "author": "王庭珪",
        "paragraphs": [
            "歐子扶親喪，崎嶇度湘巘。",
            "豈無當塗人，孰肯爲封傳。",
            "跣足行萬里，僅能及鄉縣。",
            "埋玉謀荒山，此計墮瀰漫。",
            "世無郭元振，一舉四十萬。",
            "積微會衆力，庶可咄嗟辦。"
        ],
        "title": "贈歐陽伯威",
        "id": "523b7979-9b33-45d3-ad7b-62b1b1e8fc90"
    },
    {
        "author": "王庭珪",
        "paragraphs": [
            "郡侯勤勸駕，英聲播江濆。",
            "學官得鴻儒，筆頭弩千鈞。",
            "金蘭二二友，執經造其門。",
            "歐陽子劉子，試藝咸有聞。",
            "吾姪奮袂起，去若渇驥奔。",
            "妙推天地假，高談帝王尊。",
            "入室得妙語，錄寄青溪村。"
        ],
        "title": "送頗姪郡學讀書",
        "id": "4a8dafd5-3ce5-4cd7-b20e-764469e24c67"
    },
    {
        "author": "王庭珪",
        "paragraphs": [
            "君家邇來妙人物，叔父風流更超絕。",
            "中興天子搜羣材，龍虎同年收羯末。",
            "我識君家鐵面公，當年作賦聲摩空。",
            "君今祖襲乃復爾，自出機杼成家風。",
            "惠我新編盈大軸，武庫五兵森在目。",
            "縱横璀璨不知名，玄圃崑山皆積玉。",
            "文章磨治欲無瑕，要如春風開百花。",
            "筆端著力覷天巧，自我秀發成嘉葩。"
        ],
        "title": "還劉秀才文卷",
        "id": "177b858e-6021-48e1-a5c9-a040470d8089"
    },
    {
        "author": "王庭珪",
        "paragraphs": [
            "大廈久撞壞，撐拄非一支。",
            "安得好柱石，壯麗如昔時。",
            "向來榮盛處，草木今紛蕤。",
            "羣材未盡出，去若馬脫羈。",
            "豈期朝無人，過之輒欲私。",
            "骨相不媚嫵，因歸結茅茨。",
            "忽逢高軒過，飄然鸞鳳姿。",
            "宜在帝左右，珥筆班龍墀。",
            "少年歷清貫，高名誰不知。",
            "胡爲至下邑，撫俗問民疵。",
            "題詩滿巖谷，妙處有餘師。"
        ],
        "title": "和通判周監丞見贈",
        "id": "cccb8a87-a84a-46e2-86e6-0284dd704e89"
    },
    {
        "author": "王庭珪",
        "paragraphs": [
            "春入梅花村，蠟粧林影繁。",
            "香肌冒寒立，此意爲誰存。",
            "宮額半塗黄，要爲出俗韻。",
            "不露冰雪姿，風流真素藴。"
        ],
        "title": "和趙叔清蠟梅",
        "id": "716d3a15-a490-461c-97bf-2ef1a9021226"
    },
    {
        "author": "王庭珪",
        "paragraphs": [
            "夜雨漲溪碧，天明望歸舟。",
            "飛帆出木杪，浩蕩兀中流。",
            "洪崖仙人姿，謂落滄海遊。",
            "興盡却回棹，待此霖潦收。",
            "抱琴出竹迎，倒披翠雲裘。",
            "風濤正可久，煙波生暮愁。"
        ],
        "title": "江亭候施倅醇翁阻水漲作詩寄之",
        "id": "0ef2e90e-9c26-43d8-8584-30bb8202711a"
    },
    {
        "author": "王庭珪",
        "paragraphs": [
            "夜郎佛刹接西土，誰敢招提境中住。",
            "老賢元是住山人，拄杖無心自來去。",
            "山中猿鶴不須驚，明朝聽打禾山鼓。",
            "鼓聲新響振人天，水禽草木咸歌舞。"
        ],
        "title": "聞郡中請賢老住報恩作詩贊之",
        "id": "512b5b6a-8aea-41a5-be5a-c84d4cea8bf7"
    },
    {
        "author": "王庭珪",
        "paragraphs": [
            "道人渇飲石縫漿，鬚髯墨黑兩頰光。",
            "或云公是伯休那，又疑楚有接輿狂。",
            "倒騎白鹿渡湘水，獨識老翁跳玉堂。",
            "他年賣藥長安市，乞我仙人不死方。"
        ],
        "title": "贈羅道人",
        "id": "771539ed-c260-4b7c-8a5e-89be9f8d0a73"
    },
    {
        "author": "王庭珪",
        "paragraphs": [
            "師出峨眉西極天，萬里一衲雙行纒。",
            "朝遊名山暮滄海，不著脚踏諸方禪。",
            "眼中自有識人物，行盡江南山水窟。",
            "紫雲深處有神仙，高馬達官無此骨。",
            "溪頭惜别強吟哦，顧我無才奈若何。",
            "他日長安逢李白，爲乞峨眉山月歌。"
        ],
        "title": "贈蜀僧無觀",
        "id": "96bc787a-d1c3-47ce-a14e-6512ec209e86"
    },
    {
        "author": "王庭珪",
        "paragraphs": [
            "牆裏圍脩竹，竹間開草堂。",
            "經春多夜雨，入夏長新篁。",
            "節抱幽人操，風敲明月璫。",
            "孤根元獨立，並幹兩爭長。",
            "影落龍蛇動，清移枕簟凉。",
            "門常對衡岳，氣足傲羲皇。",
            "日射玲瓏色，林疏瑣碎光。",
            "雙莖非别種，異物出時方。",
            "海嶠名雖久，湖海跡愈彰。",
            "行當卧龍起，天爲見珍祥。"
        ],
        "title": "次韻胡邦衡衡陽縣瑞竹堂",
        "id": "fced5be0-e3a9-4f1e-b6f8-549cbc2f3162"
    },
    {
        "author": "王庭珪",
        "paragraphs": [
            "伊昔橋門盛，環觀壁水春。",
            "一鳴先折桂，百拙誤謀身。",
            "憔悴湘江西，淹留京洛塵。",
            "思歸緣竹鶴，静念愧朝紳。",
            "顧我蓬蒿賤，逢君海岱珍。",
            "贈言多溢美，秀氣發清淳。",
            "本出東臯裔，元非水北人。",
            "山靈回俗駕，幕府盛談賓。",
            "駿骨千金重，沙鷗萬里馴。",
            "人生各有趣，忍負接䍦巾。"
        ],
        "title": "和胡觀光惠詩兼致守倅招延之意",
        "id": "cda036f6-9c2c-4913-8498-cf6e0af36c0f"
    },
    {
        "author": "王庭珪",
        "paragraphs": [
            "野闊生愁興，時危無定居。",
            "淵明傷倦鳥，張翰憶鱸魚。",
            "宦路風波惡，交情勢利疏。",
            "謀生成齟齬，欲進復躊躇。",
            "盜賊猶猖蹶，田園未墾鋤。",
            "君王圖治切，新下急賢書。"
        ],
        "title": "和施倅歲暮感懷",
        "id": "7b8f3cb3-9330-4095-b48a-3169b08728d2"
    },
    {
        "author": "王庭珪",
        "paragraphs": [
            "雨罷新花明曉日，竹陰瑣碎錯黄金。",
            "牆頭過盡雙飛蝶，葉底巧啼何處禽。",
            "玉女洗粧勻淺淡，老龍脱籜著青深。",
            "柔姿敢並高標立，直節時容粉面侵。",
            "愛客分明莫來折，坐輿徑造不妨尋。",
            "桃花落後春事已，唯有清風滿竹林。"
        ],
        "title": "和歐陽廣明竹間桃花",
        "id": "b7724726-4336-4d68-9dd8-a7abdb90bdb0"
    },
    {
        "author": "王庭珪",
        "paragraphs": [
            "玉露三秋夜，銀河八月凉。",
            "山虛響相答，江靜練浮光。",
            "雨足園蔬茂，年豐稻穟長。",
            "不憂羣雀噪，鳴鳳在朝陽。"
        ],
        "title": "秋郊曉興",
        "id": "f56b97d7-a989-4382-8d0d-757324b025c3"
    },
    {
        "author": "王庭珪",
        "paragraphs": [
            "蠟屐訪窮巷，脂車戴曉星。",
            "哦詩添些語，望岳插清冥。",
            "烽火連蠻徼，樓船壯洞庭。",
            "瀟湘多夜雨，羡爾對牀聽。"
        ],
        "tags": [
            "洞庭湖"
        ],
        "title": "送謝夢叟昆仲之湘江",
        "id": "cb1d4a5e-c7b1-4526-b004-ed5e86938c40"
    },
    {
        "author": "王庭珪",
        "paragraphs": [
            "殘夜不能寐，起登城上樓。",
            "山銜半江月，風撼九天秋。",
            "鵲已棲高柳，人猶棹小舟。",
            "誰云羣動息，漁子正垂鈎。"
        ],
        "title": "秋夜周子康登辰州城樓",
        "id": "11b1bafb-4bb0-47ed-9f3b-220f163a5149"
    },
    {
        "author": "王庭珪",
        "paragraphs": [
            "正月下南昌，扁舟過玉梁。",
            "逢人問任子，迷路失仙鄉。",
            "吾道今如此，斯文恐未亡。",
            "烏臺千載話，他日自輝光。"
        ],
        "title": "清江留别任子嚴",
        "id": "8f123f3a-beea-4577-872f-96d9808c9fe8"
    },
    {
        "author": "王庭珪",
        "paragraphs": [
            "東門楊柳陌，車騎散林坰。",
            "草綠古今道，馬嘶長短亭。",
            "人歸天北闕，光動斗南星。",
            "送客何年了，春蘋又滿汀。"
        ],
        "title": "送客",
        "id": "c2bdb38d-c0cd-4486-a693-85addbe79597"
    },
    {
        "author": "王庭珪",
        "paragraphs": [
            "憶在長安日，先朝始賜官。",
            "同登進士第，半著侍臣冠。",
            "歸意倦飛鳥，詞源倒急灘。",
            "平生事何限，話著齒牙寒。"
        ],
        "title": "次韻方性夫同年見寄",
        "id": "58346a55-9dd5-4ed6-93dc-9ccf5bac46a5"
    },
    {
        "author": "王庭珪",
        "paragraphs": [
            "聞道石壕吏，今猶夜捉人。",
            "徒煩移簿領，何計靜烟塵。",
            "痛哭聲連野，椎敲瘡滿身。",
            "催科君正拙，寧不動悲辛。"
        ],
        "title": "用朱希真韻寄葛主簿",
        "id": "604ae3a7-ff51-4b3d-a07d-1192ce5a1dd8"
    },
    {
        "author": "王庭珪",
        "paragraphs": [
            "主簿四海士，先生千載人。",
            "羈遊厭旗鼓，談笑出風塵。",
            "高卧屢違旨，榮名忽中身。",
            "清詩何絕妙，韲臼識餘辛。"
        ],
        "title": "再和一篇兼寄朱希真",
        "id": "208e322f-f463-430b-8923-586662d30664"
    },
    {
        "author": "王庭珪",
        "paragraphs": [
            "遲日千花艷，開簾雙燕飛。",
            "好山晴拂漢，遠水靜含暉。",
            "細草爭青出，佳人薄暮歸。",
            "此時春思亂，未覺向來非。"
        ],
        "title": "溪上春日",
        "id": "27f18f8e-cbf5-40d0-877b-fe5c9fb23f7a"
    },
    {
        "author": "王庭珪",
        "paragraphs": [
            "夜雨漲新碧，曉舟搖古堤。",
            "帆從金水落，家在日梁西。",
            "萬竹遶茅屋，千峰隔釣谿。",
            "探囊能起死，門外想成蹊。"
        ],
        "title": "送樂秀才歸新淦",
        "id": "2e0cedff-b0ff-4662-b106-9ab6ab6baa0d"
    },
    {
        "author": "王庭珪",
        "paragraphs": [
            "風起羣木末，花開兩壁香。",
            "山溪雲影變，人靜鳥聲長。",
            "紺殿横崖起，飛泉噴玉光。",
            "扣門僧出定，彈指下禪牀。"
        ],
        "title": "春日遊鴿湖山",
        "id": "4f4ac915-8317-4ad6-bb20-ccc8e8c20193"
    },
    {
        "author": "王庭珪",
        "paragraphs": [
            "山高月未吐，吟上嶺頭看。",
            "萬里雲霄靜，一天星斗寒。",
            "蝦蟆出金背，玉兔動銀盤。",
            "唯有南飛鵲，遶枝終不安。"
        ],
        "title": "鳳停館中秋",
        "id": "854bb64d-261e-454a-8af2-aa6856883651"
    },
    {
        "author": "王庭珪",
        "paragraphs": [
            "憤氣蟠胸久，開談音吐鴻。",
            "雲山初闊别，罇酒憶相逢。",
            "暮草黏僧屐，晴江理釣篷。",
            "閑居詩句僻，祗自詠家風。"
        ],
        "title": "和葛德濟見懷",
        "id": "93c75cda-ff2b-41d9-90fc-7a4fed37debc"
    },
    {
        "author": "王庭珪",
        "paragraphs": [
            "遠水縈環碧，秋山作劍攢。",
            "取經行嶺徼，飛錫下雲端。",
            "風捲湖烟靜，天高雁影寒。",
            "何時却回首，卻爲掃蒲團。"
        ],
        "title": "送妙空大師往郴陽省兄",
        "id": "fe73ee6e-ddd8-4ec6-b5ec-c8c7656b308d"
    },
    {
        "author": "王庭珪",
        "paragraphs": [
            "木落羣烏起，孤眠枕未安。",
            "客愁金槖盡，酒病玉壺乾。",
            "雁過風傳響，雞鳴雨送寒。",
            "平生萬感集，咄咄出毫端。"
        ],
        "title": "宿唐興寺夜雨",
        "id": "a90e04ef-f966-47cc-ad93-421d48aaa3ae"
    },
    {
        "author": "王庭珪",
        "paragraphs": [
            "扈聖尊皇極，真人握赤符。",
            "梯船初入貢，輿地夜披圖。",
            "力戰非天意，賡歌奉睿謨。",
            "花卿雖猛將，絕世可能無。"
        ],
        "title": "和周監丞聞京洛關中收復四首  其一",
        "id": "3b128c4b-d42d-4ae7-937c-757266c210a3"
    },
    {
        "author": "王庭珪",
        "paragraphs": [
            "戰甲初休馬，邊烽不舉狼。",
            "山河秦地壯，日月漢天長。",
            "劍戟將銷盡，鈎鋤始破荒。",
            "欲觀調鼎手，一臠已堪嘗。"
        ],
        "title": "和周監丞聞京洛關中收復四首  其二",
        "id": "4d522a3d-a29a-4130-993c-269d3075c92e"
    },
    {
        "author": "王庭珪",
        "paragraphs": [
            "喜有官中信，衣冠返舊京。",
            "交馳節旄使，悉罷羽林兵。",
            "丹詔從天落，羣心仰首迎。",
            "蕭條萬里道，今日有人行。"
        ],
        "title": "和周監丞聞京洛關中收復四首  其三",
        "id": "8d9122a1-42f0-4d20-9298-8eb963d5a9bb"
    },
    {
        "author": "王庭珪",
        "paragraphs": [
            "河南新郡縣，吾宋舊山川。",
            "喬木應猶在，遺民不記年。",
            "行人將漢月，持節照胡天。",
            "屬國今無恙，遙知免齧氈。"
        ],
        "title": "和周監丞聞京洛關中收復四首  其四",
        "id": "ef8172db-d3d3-46e8-a319-dbe245b8f2c3"
    },
    {
        "author": "王庭珪",
        "paragraphs": [
            "南海千山外，東風幾驛催。",
            "嶺頭梅雨歇，旗尾瘴烟開。",
            "蠻徼無塵起，中原有使來。",
            "時應問消息，會向日邊回。"
        ],
        "title": "送劉禹錫之官五羊",
        "id": "28eb1deb-9e51-4a0c-8d15-1d1f0d601396"
    },
    {
        "author": "王庭珪",
        "paragraphs": [
            "山色釀空碧，砧聲鳴翠微。",
            "自憐爲逐客，誰爲擣寒衣。",
            "居士本無病，參軍胡不歸。",
            "扁舟在吾手，爾莫用危機。"
        ],
        "title": "秋夜",
        "id": "6e6bc28a-439d-4305-a34c-615d0677aefb"
    },
    {
        "author": "王庭珪",
        "paragraphs": [
            "雨洗穹色靜，雲開曉碧初。",
            "峰巒爭峭拔，臺殿已清虛。",
            "村落孤煙起，人家半嶺居。",
            "回看巖際寺，幾欲倒騎驢。"
        ],
        "title": "曉行唐興寺道中寄劉美中",
        "id": "bd10cf9e-c78a-4b92-ab41-55bfb563b234"
    },
    {
        "author": "王庭珪",
        "paragraphs": [
            "竹逕有佳色，耳根無市聲。",
            "山如畫屏立，水作縠文生。",
            "窗戶松風響，園蔬杞菊馨。",
            "夜深天更靜，待看玉蟾明。"
        ],
        "title": "清軒",
        "id": "82ad0d33-696e-48ba-bc6a-c91f62ccec98"
    },
    {
        "author": "王庭珪",
        "paragraphs": [
            "煙塵苦未盡，紺殿倚巖阿。",
            "雲護佛世界，山栖老禪和。",
            "斯人具眼目，法力辟兵戈。",
            "欹枕聽粥鼓，誰能奈爾何。"
        ],
        "title": "亂後過東山寺",
        "id": "80b5f993-76ef-4a31-8225-eee4c947e7bf"
    },
    {
        "author": "王庭珪",
        "paragraphs": [
            "花落黄陵廟，禽聲隔岸聞。",
            "山川湖外遠，牛斗地形分。",
            "回趁峰頭雁，遙瞻嶺上雲。",
            "惠連詩更好，夢裏亦思君。"
        ],
        "title": "和黄子餘湖南道中寄弟子默二首  其一",
        "id": "fbd33cc4-a8b7-47cf-ad75-28acbfec8272"
    },
    {
        "author": "王庭珪",
        "paragraphs": [
            "卷裏詩新出，關中記舊聞。",
            "乾坤今轉大，吳楚昔嘗分。",
            "霧失朱陵峒，晴開紫蓋雲。",
            "仍傳九疑尉，奇策動明君。"
        ],
        "title": "和黄子餘湖南道中寄弟子默二首  其二",
        "id": "1a0efe2a-07e0-4716-a006-793fce60685f"
    },
    {
        "author": "王庭珪",
        "paragraphs": [
            "句法出脩水，家聲誰不聞。",
            "微言雖甚秘，殘馥可能分。",
            "筆掃堂堂陣，詞飛藹藹雲。",
            "馬卿才思逸，傾動卓文君。"
        ],
        "title": "又和酬子餘",
        "id": "2ed65bfa-6d48-4164-b9d5-a1c012cb9a5d"
    },
    {
        "author": "王庭珪",
        "paragraphs": [
            "牛渚西江夜，新聲月下聞。",
            "定知終夕詠，不覺曉光分。",
            "儻有罇中酒，重論日暮雲。",
            "山林正憔悴，抵掌忽逢君。"
        ],
        "title": "又和酬子默",
        "id": "a03025f6-c083-4824-83b8-4fda0b647c07"
    },
    {
        "author": "王庭珪",
        "paragraphs": [
            "不可居無竹，開軒眼界新。",
            "風摇碧玉玦，雨解籜龍鱗。",
            "晚色侵書帙，疏枝掛月輪。",
            "客來從逕造，莫問打門人。"
        ],
        "title": "頗姪明碧軒",
        "id": "814190d6-6e8f-4677-a32a-6377e449845e"
    },
    {
        "author": "王庭珪",
        "paragraphs": [
            "令君湖海士，置榻謂公賢。",
            "綠野千峰翠，朱甍萬室連。",
            "客依彭澤柳，人問孝亷船。",
            "他日功名逼，金魚未免懸。"
        ],
        "title": "和李巽伯送劉德基赴縣齋",
        "id": "8def6e63-8057-4e4a-ac23-7df6f7dfb5a0"
    },
    {
        "author": "王庭珪",
        "paragraphs": [
            "雁塔題名處，蟾宮折桂新。",
            "英雄綴行列，材業濟生民。",
            "榮耀初開宴，招呼如此賓。",
            "鵬飛上霄漢，横海脫凡鱗。"
        ],
        "title": "郡燕新進士胡文侍讀即席賦詩因次其韻",
        "id": "2ca2a77d-76f7-4fd2-bb0b-568927787bd9"
    },
    {
        "author": "王庭珪",
        "paragraphs": [
            "一飲徑一石，此風誰敢陪。",
            "日移林影轉，船劈浪紋開。",
            "銀燭自相映，玉山何用推。",
            "廣文官獨冷，賴有酒盈杯。"
        ],
        "title": "郭教授南窗置酒觀競渡次坐客劉時舉韻  其一",
        "id": "3a89b209-0823-483e-baba-67b002b3a8a5"
    },
    {
        "author": "王庭珪",
        "paragraphs": [
            "殊方作異客，勝日喜遊陪。",
            "鼓譟風雷動，帆爭錦繡開。",
            "詩元無格律，誰與定敲推。",
            "折得新荷葉，聊將當酒杯。"
        ],
        "title": "郭教授南窗置酒觀競渡次坐客劉時舉韻  其二",
        "id": "cb8b9f16-20e1-4fce-8440-610c89e021de"
    },
    {
        "author": "王庭珪",
        "paragraphs": [
            "蠻域經年住，飄然見古風。",
            "新編文似錦，高論氣如虹。",
            "杖屨容追步，箴規有發蒙。",
            "方期親謦欬，吾道又將東。"
        ],
        "title": "送郭教授",
        "id": "9b0867a9-ff15-4f51-9527-a25695d58fb6"
    },
    {
        "author": "王庭珪",
        "paragraphs": [
            "村遠孤煙起，山明曉霧開。",
            "人行萬松裏，路過九江來。",
            "此去日千里，其如腸九回。",
            "淮南酒樓近，玉笛不勝哀。"
        ],
        "tags": [
            "庐山"
        ],
        "title": "廬山道中寄送聶名世",
        "id": "e5bdc2eb-df4f-43e2-911d-3978ebb141a4"
    },
    {
        "author": "王庭珪",
        "paragraphs": [
            "坐待銀蟾上，寒禁酒力加。",
            "霜清羣動息，雁過幾行斜。",
            "樓角猶吹笛，天街又走車。",
            "客眠終未穩，人語已爭譁。"
        ],
        "title": "次韻楊廷秀臨安小樓不寐之什",
        "id": "159f341b-ace7-4b2b-9123-2207a0b3da4c"
    },
    {
        "author": "王庭珪",
        "paragraphs": [
            "老端高世士，髯李仙中人。",
            "鳳吐千篇久，新吟十弄新。",
            "妙談天地假，笑破海山春。",
            "物物消磨盡，今年始是貧。"
        ],
        "title": "次韻李巽伯贈琴僧惠端",
        "id": "fe3a2eb7-c1a8-41fe-b568-110fa58c5447"
    },
    {
        "author": "王庭珪",
        "paragraphs": [
            "步屧穿花徑，香風吹客衣。",
            "地偏窮谷暖，雨過亂鶯飛。",
            "草色連空闊，僧居入翠微。",
            "田翁泥人飲，數肘不容歸。"
        ],
        "title": "野外春日",
        "id": "8f79dfc1-c31b-4088-b049-ae8b976abcac"
    },
    {
        "author": "王庭珪",
        "paragraphs": [
            "櫪馬志萬里，棘鸞纔一飛。",
            "薦書聞帝里，綵服過庭闈。",
            "野渡生春草，林花弄晚暉。",
            "君家芸閣老，應問我何歸。"
        ],
        "title": "送向主簿",
        "id": "6f6b2a2d-20f9-4faf-884d-432d94d93575"
    },
    {
        "author": "王庭珪",
        "paragraphs": [
            "門徑臨官路，耳根無市聲。",
            "山從雲外起，風入坐中清。",
            "靜趣逸天半，孤吟待月生。",
            "緬懷江海意，溪水遶菴鳴。"
        ],
        "title": "題劉元弼遠菴",
        "id": "c0ff5680-ec52-4f9a-81c3-59bed97064fb"
    },
    {
        "author": "王庭珪",
        "paragraphs": [
            "留滯沅湘浦，飄如雲水僧。",
            "來爲萬里客，又看一年燈。",
            "翠幰褰珠箔，高樓俯玉繩。",
            "鼇山今夜月，應上最高層。"
        ],
        "title": "辰州上元",
        "id": "9c9189ae-9ade-4633-bf4b-ab0005112d25"
    },
    {
        "author": "王庭珪",
        "paragraphs": [
            "寺寄他鄉客，家居何處僧。",
            "一盂鐘後飯，數盞夜深燈。",
            "出井初無索，斵輪還中繩。",
            "擬心觀此境，階級已成層。"
        ],
        "title": "用前韻酬清首座",
        "id": "f816b370-b133-4761-a7d9-420e8d361145"
    },
    {
        "author": "王庭珪",
        "paragraphs": [
            "小圃傍城郭，新堂磨碧甎。",
            "青楓未鑚火，高柳已參天。",
            "好鳥又相語，幽葩自在妍。",
            "敲門時逕造，不問主人賢。"
        ],
        "title": "早春遊孔志行園",
        "id": "8e586105-1e86-45a5-8378-b9e6ee765f98"
    },
    {
        "author": "王庭珪",
        "paragraphs": [
            "野外煙光闊，僧園竹逕通。",
            "柳絲摇嫩綠，桃雨落輕紅。",
            "處處花如舊，年年人不同。",
            "自矜雙足徤，著屐試春風。"
        ],
        "title": "春日攜頔子同劉養正教授遊凈國寺至李家園",
        "id": "5eed91e8-1722-46b5-a499-32d362770f77"
    },
    {
        "author": "王庭珪",
        "paragraphs": [
            "門巷倚城郭，林亭占水雲。",
            "竹摇碧玉玦，池皺綠羅紋。",
            "鸎舌初調曲，蘭芽忽吐芬。",
            "牡丹雖晚發，風味獨超羣。"
        ],
        "title": "清明日訪胡師顔",
        "id": "5ec64917-cb02-435e-a226-15165829b172"
    },
    {
        "author": "王庭珪",
        "paragraphs": [
            "路入荒溪惡，波穿亂石跳。",
            "騎驢行木杪，避水轉山腰。",
            "倒掛猿當道，横過竹渡橋。",
            "吾生本如寄，歲晚尚飄颻。"
        ],
        "title": "入辰州界道中用頔子韻",
        "id": "a168ee07-508d-42c9-bcb1-e1dd53ba4330"
    },
    {
        "author": "王庭珪",
        "paragraphs": [
            "憶汝何時見，愁眉此日舒。",
            "别來三換歲，誦得幾多書。",
            "字稍堪拈出，翁今喜有餘。",
            "阿鴻纔弄筆，相對想軒渠。"
        ],
        "title": "憶馨鴻二孫",
        "id": "c9a75a21-728d-4427-8d45-65622992a335"
    },
    {
        "author": "王庭珪",
        "paragraphs": [
            "身在飛煙裏，如登霄漢行。",
            "雲從脚下起，雷忽耳邊鳴。",
            "暮碧佳人遠，春紅晚照明。",
            "能消幾緉屐，當不負平生。"
        ],
        "title": "題步雲軒",
        "id": "a3c81f84-f0f9-4694-989c-02dbb8a1817d"
    },
    {
        "author": "王庭珪",
        "paragraphs": [
            "天意豈難訴，雲烟渺降真。",
            "倚欄瞻日月，滿壁繪星辰。",
            "夜梵光生戶，晨炊竈見神。",
            "高門有陰德，當不誤儒身。"
        ],
        "title": "題昭昭閣",
        "id": "54f0d4fe-3d23-4e48-9629-cf21e36b1150"
    },
    {
        "author": "王庭珪",
        "paragraphs": [
            "詞高雲藹藹，筆掃陣堂堂。",
            "妙絕江南社，清新樂府章。",
            "窮通元自樂，身世兩相忘。",
            "不下千尋海，焉能得夜光。"
        ],
        "title": "和余教授",
        "id": "934fb67c-38e9-4c25-b2de-2e56719d7fde"
    },
    {
        "author": "王庭珪",
        "paragraphs": [
            "地僻林逾靜，山幽鳥不驚。",
            "日高簾影重，蟬噪柳陰輕。",
            "鬢學風前翼，琴傳葉下聲。",
            "士龍能作賦，爲爾特留情。"
        ],
        "title": "和胡觀光聞蟬",
        "id": "94210988-cba0-4252-aed1-09d5ecb9eca3"
    },
    {
        "author": "王庭珪",
        "paragraphs": [
            "叔父今誰貴，中郎一世豪。",
            "渡江人物盛，容駟里門高。",
            "冠蓋榮吾黨，芝蘭見汝曹。",
            "兹遊兼問學，鼓篋莫辭勞。"
        ],
        "title": "送李彦明",
        "id": "23572d36-da23-4ae5-a113-9f557bdad94b"
    },
    {
        "author": "王庭珪",
        "paragraphs": [
            "倚杖江風起，呼船水面開。",
            "人從州觜渡，帆破浪頭來。",
            "月色共千里，天恩徧九垓。",
            "當年送客處，待看赤車回。"
        ],
        "title": "江上",
        "id": "e4ae4242-5121-4825-8f9a-9db7ad6bd8cf"
    },
    {
        "author": "王庭珪",
        "paragraphs": [
            "結客少年日，同遊碧水邊。",
            "今持繡衣斧，就覓孝亷船。",
            "湖闊驚千里，雲開有一天。",
            "莫嗟清絕地，不異泛紅蓮。"
        ],
        "title": "送楊彦昭往湖南謁陳夢肇運使",
        "id": "8c1c08a5-93ec-454b-b5aa-7e1433c573d0"
    },
    {
        "author": "王庭珪",
        "paragraphs": [
            "得失真何事，文章妙入場。",
            "隱身三十載，汗簡幾千張。",
            "名落江湖外，氣干牛斗傍。",
            "吾衰任飄泊，朝夕渡沅湘。"
        ],
        "title": "謫辰州",
        "id": "66d60e49-16f7-4cec-9d62-98cae9982312"
    },
    {
        "author": "王庭珪",
        "paragraphs": [
            "急雨捎溪面，蘭橈轉渡頭。",
            "寒鴉栖古木，晚日射危樓。",
            "山带黔巫遠，水還荆漢流。",
            "晴天思無限，細細數沙鷗。"
        ],
        "title": "沅江上晚晴用頔子韻",
        "id": "60004163-004b-4f59-a008-e7b873c19818"
    },
    {
        "author": "王庭珪",
        "paragraphs": [
            "竹下忘年友，誰如藉與戎。",
            "相從知理窟，會見立奇功。",
            "兩地風烟接，三吳水石窮。",
            "飄蓬歲事晚，何日一罇同。"
        ],
        "title": "次韻周秀實通判送段季裕還永新二首  其一",
        "id": "7dc1392a-767d-4779-8ae2-4a3a6da251ad"
    },
    {
        "author": "王庭珪",
        "paragraphs": [
            "州里聞名舊，江湖識面新。",
            "讀書元自喜，擬古欲誰倫。",
            "巖穴人歸隱，池塘草又春。",
            "周侯有佳句，持贈可娛親。"
        ],
        "title": "次韻周秀實通判送段季裕還永新二首  其二",
        "id": "9730e635-de7b-4e7f-a2f3-4ec07443c9dc"
    },
    {
        "author": "王庭珪",
        "paragraphs": [
            "滿眼傷春色，瑤花墮玉巵。",
            "羣仙下來看，皎月自相隨。",
            "國艷晚尤貴，天香發每遲。",
            "我方留客醉，簾捲未教垂。"
        ],
        "title": "惜春亭席上和伍孺安酴醿",
        "id": "c7e9622c-5739-45de-9e99-1bbb119a6817"
    },
    {
        "author": "王庭珪",
        "paragraphs": [
            "岸曲穿叢篠，山回轉翠屏。",
            "烟雲摇晚霽，樓殿倚空青。",
            "栢黛參天峻，松脂入地靈。",
            "幽尋未能及，重約扣巖扃。"
        ],
        "title": "同施倅遊壽昌觀",
        "id": "640a40c3-089d-4e53-9312-b025cd1dcf50"
    },
    {
        "author": "王庭珪",
        "paragraphs": [
            "劫火燋鄉邑，烟塵何處逃。",
            "雲藏佛世界，門背古亭臯。",
            "徑隱花木靜，山深人物高。",
            "老師具眼目，法力辟兵刀。"
        ],
        "title": "贈惠門端師",
        "id": "ca7b90d5-4730-4c84-9113-fca8c2b85273"
    },
    {
        "author": "王庭珪",
        "paragraphs": [
            "縹緲虚無裏，嵯峨碧繞穹。",
            "雲從斷山起，樓在半天中。",
            "暮碧千峰雨，凉生四面風。",
            "更臨風雨上，待看出豐隆。"
        ],
        "title": "齊雲閣",
        "id": "edee283d-a7a0-46cb-ad0e-a112a4a37852"
    },
    {
        "author": "王庭珪",
        "paragraphs": [
            "亭枕秋山窟，山明水共清。",
            "空林生逸響，飛溜落寒泓。",
            "誰識高深意，初無世俗情。",
            "何當攜韻磬，瀉此澹無聲。"
        ],
        "title": "清音亭",
        "id": "d4c4bab9-b3b8-43c7-9f05-f0311c2abcd8"
    },
    {
        "author": "王庭珪",
        "paragraphs": [
            "草屋簾垂地，移花共宴遊。",
            "艷姬香入骨，熏炷錦幪頭。",
            "絕世方名立，殘霞暮不收。",
            "夜聲燈影亂，猶覺带嬌羞。"
        ],
        "title": "次韻伍孺安賦草堂瑞香",
        "id": "bfd38974-be42-49ee-ba71-c16f89816d4d"
    },
    {
        "author": "王庭珪",
        "paragraphs": [
            "新暑池亭上，竹風吹我衣。",
            "殘花經眼盡，好鳥傍簷飛。",
            "水面澄陰闊，橘林香氣微。",
            "儻容攜茗具，來此避炎威。"
        ],
        "title": "水亭",
        "id": "711df22e-cbaf-4aff-b729-82ae1c49503e"
    },
    {
        "author": "王庭珪",
        "paragraphs": [
            "殖財作爭府，教子乃義方。",
            "斗起千尋閣，中藏萬丈光。",
            "諸郎一受業，丹桂幾回芳。",
            "他日石渠論，斯文想未亡。"
        ],
        "title": "遺經閣",
        "id": "d4864402-811c-47f7-aceb-8910cdc44ade"
    },
    {
        "author": "王庭珪",
        "paragraphs": [
            "麟閣岧嶤入紫清，官居真是上蓬瀛。",
            "玉壺風采想如舊，金馬文章元有聲。",
            "近喜邊頭新奏捷，獨憐江外正拏兵。",
            "老夫飽飯無他慮，料理敲推怠未成。"
        ],
        "title": "寄黄平國正字",
        "id": "217d5ba4-ce59-41c8-9df0-1058062e5fcb"
    },
    {
        "author": "王庭珪",
        "paragraphs": [
            "别駕前驅朱兩輪，後車藍縷載窮賓。",
            "開門叵復見此客，看竹何須問主人。",
            "坐久風雲欲回薄，雨餘鐘磬忽清新。",
            "隔牆便是城西寺，應有高僧住契真。"
        ],
        "title": "陪周秀實通判遊歐陽炳文園晚過隆慶寺契真亭",
        "id": "1609fc09-24b3-45d5-8f74-a3aadf50e884"
    },
    {
        "author": "王庭珪",
        "paragraphs": [
            "眼高四海意何如，敢謂論交到闊疏。",
            "春草夢池方得句，夜霜置酒復懷子。",
            "初披郇國五雲字，何啻劉公一紙書。",
            "銅鼓遇時思發響，蜀椎須待刻桐魚。"
        ],
        "title": "和李巽伯少卿見懷",
        "id": "37b61801-6ad6-47a3-b8a7-5e9b821217b8"
    },
    {
        "author": "王庭珪",
        "paragraphs": [
            "節擁朱輪下九霄，因從物外訪英豪。",
            "江南正自賢徐穉，天子先應問伏滔。",
            "試看翰林批鳳尾，何如大尉飲羊羔。",
            "諸公拔劍論功業，當念蕭侯轉粟勞。"
        ],
        "title": "次韻徐漕案部至廬陵見訪",
        "id": "a9d0ee21-5812-4007-aa17-8f61cca5855d"
    },
    {
        "author": "王庭珪",
        "paragraphs": [
            "老泉仙翁騎列星，文采風流屬此甥。",
            "鳳閣初傳舍人様，帝城新有能詩聲。",
            "青萍出匣蛟兕吼，赤手捕蛇狐兔驚。",
            "願扣洪鐘識音響，暮年聊欲聽鏗鍧。"
        ],
        "title": "寄程子山舍人",
        "id": "6b00441f-2207-4082-806e-8210b4e19749"
    },
    {
        "author": "王庭珪",
        "paragraphs": [
            "亂碧峰頭水拍堤，白沙寒竹凈柴扉。",
            "晨光破霧千山出，絕壁盤雲一雁飛。",
            "窗外烟霞舒錦綺，坐中談笑落珠璣。",
            "江邊野老逢人說，待看追鋒入翠微。"
        ],
        "title": "過劉美中新居",
        "id": "77b4608a-83cc-4fe1-b609-10e45483b5bf"
    },
    {
        "author": "王庭珪",
        "paragraphs": [
            "薰風拂曉度長堤，堤上雙紅捲使旗。",
            "樓影與天俱在水，岸沙經雨不成泥。",
            "他州半落青山外，别浦遙分翠浪低。",
            "渡口神螺誰復識，江空應只月明知。"
        ],
        "title": "陪元勃舍人秀實監丞遊徹見閣",
        "id": "e76341c8-f441-43d7-b9b7-2b06de33e438"
    },
    {
        "author": "王庭珪",
        "paragraphs": [
            "翼軫南邊第一州，滕王高閣枕江流。",
            "天提日月東南走，地闢山川晝夜浮。",
            "午後朱簾捲斜照，更深白水自明樓。",
            "當時帝子鳴鑾後，歌舞重翻又幾秋。"
        ],
        "tags": [
            "滕王阁"
        ],
        "title": "登滕王閣二首  其一",
        "id": "c9423928-5bb6-4232-9ce2-b9ecf43a6477"
    },
    {
        "author": "王庭珪",
        "paragraphs": [
            "滕王歌舞今千載，彷彿鳴鑾度綺窗。",
            "尚有殘霞伴孤鶩，時聞晚唱下長瀧。",
            "危欄傑棟臨無地，翠嶺層陰落半江。",
            "欲詠朱簾捲山雨，含毫自覺寸心降。"
        ],
        "tags": [
            "滕王阁"
        ],
        "title": "登滕王閣二首  其二",
        "id": "0e545ee5-1be2-4a8e-8d43-2bb309384760"
    },
    {
        "author": "王庭珪",
        "paragraphs": [
            "痛飲長齋擬八仙，醉中談辯亦逃禪。",
            "吟詩不落正始後，作句定居靈運前。",
            "富貴逼人應未免，文章驚世始堪傳。",
            "近聞相國頻搜訪，應有除書上九天。"
        ],
        "title": "贈黄伯成",
        "id": "7001a5bb-0ae1-460c-b65f-a13e57082e47"
    },
    {
        "author": "王庭珪",
        "paragraphs": [
            "明光清曉玉開關，脚踏金鑾近侍班。",
            "行盡九重天上路，正臨方丈海中山。",
            "紫薇閣對青霄近，紅藥花翻白日閑。",
            "待看飛龍催賜馬，錦袍蓮燭夜深還。"
        ],
        "title": "寄賀劉美中舍人直學士院",
        "id": "bc3c1024-a2ed-4e5c-b985-fa1ea2303b73"
    },
    {
        "author": "王庭珪",
        "paragraphs": [
            "山根細路遶長塘，忽有荷花照水光。",
            "誤入孤村看青壁，却逢千蓋擁紅粧。",
            "採蓮不見溪中女，緩轡徒牽馬上郎。",
            "行傍綠堤將過盡，回鞭小住惜餘香。"
        ],
        "title": "出城北由山徑入徹源忽逢荷花彌望不知爲何處詢其地名曰長塘又行數里行大路出連嶺作詩記之",
        "id": "977dbba0-cd41-41d6-a43c-bd5107160bad"
    },
    {
        "author": "王庭珪",
        "paragraphs": [
            "歸馬鏘然響轡環，道傍春色正斕斑。",
            "吟登回雁峰頭月，覽遍清湘雨後山。",
            "剩有虹蜺蟠筆下，喜聞蝴蝶入簾間。",
            "花時獨鎖深深院，卧聽笙簫夢裏還。"
        ],
        "title": "長沙試殿聞傅彦濟永州考試還先寄此詩",
        "id": "f6280fb4-3946-43e5-833d-7a2951fa1d65"
    },
    {
        "author": "王庭珪",
        "paragraphs": [
            "湘水清如碧玉環，湘妃淚染竹痕斑。",
            "此時遊宦非高志，何日抱琴歸故山。",
            "雁塔共題雙闕際，馬蹄同下五雲間。",
            "今朝顦顇荆湖外，却望烟霄嘆未還。"
        ],
        "title": "再次前韻",
        "id": "1fb2381d-2b0b-466c-8922-e9d40a1c05d1"
    },
    {
        "author": "王庭珪",
        "paragraphs": [
            "緩鞚青絲馬不嘶，春山草長靜柴扉。",
            "迸林新笋斑斑出，隔水幽禽款款飛。",
            "雨過泉聲鳴嶺背，日長花氣撲人衣。",
            "雲藏遠岫茶烟起，知有僧居在翠微。"
        ],
        "title": "春日山行",
        "id": "99e57943-873f-43d5-b81e-5c842346a3c5"
    },
    {
        "author": "王庭珪",
        "paragraphs": [
            "雪擁東皇下紫虛，霓旌鳳馭肅前驅。",
            "天將平地開銀闕，人似春冰在玉壺。",
            "綠蟻飄香浮翠斝，青絲傳菜出行廚。",
            "老農慣識豐年兆，正欠漁簔入畫圖。"
        ],
        "title": "正月二十立春觀雪次韻向文剛",
        "id": "744a6678-572d-4c75-8dde-acb9b6a9e865"
    },
    {
        "author": "王庭珪",
        "paragraphs": [
            "馬上吟詩雪滿鬚，垂鞭信馬不須驅。",
            "病餘消渇澆茶枕，醉後狂歌打唾壺。",
            "坐見詞鋒森武庫，還如禁臠出天廚。",
            "筆間能作有聲畫，似看輞川摩詰圖。"
        ],
        "title": "再次前韻二首  其一",
        "id": "d31d84bb-2e78-4a97-9748-8afba8aa833d"
    },
    {
        "author": "王庭珪",
        "paragraphs": [
            "天公剪水落空虛，似借東風暖力驅。",
            "未用春禽催脱袴，寧聞沽酒勸提壺。",
            "歌樓人唱郢中曲，野寺烟生香積廚。",
            "何必萬錢方辦酒，一杯隨分豈難圖。"
        ],
        "title": "再次前韻二首  其二",
        "id": "81aba60c-2a40-448a-9ab1-2c93e1cb98e8"
    },
    {
        "author": "王庭珪",
        "paragraphs": [
            "鄉井彫殘屋瓦頹，東風依舊上池臺。",
            "别來縱值時方亂，春到何曾花不開。",
            "驟覺茅簷堆錦繡，未消翠轂走塵埃。",
            "勿云去草草無惡，今日遮藏要草萊。"
        ],
        "title": "避亂深山蒙兄寶君寄牡丹數枝鮮妍不減平日始覺茅簷頓有春色感歎之餘因成拙句",
        "id": "39e97448-43b0-47d2-bf4c-b6d51837de6e"
    },
    {
        "author": "王庭珪",
        "paragraphs": [
            "物色江寒楓葉凋，江邊微雨暮蕭蕭。",
            "白沙翠竹舊行路，碧水朱欄新渡橋。",
            "盡室當時避征戰，十年閑事付漁樵。",
            "如今傑屋明人眼，一笑端能覆酒瓢。"
        ],
        "title": "再過東岡",
        "id": "706ef0ba-8d2c-4620-8a97-c5160f3c9897"
    },
    {
        "author": "王庭珪",
        "paragraphs": [
            "兩刹崚嶒隱翠岑，却擔拄杖出烟林。",
            "來時飽喫東禪飯，歸去泥添古佛金。",
            "絕嶺松篁青玉瘦，上方漁鼓白雲深。",
            "是中不可著言句，且聽半山鸞鳳音。"
        ],
        "title": "送元上人遊仰山歸泐潭",
        "id": "20820a4d-6877-4ae4-bd44-9630875100a8"
    },
    {
        "author": "王庭珪",
        "paragraphs": [
            "月從海底轉天心，影落長江海共深。",
            "倒卓玉輪窺白兔，平看波面擁黄金。",
            "魄隨秋水流無盡，光射寒潭曉未沈。",
            "此月已曾經照古，又觀古月照如今。"
        ],
        "tags": [
            "长江"
        ],
        "title": "次韻歐陽叔向水中月",
        "id": "eaaf112f-b590-4e8b-8f12-40af458b6920"
    },
    {
        "author": "王庭珪",
        "paragraphs": [
            "天邊旱魃凌高秋，草木焦卷生百憂。",
            "正欲焚山泣魑魅，忽驚暴雨交田疇。",
            "牲羞奔走羣祀喜，雷公怒叱萬鬼囚。",
            "何當盡洗炎熱苦，坐令清風還九州。"
        ],
        "title": "次韻周子發喜雨",
        "id": "b4f85927-d083-4d0d-9b8b-b1b90493fd2e"
    },
    {
        "author": "王庭珪",
        "paragraphs": [
            "李白夜登孫楚樓，樓中翫月苦淹留。",
            "定知公等非凡客，要是人間第一流。",
            "玉勒穿花回曲徑，銀槽瀉酒注深甌。",
            "遙觀翠幕張燈處，小婦鳴箏在上頭。"
        ],
        "title": "和胡觀光登酒樓",
        "id": "9217ce08-c8f3-48ef-99c3-273c15094e73"
    },
    {
        "author": "王庭珪",
        "paragraphs": [
            "鐵馬初休淮上兵，人心遙望泰階平。",
            "祥雲密遶皇居近，喜氣先從日下生。",
            "漢殿風高飛燕雀，秋宵星亂落欃槍。",
            "從今且覓耳邊靜，半夜不聞鼙鼓聲。"
        ],
        "title": "和趙叔清書事",
        "id": "35cd23a5-2c74-4e2d-9e22-f46744d514a9"
    },
    {
        "author": "王庭珪",
        "paragraphs": [
            "湖海元龍氣宛然，求田問舍語何緣。",
            "兩京夢斷無消息，萬里人歸有歳年。",
            "嶺外梅花愁欲破，雲安江水遠堪憐。",
            "兹辰不預朝閶闔，猶喜山間穩晝眠。"
        ],
        "title": "和陳相之至日即事二首  其一",
        "id": "330db46d-d751-4d52-a335-7a1559183e9a"
    },
    {
        "author": "王庭珪",
        "paragraphs": [
            "南雪常時不到地，嶺梅今與雪夤緣。",
            "漸添化國舒長日，更卜祥雲大有年。",
            "萬木寒癡猶自凍，一枝疏瘦想堪憐。",
            "時聽野老談新政，坐竦詩肩夜不眠。"
        ],
        "title": "和陳相之至日即事二首  其二",
        "id": "1894e7f3-2140-4418-a953-72a86e35ae92"
    },
    {
        "author": "王庭珪",
        "paragraphs": [
            "洗盡西江戰伐塵，忽開黌宇照城闉。",
            "一時人物風雲會，千里溪山俎豆新。",
            "儻使將軍皆遣子，定知夷狄卻來賓。",
            "修文偃武須今日，鳴玉鏘金未乏人。"
        ],
        "title": "新學□□□落成釋奠諸生畢集喜而有作",
        "id": "dc7a16b8-1f9d-4187-bfee-b8960de757f3"
    },
    {
        "author": "王庭珪",
        "paragraphs": [
            "誰念揚雄寂寞居，忽逢佳士倒衣裾。",
            "裁詩禿盡千毫兔，岸幘斜欹半幅綀。",
            "節並松筠霜雪後，唾成珠玉笑談餘。",
            "窮山避寇應愁絕，付與騷人萬古吁。"
        ],
        "title": "和歐陽周弼",
        "id": "caf3f885-cd36-4830-bf64-ef1a6a70a57c"
    },
    {
        "author": "王庭珪",
        "paragraphs": [
            "官冷身閑簿領稀，時從物外赴襟期。",
            "憑君小緩青絲鞚，爲我聊傾碧玉卮。",
            "野寺石泉秋煮茗，松窗雪屋夜論詩。",
            "懸知別後東風近，先寄寒梅第一枝。"
        ],
        "title": "別葛德裕主簿",
        "id": "7c427829-e7c2-4196-9a7a-0c1abbad4d54"
    },
    {
        "author": "王庭珪",
        "paragraphs": [
            "渝川咫尺如千里，千里猶堪雞黍期。",
            "旋滴銀槽將進酒，細傾金屈倒垂卮。",
            "閑爲洛下諸生詠，突過黄初數子詩。",
            "阿吉想能騎竹馬，鳳雛低映碧梧枝。"
        ],
        "title": "和葛德裕別後用舊韻見寄",
        "id": "48f6440b-b087-419a-b545-66e2e24f4797"
    },
    {
        "author": "王庭珪",
        "paragraphs": [
            "長江歸去又騎驢，依舊青山霜葉枯。",
            "入眼雲山有佳句，脫身捶楚亦良圖。",
            "輕裝但載書千卷，後夜相思天一隅。",
            "乍喜飛鸞離枳棘，莫貪爲縣落雙鳬。"
        ],
        "tags": [
            "长江"
        ],
        "title": "送裴主簿",
        "id": "c18f458c-4f00-4c0d-9a8c-1f6713782ccf"
    },
    {
        "author": "王庭珪",
        "paragraphs": [
            "避地東村深幾許，青山窟裏起炊烟。",
            "敢嫌茅屋絕低小，净掃土牀堪醉眠。",
            "鳥不住啼天更靜，花多晚發地應偏。",
            "遙看翠竹娟娟好，猶隔西泉數號田。"
        ],
        "title": "和居東村作",
        "id": "fcc56575-47fe-4f2b-ad83-b989ceb38668"
    },
    {
        "author": "王庭珪",
        "paragraphs": [
            "郴陽叨預校羣英，二十年來一夢驚。",
            "往日下帷搜俊異，見君落筆已縱横。",
            "才高固可萬人敵，志大欲圖千佛名。",
            "誰念先生今老矣，披簔倚杖看巖耕。"
        ],
        "title": "送鄒去非",
        "id": "86be59ba-3121-4fcf-baf6-11805ec0e278"
    },
    {
        "author": "王庭珪",
        "paragraphs": [
            "佛屋深蟠七祖山，魯公奇字刻孱顔。",
            "能來把釣溪臺上，安用賦詩戎馬間。",
            "薄宦不知何處好，浮生纔得此時閑。",
            "夕陽渡口人爭渡，又趁城頭暮鼓還。"
        ],
        "title": "次韻向文剛晁叔易遊青原",
        "id": "4e453a64-2444-4681-9d31-c3c5f75caa18"
    },
    {
        "author": "王庭珪",
        "paragraphs": [
            "憶昨相逢氣益明，投書力詆漢公卿。",
            "一時末俗無高論，千古佳名屬後生。",
            "魏郡初徴狄仁傑，汝陽幾縛李元平。",
            "行當獻納麒麟殿，看挽天河洗甲兵。"
        ],
        "title": "安成再逢黄平國",
        "id": "c50b9e77-13b4-49c4-8bd3-4cd3d80706f5"
    },
    {
        "author": "王庭珪",
        "paragraphs": [
            "野闊江寒一雁飛，碧蘆花老鱖魚肥。",
            "遶欄綠水秋初凈，滿棹白蘋人未歸。",
            "醉任狂風掲茅屋，卧聽殘雪打蓑衣。",
            "他年欲訪沙頭路，會自攜竿扣竹扉。"
        ],
        "title": "題郭秀才釣亭",
        "id": "14a30d95-2a50-488f-8d66-30324403371e"
    },
    {
        "author": "王庭珪",
        "paragraphs": [
            "盧溪春水欲平堤，滿徑蓬蒿竹掩扉。",
            "齋館静無塵土雜，盤飱喜有藥苗肥。",
            "君尋甘露峰前住，人似山陰雪夜歸。",
            "江海未應終寂寞，鶴書将下釣璜磯。"
        ],
        "title": "次韻江正邦",
        "id": "ad4ea574-1335-49e6-b747-3e7c413a3ade"
    },
    {
        "author": "王庭珪",
        "paragraphs": [
            "潘才如海渺無堤，肯顧衡茅竹裏扉。",
            "閑釣一溪春水綠，尚容三寸白魚肥。",
            "忽傳銅虎天邊下，共探驪珠夜半歸。",
            "此去烟塵猶未靜，何時馬跡破苔磯。"
        ],
        "title": "正邦聞王師來駐辭歸禾山次韻以别",
        "id": "95c62bee-7de0-4a61-988d-93d9334a529f"
    },
    {
        "author": "王庭珪",
        "paragraphs": [
            "玉帳高談已厭兵，聊將小隊出郊坰。",
            "先生文史三冬足，學士銅錢萬選青。",
            "他日却登龍尾道，教人頂戴佛名經。",
            "諸儒勉稱興賢意，作賦摩空動漢庭。"
        ],
        "title": "和謝倅謁縣學",
        "id": "37f16cb4-e2e2-4439-b8b3-5865d2b88d1d"
    },
    {
        "author": "王庭珪",
        "paragraphs": [
            "曉堤春浪拍江城，出郭試尋堤上坰。",
            "雲脚忽從平地起，柳梢先入半天青。",
            "村深漸覺人烟好，地僻苦無車馬經。",
            "日暮歸來微雨歇，酒醒客去月當庭。"
        ],
        "title": "和周公予遊春用前韻",
        "id": "efc8eff5-1189-4bf5-a6dc-2d4d150a4e9b"
    },
    {
        "author": "王庭珪",
        "paragraphs": [
            "弔古高文說戰場，毫端凜凜挾秋霜。",
            "自能突過今人作，不必汙爲梵冊藏。",
            "曾捲笏袍還聖主，重攜筆札試明光。",
            "曲江故有家聲在，莫擬愁詩似景陽。"
        ],
        "title": "酬張公敏示古戰場賦",
        "id": "b3f5757c-8595-4e51-bc0d-afc898bc49af"
    },
    {
        "author": "王庭珪",
        "paragraphs": [
            "偶從山澤得追陪，吐論風生不受埃。",
            "曾讀芸齋編廣錄，固知天下有奇才。",
            "愁堆青簡千年蠧，忙過黄槐花幾番。",
            "往歳聞名未相識，常如弱水隔蓬萊。"
        ],
        "title": "和李彦文",
        "id": "587c0bde-ea84-4a1e-ba87-9e8343f06b92"
    },
    {
        "author": "王庭珪",
        "paragraphs": [
            "平生未見嵇中散，野鶴軒昂識季昆。",
            "江表今無耆舊在，中郎尚有典刑存。",
            "螺川汗炙書千卷，玉澗船歸酒一罇。",
            "獨羨冰清蕭處士，通家能入李膺門。"
        ],
        "title": "送李成叔歸峽江兼簡蕭懋德",
        "id": "7fb21dbe-91d3-4360-9dcf-233660f9ea6a"
    },
    {
        "author": "王庭珪",
        "paragraphs": [
            "著書尚有銀管筆，騎馬元無金絡頭。",
            "陶令種田非左計，漫郎作官真薄遊。",
            "脫身簿領歸來好，入手漁竿隱去休。",
            "老瓦盆邊可呼客，興酣何用玉爲甌。"
        ],
        "title": "次韻裴主簿述懷",
        "id": "810a6e4d-54de-4f19-9337-d5c9f5eff715"
    },
    {
        "author": "王庭珪",
        "paragraphs": [
            "謝公雅量含邱壑，夙有江湖萬里情。",
            "迺肯屈身登野艇，更容著帽進書生。",
            "詩成絕壁烟霞動，雨過晚雲樓閣明。",
            "句法誰堪敵康樂，毫端應挾雪霜清。"
        ],
        "title": "謝直夫乘小舟訪予于横山堂兼惠佳篇奉次元韻",
        "id": "ecd75a2a-5c8d-4637-aca3-8262cc137e10"
    },
    {
        "author": "王庭珪",
        "paragraphs": [
            "解道澄江元有聲，東山出處更關情。",
            "高吟正憶西堂夢，妙語又逢春草生。",
            "沙尾斷篷垂釣遠，峰頭晚日落船明。",
            "不將軍騎驚猿鶴，巖谷猶傳此段清。"
        ],
        "title": "春日横山堂有懷謝直夫用前韻奉寄",
        "id": "b8e51646-c1a1-416a-bdf6-2a71423cfd42"
    },
    {
        "author": "王庭珪",
        "paragraphs": [
            "坐看冰輪碾太清，赤欄橋下水先明。",
            "光從蟾兔窟中出，人在鯨鼇背上行。",
            "地隔里門無俗客，樓高鄰笛有新聲。",
            "此時迥絕非塵境，更聽天雞第一鳴。"
        ],
        "title": "草堂東橋翫月",
        "id": "d7254c34-38f6-452c-91c7-8a357f474689"
    },
    {
        "author": "王庭珪",
        "paragraphs": [
            "曾共丹梯步廣寒，自無仙骨墮凡間。",
            "君攀玉兔窟中桂，我返神螺江上山。",
            "豈謂觀風經邑里，猶能駐馬問柴關。",
            "鳴騶排入蓬蒿徑，踏破巖前綠蘚斑。"
        ],
        "title": "謝同年李提舉見訪",
        "id": "40db1b75-a308-4060-ad09-a1cd2fd883fd"
    },
    {
        "author": "王庭珪",
        "paragraphs": [
            "晉朝人物渡江初，爲郡風流只載書。",
            "臨水重開數間屋，宿兵仍富九年儲。",
            "英豪系出三公後，磊落胸蟠萬卷餘。",
            "東觀諸郎未堪比，登車不落問何如。"
        ],
        "title": "和趙叔清登殷仲堪讀書臺二首  其一",
        "id": "b76c8a5f-5aa7-49e1-ba07-ba553b1357a9"
    },
    {
        "author": "王庭珪",
        "paragraphs": [
            "池上開軒對郡樓，當時太守氣横秋。",
            "聲名已負荆州望，舟棹更爲滄海浮。",
            "插架古書芸護蠧，隔溪遊女扇障羞。",
            "仲堪沒後今千載，孰謂人間無此流。"
        ],
        "title": "和趙叔清登殷仲堪讀書臺二首  其二",
        "id": "fc11d78c-5095-42f4-8eee-db71d738193f"
    },
    {
        "author": "王庭珪",
        "paragraphs": [
            "庭前好樹宿烟浮，上有珍禽啼不休。",
            "花發亂紅稠屋角，柳翻新綠出牆頭。",
            "起看霄漢知晴色，旋買壺觴辦勝遊。",
            "平旦爭門人競入，與君先上望京樓。"
        ],
        "title": "春曉招友人",
        "id": "40367bf8-8744-4048-a2e9-5fd7a3784360"
    },
    {
        "author": "王庭珪",
        "paragraphs": [
            "夜聞急雨洗氛埃，慶澤仍從天上回。",
            "寰海自應遵詔旨，管弦何用費詩催。",
            "東風漸著金絲柳，和氣潛飛玉琯灰。",
            "遙想慈寧動新樂，禁門清曉拂雲開。"
        ],
        "title": "和周公予呈向宰",
        "id": "cef772ab-55b2-4a9a-9745-4cf575323407"
    },
    {
        "author": "王庭珪",
        "paragraphs": [
            "中興人物起紛紛，應有奇才合致君。",
            "仰視孰爲真漢相，夜行何識故將軍。",
            "且騎駿馬天邊路，莫話高樓日暮雲。",
            "年少功名方入手，勒移休動北山文。"
        ],
        "title": "次韻黄元授見訪",
        "id": "8843f948-a190-4c24-8d1d-f8c5c166de62"
    },
    {
        "author": "王庭珪",
        "paragraphs": [
            "曉天樓殿倚空虛，尚見星辰落落疏。",
            "鵲動高林人起後，馬嘶殘月客行初。",
            "偶來作尉聊驅盜，豈謂論功得謗書。",
            "但使一方無犬吠，即看黄紙下新除。"
        ],
        "title": "次韻胡觀光長慶寺早起",
        "id": "a8aac99a-a5c7-4ebb-a441-b88c8027ff7b"
    },
    {
        "author": "王庭珪",
        "paragraphs": [
            "天公叱起羣龍顛，黑風立海倒百川。",
            "黄流忽通南北港，白水自滿高低田。",
            "官軍從來仰征賦，農民豈解持戈鋋。",
            "雖得一雨洗炎熱，夜吏捉人誰使然。"
        ],
        "title": "和黄元授喜雨",
        "id": "18a6639e-edfb-4b3c-865c-fe2ff4977f12"
    },
    {
        "author": "王庭珪",
        "paragraphs": [
            "鼓篋同登樂泮年，論文誰復似徐堅。",
            "向來聚散如春夢，此去逢迎應宿緣。",
            "陋巷苦無高馬過，新詩時有賈人傳。",
            "芒鞋竹杖俱無恙，歸日猶堪作地仙。"
        ],
        "title": "次韻答劉元弼",
        "id": "bb238d80-5508-4795-a72c-95092bb6142c"
    },
    {
        "author": "王庭珪",
        "paragraphs": [
            "半夜陰風捲地來，平明犬吠恐爲災。",
            "高吟梁苑詞方就，醉卧袁門打不開。",
            "貧甚此時穿履出，興闌何處棹舟回。",
            "瓊樓玉宇非人世，疑共盧敖上九垓。"
        ],
        "title": "次韻何倅雪詩",
        "id": "45623d48-2c72-4dd7-9bc2-53c0ac293db6"
    },
    {
        "author": "王庭珪",
        "paragraphs": [
            "月麗重離日正明，星精磅礴應時生。",
            "詩成五字今無敵，賦壓三都世有聲。",
            "殿閣微凉風乍起，門庭當晝雀爭鳴。",
            "擬將間氣爲公壽，編入中興頌太平。"
        ],
        "title": "賀郡守生辰二首  其一",
        "id": "fbfa5689-70ed-40bb-a47d-4ddf8d66ecfb"
    },
    {
        "author": "王庭珪",
        "paragraphs": [
            "鵲印銅鈎幾世傳，門中人物自超然。",
            "高文大筆無雙譽，紫府丹臺第一仙。",
            "會見黄眉三洗骨，謾勞青史再編年。",
            "西林恐未容歸隱，將有追鋒下九天。"
        ],
        "title": "賀郡守生辰二首  其二",
        "id": "ba6a2ea3-d7f3-4b75-9e79-0a35a549f589"
    },
    {
        "author": "王庭珪",
        "paragraphs": [
            "野寺西邊雪壓梅，曾陪杖履探春回。",
            "重尋密竹檀欒外，又見疏枝摘素開。",
            "步屧尋花嗟我老，巡簷索笑共誰來。",
            "細看風味依然在，不是劉郎去後栽。"
        ],
        "title": "蠟梅寄陳相之侍郎",
        "id": "de717842-4eb1-4e9f-8b09-a2b21847a33e"
    },
    {
        "author": "王庭珪",
        "paragraphs": [
            "夜聽雷車碾太清，風翻急雨落平明。",
            "不憂稻穟已燋卷，似見天河欲倒傾。",
            "犴獄繫囚應盡洗，豐年詩句喜先成。",
            "東郊南畝村村樂，草木欣欣亦有情。"
        ],
        "title": "和向宰喜雨",
        "id": "9a5f1ce6-a18d-41ad-a358-bd6e72c88a45"
    },
    {
        "author": "王庭珪",
        "paragraphs": [
            "重尋古壁舊題詩，林竹蕭森上翠微。",
            "但見曉猿驚蕙帳，應無山鳥怪儒衣。",
            "野僧忽自雲中出，閣老新從天下歸。",
            "拍手相歡同一笑，可能長伴釣魚磯。"
        ],
        "title": "劉美中自翰苑歸追懷平昔之遊再過唐興寺陳迹依然輒成長句奉呈",
        "id": "67f9cc39-cc9a-45af-ab59-4570738e8030"
    },
    {
        "author": "王庭珪",
        "paragraphs": [
            "七年三過唐興寺，夢裏聞君得好官。",
            "遍歷蘭臺兼柱史，近辭香案出金鑾。",
            "從來呼客沽村釀，不敢移廚洗玉盤。",
            "政恐人情賤楊柳，送迎唯作故時看。"
        ],
        "title": "唐興寺再呈美中",
        "id": "374e5138-9151-48d1-816f-2a994f2b1312"
    },
    {
        "author": "王庭珪",
        "paragraphs": [
            "囊封初上九重關，是日清都虎豹閑。",
            "百辟動容觀奏牘，幾人回首愧朝班。",
            "名高北斗星辰上，身墮南州瘴海間。",
            "不待他年公議出，漢廷行召賈生還。"
        ],
        "title": "送胡邦衡之新州貶所二首  其一",
        "id": "64c50fd2-4c26-409a-82e6-242f502419f6"
    },
    {
        "author": "王庭珪",
        "paragraphs": [
            "大廈元非一木支，欲將獨力拄傾危。",
            "癡兒不了公家事，男子要爲天下奇。",
            "當日姦諛皆膽落，平生忠義只心知。",
            "端能飽喫新州飯，在處江山足護持。"
        ],
        "title": "送胡邦衡之新州貶所二首  其二",
        "id": "f92b2ce3-9904-4710-bc8a-aa8312cc15c3"
    },
    {
        "author": "王庭珪",
        "paragraphs": [
            "酒酣下筆不能休，寫盡江南萬斛愁。",
            "長史果爲何物漢，中軍不是置書郵。",
            "又聞戰馬將休息，且任浮鷗自去留。",
            "觸目西風易增感，山川信美莫登樓。"
        ],
        "title": "次韻周公子秋日書懷",
        "id": "c3aa76a4-a996-4528-88fe-fe5a8b48d708"
    },
    {
        "author": "王庭珪",
        "paragraphs": [
            "兩脚誤隨車馬塵，江湖歲晚始謀身。",
            "籬邊日醉陶元亮，窗外夜呼祁孔賓。",
            "倒著敝衣迎好客，急搜奇句發陽春。",
            "阿瞞豈但能横槊，文彩風流世有人。"
        ],
        "title": "和曹温如都監惠詩",
        "id": "61918aa6-d76f-4832-b459-0774b4dc258d"
    },
    {
        "author": "王庭珪",
        "paragraphs": [
            "萬里窮民欲叫天，天邊御史雨隨軒。",
            "潁川大姓行當案，河隴幽囚自不冤。",
            "權倖畏威先縮頸，姦回未死已羞魂。",
            "江南弊冗如蜂蟻，入奏猶須一夜論。"
        ],
        "title": "次韻呈劉立道宣諭二首  其一",
        "id": "c3b220a5-e8bb-437b-b6a9-66b93fc1691a"
    },
    {
        "author": "王庭珪",
        "paragraphs": [
            "使星光出太微庭，馬上風雲日下生。",
            "斧鉞疑從霄漢落，絲綸如被袞衣榮。",
            "歡迎道路初頒詔，威讋姦雄不動聲。",
            "誰識張綱最年少，耆儒空愧舊知名。"
        ],
        "title": "次韻呈劉立道宣諭二首  其二",
        "id": "4be33a5e-6073-4d3e-8f02-b5c05af6c67b"
    },
    {
        "author": "王庭珪",
        "paragraphs": [
            "黄蠟青沙未破封，已知雙井社前烘。",
            "一丘風味極不淺，萬頃烟波興不窮。",
            "東晉書齋頽壓後，西湖山色有無中。",
            "危欄傑閣明人眼，獨覺登臨欠此公。"
        ],
        "tags": [
            "西湖"
        ],
        "title": "向文剛讀書齋試雙井茶有懷黄超然",
        "id": "44aa2835-59a9-4bf7-8146-d6efe5ff8f7f"
    },
    {
        "author": "王庭珪",
        "paragraphs": [
            "日頭欲出未出時，霧失江城雨脚微。",
            "天忽作晴山捲幔，雲猶含態石披衣。",
            "烟村南北黄鸝語，麥隴高低紫燕飛。",
            "誰似田家知此樂，呼兒吹笛跨牛歸。"
        ],
        "title": "二月二日出郊",
        "id": "f2d507f1-57f0-4263-a766-9f791915a947"
    },
    {
        "author": "王庭珪",
        "paragraphs": [
            "詩詞清麗筆如神，猶記同年歲在申。",
            "弧矢志高千萬里，烟霄路闊幾由旬。",
            "曾無紫氣衝南斗，空有紅光動北辰。",
            "自顧頑才類銅錫，敢期陶冶鑄成鈞。"
        ],
        "title": "次韻謝同年劉子堅生日惠詩",
        "id": "4a2edaec-1e6f-4e17-ae15-67eca4cbe393"
    },
    {
        "author": "王庭珪",
        "paragraphs": [
            "纔下清談已絕塵，莫嗟離亂恐傷神。",
            "兵戈亦是古來事，丘壑還須我輩人。",
            "吟罷細傾桑落酒，歸來倒著接䍦巾。",
            "茅簷近喜聞雞犬，步屧尋君去亦頻。"
        ],
        "title": "和劉元弼亂後見訪",
        "id": "da665890-47c6-42e9-98e1-9b979a6f5092"
    },
    {
        "author": "王庭珪",
        "paragraphs": [
            "鳴珂傳響動比鄰，爭看題輿朱兩輪。",
            "節擁兵符分半刺，道經山邑訪閑人。",
            "行春號令清如水，落筆篇章妙入神。",
            "應念窮愁病書客，經年顦顇楚江濱。"
        ],
        "title": "朱通判見訪病不能出以詩謝之",
        "id": "125daf46-6286-42d1-9283-4c785384860c"
    },
    {
        "author": "王庭珪",
        "paragraphs": [
            "漸見時平草木蘇，姦蹊盜穴已洿瀦。",
            "登山敢憚牛馬走，置酒誰呼陳趙予。",
            "助魃旱龍初偃蹇，隨軒飛雨不躊躇。",
            "雲騰石屋蒼崖峻，磨刻行當候璽書。"
        ],
        "title": "和井令西山石屋感雨",
        "id": "402e909f-b71e-4155-adbd-85b0911a15de"
    },
    {
        "author": "王庭珪",
        "paragraphs": [
            "有客江邊問草堂，銀鞍白馬爛生光。",
            "不嫌茅屋絕低小，往坐竹陰移晚凉。",
            "入洛聲名動冠蓋，傳家文翰在巖廊。",
            "高風誰復如公者，肯接山林氣味長。"
        ],
        "title": "次韻謝處州倅毛長吉見訪惠詩",
        "id": "f60891fe-69f5-4291-a054-44fa2e36fabc"
    },
    {
        "author": "王庭珪",
        "paragraphs": [
            "邂逅忽登君子堂，眼明初識斗間光。",
            "如窺銀漢纖塵靜，更酌金盤曉露凉。",
            "玉座正臨天北極，蓬山歸直殿西廊。",
            "野人不識昇平事，但覺江邊白日長。"
        ],
        "title": "再次前韻二首  其一",
        "id": "9d94d2ef-d540-4c64-bc9e-743a7c1f4b3f"
    },
    {
        "author": "王庭珪",
        "paragraphs": [
            "毛公過我竹間堂，贈我新詩敵夜光。",
            "盛德自爲南土秀，清風何羨北窗凉。",
            "漳江日落人爭渡，古寺僧歸月上廊。",
            "揮麈細談家世事，時材無復數真長。"
        ],
        "title": "再次前韻二首  其二",
        "id": "19486528-d159-44c6-93aa-8d432ca03d1f"
    },
    {
        "author": "王庭珪",
        "paragraphs": [
            "兩翁忽動鱸魚興，膾縷無聲雪落砧。",
            "細管向來曾並試，清流可賦共誰臨。",
            "好詩自昔員如彈，古錦何勞嘔出心。",
            "一覽雕章知格律，吹笙學得鳳凰吟。"
        ],
        "title": "和胡觀光黄元授二首  其一",
        "id": "79e5b56c-feea-42f4-92a8-f39a017dad98"
    },
    {
        "author": "王庭珪",
        "paragraphs": [
            "卧聽蕭寺五更風，錯打當年飯後鐘。",
            "不願綈袍憐范叔，獨緣蔬饌識茅容。",
            "黄旗接武來招盜，皂蓋行春且勸農。",
            "如此偷安欲持久，荒謀誕計恐無庸。"
        ],
        "title": "和胡觀光黄元授二首  其二",
        "id": "85511c49-57ea-4a4d-aeb2-ecb2178e187d"
    },
    {
        "author": "王庭珪",
        "paragraphs": [
            "夜讀文公猛虎詩，云何虎死忽悲啼。",
            "人生未省向來事，虎死方羞前所爲。",
            "昨日猶能食熊豹，今朝無計奈狐貍。",
            "我曾道汝不了事，喚作癡兒果是癡。"
        ],
        "title": "讀韓文公猛虎行",
        "id": "cd2ca54d-0c04-41b0-acc0-bb82985e5ede"
    },
    {
        "author": "王庭珪",
        "paragraphs": [
            "庭下秋風吹紫蘭，蟠桃爲壽菊斒斕。",
            "厭分銅虎天邊郡，屢直金鑾海上山。",
            "洲渚忽然生戶外，歳星今却到人間。",
            "願扶帝業須難老，穩踏龍墀尾近班。"
        ],
        "title": "向宣卿生日",
        "id": "cf51e69d-ddde-44fc-b30a-45f5739f9815"
    },
    {
        "author": "王庭珪",
        "paragraphs": [
            "冰底涓涓已作聲，曉看春色上蕪城。",
            "江南樓閣烟中出，檻外山川翠欲萌。",
            "梅點宿粧凝笑靨，柳摇新綠換枯莖。",
            "化權初入東風手，莫使階前草亂生。"
        ],
        "title": "次韻歐陽叔向寺丞早春呈周子發知縣",
        "id": "7ed64783-4448-4926-92cc-226f2fbc2bad"
    },
    {
        "author": "王庭珪",
        "paragraphs": [
            "訪我林間一病翁，數椽茅屋貯清風。",
            "華裾織翠來天外，揮麈談兵伏坐中。",
            "回首此時增感慨，出門何處問窮通。",
            "北溟待看鯤鵬變，坳水蹄涔詎見容。"
        ],
        "title": "謝劉時昇見訪",
        "id": "083208a9-899c-4676-bc8e-b39c44ff5f40"
    },
    {
        "author": "王庭珪",
        "paragraphs": [
            "朔風飛雨未成晴，脫葉打窗雞欲鳴。",
            "此處霑襟話離别，向來傾蓋識平生。",
            "尚期揮麈堅談壘，不必攻愁用酒兵。",
            "北闕上書無計策，誰能穿履雪中行。"
        ],
        "title": "送别葛德濟",
        "id": "f7c54f5a-aedf-442a-99c7-ea8760005dd1"
    },
    {
        "author": "王庭珪",
        "paragraphs": [
            "小雨脊脊弄晚晴，饑腸過午自雷鳴。",
            "鐘聲隔岸聞香積，風味令人想麴生。",
            "近報邊頭新奏捷，獨憐江外未休兵。",
            "誰能馭此不羈馬，縱使脫韁千里行。"
        ],
        "title": "再和德濟舊韻",
        "id": "fd457bab-5b8f-406d-abc5-1ee4d4c18184"
    },
    {
        "author": "王庭珪",
        "paragraphs": [
            "昔賢曾此卧烟雲，鶴怨猿驚幾度春。",
            "綠蕙再遊今日路，青山如對往年人。",
            "兒童共是窗間客，夢寐猶懷席上塵。",
            "待得遶軒多種竹，等閑來看莫嫌頻。"
        ],
        "title": "題劉端禮達軒",
        "id": "6582270c-b594-4064-b1f8-fe667b1ae81c"
    },
    {
        "author": "王庭珪",
        "paragraphs": [
            "九日君當簇馬鞍，重巖細菊爲誰斑。",
            "吟登回雁峰頭月，看盡清湘雨後山。",
            "莫遣音書和夢斷，會傳名姓落人間。",
            "向郎理棹歸何晚，湖水今應不滿灣。"
        ],
        "title": "重陽日送李彦文之衡湘兼簡向豐之",
        "id": "1f001f56-3c9b-4095-ba32-ec01745238bc"
    },
    {
        "author": "王庭珪",
        "paragraphs": [
            "每煩書札問平安，落紙遙知筆管斑。",
            "塞北未聞輕解甲，江南應得飽看山。",
            "荒村但有兩三戶，廣廈何由千萬間。",
            "他日溪邊尋我去，釣船刺入蓼花灣。"
        ],
        "title": "用前韻酬豐之",
        "id": "2ce0139c-cf0c-4530-93ad-f680d721945a"
    },
    {
        "author": "王庭珪",
        "paragraphs": [
            "牧龍天上幾時還，因失仙龍五色斑。",
            "暫謫南昌爲隱吏，會歸東觀校蓬山。",
            "高名久已聞江表，異氣今猶出斗間。",
            "下筆不休才思闊，清如星漢瀉銀灣。"
        ],
        "title": "再用前韻酬胡觀光",
        "id": "b4f6c2d9-73d3-4f2a-b6c9-08acb08d47db"
    },
    {
        "author": "王庭珪",
        "paragraphs": [
            "青鞋布襪綠蓑衣，滿目秋江白鳥飛。",
            "小楫扁舟乘興出，斜風細雨釣魚歸。",
            "有間茅屋臨蒼巘，尋箇樵夫上翠微。",
            "閑趁牧童吹短笛，倒騎牛背入柴扉。"
        ],
        "title": "從叔君冕見訪山間自云平生躬耕釣無求於人中有至樂令某作詩寫其蕭散之狀爲賦此篇",
        "id": "ed28acaa-bb4e-4ec6-bda9-ad5443a7c385"
    },
    {
        "author": "王庭珪",
        "paragraphs": [
            "終日思詩句未成，夢回春草遶池生。",
            "拂雲松竹兼天盡，如畫江山照眼明。",
            "幽處園林皆可隱，亂來軒冕亦何榮。",
            "即時使有一杯酒，便勝區區萬古名。"
        ],
        "title": "和劉元弼見寄",
        "id": "faaafebe-031b-4fbd-978e-88ac8bb2fcb8"
    },
    {
        "author": "王庭珪",
        "paragraphs": [
            "童稚情親不記春，白頭相見眼猶新。",
            "爲文未辦送窮鬼，買宅何妨近里仁。",
            "魯國儒衣原自少，棘門兒戲定非真。",
            "斗間縱有衝天氣，樓上應無識劍人。"
        ],
        "title": "次韻李世京惠詩",
        "id": "fd5ffe77-ea37-469a-ba76-47c32ce81adb"
    },
    {
        "author": "王庭珪",
        "paragraphs": [
            "庭前喜鵲亂棲鴉，知有鄰翁酒易賒。",
            "老瓦盆隨田舍飲，半溪雲屬野人家。",
            "莫將釣手遮西日，來倚危欄詠落霞。",
            "無奈醉歸燈火亂，僕夫爭路頗喧譁。"
        ],
        "title": "和劉端禮避地初歸見訪",
        "id": "3b61402b-6880-41bd-a5ab-23bf00163e88"
    },
    {
        "author": "王庭珪",
        "paragraphs": [
            "誰與東皇殿後塵，更無凡木敢爭春。",
            "來觀夢草菴前月，疑是廣寒宮裏人。",
            "雨罷香風吹滿院，夜深笑語動諸鄰。",
            "詩詞要並花奇絕，對此吟哦句自新。"
        ],
        "title": "和劉允昇夢草菴前月夜看酴醿",
        "id": "68d2423c-3544-4f9d-9a29-cb63884c533f"
    },
    {
        "author": "王庭珪",
        "paragraphs": [
            "花逢暮境已侵尋，庭值狂風不可禁。",
            "已捲殘紅隨日脚，更吹嫩柳到眉心。",
            "明朝藉地猶堪醉，小雨籠晴未作陰。",
            "騎馬訪君春好在，不勞鐘鼓報新音。"
        ],
        "title": "和端禮惜花苦風雨之句",
        "id": "19df78dc-5b7c-462c-a6a5-2202df4e7b7f"
    },
    {
        "author": "王庭珪",
        "paragraphs": [
            "横槊當年知阿瞞，後來誰復識波瀾。",
            "兩蘇門地陪高詠，千古文章得細論。",
            "耆舊只今無此語，風流端要善清言。",
            "想當巧匠傍觀處，洗盡人間斧鑿痕。"
        ],
        "title": "題曹子方詩集後",
        "id": "ee239fbf-3aa9-4b04-a45a-a55054184b89"
    },
    {
        "author": "王庭珪",
        "paragraphs": [
            "日出城門啼早鴉，杖藜投足野僧家。",
            "非關西寺鐘前飯，要看南枝雪裏花。",
            "玉局偶然留妙語，焦坑從此貴新茶。",
            "劉郎寄我兼長句，落筆更如錐畫沙。"
        ],
        "title": "次韻劉升卿惠焦坑寺茶用東坡韻",
        "id": "37128dda-5cf1-4987-bfe1-9772816de395"
    },
    {
        "author": "王庭珪",
        "paragraphs": [
            "巨石崔嵬枕碧流，何人曾此坐垂鈎。",
            "足加帝腹動星象，手把漁竿還故邱。",
            "固異山靈回俗駕，不因鱸鱠憶吳洲。",
            "當時冠劍今何在，獨有高臺萬古留。"
        ],
        "title": "嚴子陵釣臺",
        "id": "a1c8e2cd-5d69-4d44-af8b-391168e346cd"
    },
    {
        "author": "王庭珪",
        "paragraphs": [
            "一麾初出銀臺路，手把漳南玉獸符。",
            "閭里高門容駟馬，旗旄夾道擁前驅。",
            "兩科名姓驚天地，西掖文章似典謨。",
            "詩卷從教傳海賈，釣竿未肯拂珊瑚。"
        ],
        "title": "送劉美中舍人赴漳州二首  其一",
        "id": "2704be64-8770-4a05-bd12-a03dd3b0b3b1"
    },
    {
        "author": "王庭珪",
        "paragraphs": [
            "漳浦城高南斗邊，朱旗遙拂紫薇躔。",
            "遠民初識玉皇吏，屬邑行瞻刺史天。",
            "此日分攜雲際寺，老僧留酌石間泉。",
            "祝公名宦何時了，了却歸來作地仙。"
        ],
        "title": "送劉美中舍人赴漳州二首  其二",
        "id": "145307c4-cdf3-45da-9d6d-46002838d0a1"
    },
    {
        "author": "王庭珪",
        "paragraphs": [
            "蒙山三十年前話，聳壑昂霄見此郎。",
            "雲子新秔抄飯白，石泉擊火試茶香。",
            "英豪滿坐驚頭角，錦繡詩成出肺腸。",
            "此日此公逢此客，更傳秋榜助飛觴。"
        ],
        "title": "次韻羅世英",
        "id": "da00179d-3b92-48d6-9540-38c440971e99"
    },
    {
        "author": "王庭珪",
        "paragraphs": [
            "蕭灘傳榜到柴扉，喜見高名掛棘闈。",
            "二子文場初得雋，老夫茅屋亦增輝。",
            "方驚絕岸孤峰出，更待刺雲雙鵠飛。",
            "盧肇風流今未泯，渡頭重看錦標歸。"
        ],
        "title": "送歐陽南卿并簡胡紹立",
        "id": "a2123b13-982a-4b58-8bc6-7ed36bef4296"
    },
    {
        "author": "王庭珪",
        "paragraphs": [
            "欲上高高嶺路微，疏林蔽日尚堪依。",
            "楓江水冷天初靜，桐井霜乾葉亂飛。",
            "籬下採花人獨秀，山頭落帽客何稀。",
            "金壺倒盡重沽酒，莫惜朝來更典衣。"
        ],
        "title": "和裴主簿九日",
        "id": "8066186d-e07e-4b6f-8cc4-ef5cdfdb9a18"
    },
    {
        "author": "王庭珪",
        "paragraphs": [
            "掖垣清近泰階傍，新賜魚書綰郡章。",
            "手把玉堂青縷管，坐褰刺史赤帷裳。",
            "紅旗照日三千騎，白粲連帆一萬檣。",
            "幾夜紫微躔次靜，飛星今入斗南光。"
        ],
        "title": "安成逢吉守李西美舍人二首  其一",
        "id": "3dcae0ef-7e70-43f1-bcde-b83cad608bad"
    },
    {
        "author": "王庭珪",
        "paragraphs": [
            "妙齡高義動神京，獨出漢庭諸老生。",
            "鳳閣縯綸朝視草，麟符分閫夜談兵。",
            "猶聞豺虎縱横在，已覺山河氣象清。",
            "欲會風雲扶帝業，先令草木識威名。"
        ],
        "title": "安成逢吉守李西美舍人二首  其二",
        "id": "ef51d22c-ded7-4fcb-860c-c37a6cf58999"
    },
    {
        "author": "王庭珪",
        "paragraphs": [
            "觸目琳瑯滿戶庭，又聞白母夢長庚。",
            "杜家驥子誰家有，天上麒麟地上行。",
            "豈但疏眉驚秀拔，更期洗眼看飛騰。",
            "人間萬事何時足，但有佳兒了一生。"
        ],
        "title": "喜楊文發生子",
        "id": "6eb625eb-ee8a-47b3-92bf-c1df34bcb21d"
    },
    {
        "author": "王庭珪",
        "paragraphs": [
            "終年騎馬上山坡，鑄得中郎錢幾何。",
            "解組可能留不住，扣門猶許問無他。",
            "莫因時事輕悲感，從此新詩更琢磨。",
            "竹徑松窗與塵隔，幅巾聊且重相過。"
        ],
        "title": "周公予監場解官",
        "id": "58b90c69-6e0f-412e-8b46-0d3829a60e98"
    },
    {
        "author": "王庭珪",
        "paragraphs": [
            "種竹誅茅欲傍亭，亭前花草莫爭名。",
            "笋根稚子春無數，枝上鵷雛晚更清。",
            "翠逼衣襟添野興，葉翻風雨打窗聲。",
            "何當萬木凋零後，尤見青青不世情。"
        ],
        "title": "和劉元弼筠亭",
        "id": "cbc20bee-8b08-4bdc-89d6-d0451db99d41"
    },
    {
        "author": "王庭珪",
        "paragraphs": [
            "竹徑潛通幾許深，遠窗寒色半晴陰。",
            "朱輪畫轂走何事，明月清風愜素心。",
            "宴坐壺中觀彗景，時遊物外拂塵襟。",
            "此君定自能留鳳，更絕飛鴉噪暮林。"
        ],
        "title": "和劉元弼遽室",
        "id": "3ec350bd-28e4-458c-b5ca-65ededf9b630"
    },
    {
        "author": "王庭珪",
        "paragraphs": [
            "解賦新篇憶帝臺，行宮樓殿亦巍哉。",
            "應曾身作壺中客，記得春從天上來。",
            "雉扇齊開香霧繞，龍墀暖赴曉班催。",
            "君王神武多餘暇，綵勝金花似舊裁。"
        ],
        "title": "和李巽伯少卿新年憶行在二首  其一",
        "id": "8f6df628-6d28-4f75-9160-77bb415f7c01"
    },
    {
        "author": "王庭珪",
        "paragraphs": [
            "去國東風又一回，江村度歳亦悠哉。",
            "偶逢花向山間發，更喜人從日下來。",
            "破敵屢聞胡騎走，急賢當有鶴書催。",
            "內中誰進春詞帖，西掖須憑大手裁。"
        ],
        "title": "和李巽伯少卿新年憶行在二首  其二",
        "id": "e55381e5-376b-4c4d-9c5c-5b295d2064fc"
    },
    {
        "author": "王庭珪",
        "paragraphs": [
            "江頭野老哭聲哀，宮殿千門安在哉。",
            "御路初傳鼙鼓動，驛塵猶見荔枝來。",
            "九重奇禍遽如許，四海軍書重困催。",
            "家在雙龍雙闕下，亂雲春思益難裁。"
        ],
        "title": "和謝夢叟思鄉用李巽伯韻",
        "id": "c791909e-e96e-4c50-ae89-d73b2867f7d2"
    },
    {
        "author": "王庭珪",
        "paragraphs": [
            "久服才名老鄭虔，奮鬚抵掌便談天。",
            "平生落盡摩霄翮，妙句新如出水蓮。",
            "晚歲江湖聊可樂，夜談城壘不須堅。",
            "席門窮巷蓬蒿滿，安得高車忽儼然。"
        ],
        "title": "次韻謝鄭教授二首  其一",
        "id": "82be2656-9e62-4b77-ba05-85a641045861"
    },
    {
        "author": "王庭珪",
        "paragraphs": [
            "騎馬凌風擬八仙，不須三斗始朝天。",
            "細聽街吏鼕鼕鼓，看舞歌姬步步蓮。",
            "問事未應無伯始，論文今復得徐堅。",
            "喜君琢句無餘跡，詩到無成却澹然。"
        ],
        "title": "次韻謝鄭教授二首  其二",
        "id": "33209cfd-a70f-46b9-ab20-878144ab6a62"
    },
    {
        "author": "王庭珪",
        "paragraphs": [
            "聞君要了官中事，了事君今竟作癡。",
            "陋巷端能一瓢足，虛名何用四方馳。",
            "開簾璧月夜生海，下筆冰蠶細吐絲。",
            "想得詩成有新句，池塘草入夢中思。"
        ],
        "title": "和曾英發見寄二首  其一",
        "id": "d1eecfbd-3ea2-4a51-a8ff-5128dd75c836"
    },
    {
        "author": "王庭珪",
        "paragraphs": [
            "别後文章殊長進，揮毫落紙便風生。",
            "詩從平澹人難到，語不雕鐫句自清。",
            "無計上書通北闕，猶時蹙額問西征。",
            "憶君過我誦新作，殷殷尚留金石聲。"
        ],
        "title": "和曾英發見寄二首  其二",
        "id": "a8363c06-a60c-4c8a-b9b2-3467e9a6ba9e"
    },
    {
        "author": "王庭珪",
        "paragraphs": [
            "書生胸次儻無奇，讀盡羣書未免癡。",
            "學似雕龍宜獨步，才非天馬敢爭馳。",
            "青編謾費千章紙，白髮愁梳滿面絲。",
            "愧乏銀鈎酬雅貺，含毫徒作畫沙思。"
        ],
        "title": "和曾若虛",
        "id": "c0b2b320-31dd-4a76-9477-effd1addf3d5"
    },
    {
        "author": "王庭珪",
        "paragraphs": [
            "人物風流東晉時，吾家王椽本非癡。",
            "見君自少能多學，厥聞如今已四馳。",
            "但有香秔炊白玉，不須高馬鞚青絲。",
            "西鄰密度牆頭酒，日望扁舟慰所思。"
        ],
        "title": "再次曾英發",
        "id": "e757f767-9bd3-415c-a63f-f01aa4244fc4"
    },
    {
        "author": "王庭珪",
        "paragraphs": [
            "茅齋深倚五雲間，忽有高人夜扣關。",
            "揮麈風雷坐傾倒，開簾水竹自幽閑。",
            "天寒已放龍蛇蟄，棋罷那知歳月殘。",
            "兵革未聞消息好，且來拄頰看西山。"
        ],
        "title": "次韻蕭明強追和芙蓉菴",
        "id": "0bcf9d2e-3138-4953-b029-fde06f9af863"
    },
    {
        "author": "王庭珪",
        "paragraphs": [
            "舍北雲生天一隅，短檠細雨夜窗虛。",
            "銅爐瀹茗助清冷，玉麈論文愧闊疏。",
            "落齒駒兒應有種，秃毫錐子尚中書。",
            "山城忽遇高軒過，不避席門江上居。"
        ],
        "title": "次韻周秀實過草堂夜話",
        "id": "aed1a429-be50-49eb-996b-16e3b553679f"
    },
    {
        "author": "王庭珪",
        "paragraphs": [
            "曉簷風雪壓前墀，勒住羣花未出奇。",
            "頓覺寒廳有春色，雅宜破屋詠新詩。",
            "朱簾不捲門長靜，紅藥微開蝶便知。",
            "獨酌莫邀天上月，恐招惡客影相隨。"
        ],
        "title": "和裴主簿栽花",
        "id": "bdd5310b-e9d2-48c9-9579-a96d3c31bcd4"
    },
    {
        "author": "王庭珪",
        "paragraphs": [
            "冰柱雪車詩有聲，池塘春草夢初驚。",
            "兩公共夾清漳住，匹馬時衝細路行。",
            "遶屋好山如罨畫，攻愁得酒足鏖兵。",
            "興來不用多呼客，著我罇前伴月明。"
        ],
        "title": "和劉克強謝仲振",
        "id": "0de65be4-7e3b-4525-b876-15f83e491bbb"
    },
    {
        "author": "王庭珪",
        "paragraphs": [
            "雲渺蒼梧湘渚闊，烟帆初轉九疑高。",
            "相逢未卒寒温語，此别更爲魂夢勞。",
            "江水江花自今古，湖南湖北足風濤。",
            "何時捨棹登平陸，却上晴天跨巨鼇。"
        ],
        "title": "送蘇元老自舂陵還龍陽",
        "id": "9103ac23-0071-4f17-a7b7-eacb67f4c36e"
    },
    {
        "author": "王庭珪",
        "paragraphs": [
            "青袍猶带御爐煙，坐覺江湖歲月遷。",
            "憶在九霄聯雁塔，恍如三尺鑄龍泉。",
            "薦書飛鶚聞天上，綵筆題詩落眼前。",
            "白髮郎官才力徤，知公家世似韋賢。"
        ],
        "title": "次韻義夫同年見寄二首  其一",
        "id": "e592a62f-6132-47b3-9990-196ab2e9bf21"
    },
    {
        "author": "王庭珪",
        "paragraphs": [
            "高文落紙自生烟，論著傳家繼史遷。",
            "氣壓千軍横入陣，詞傾三峽倒流泉。",
            "賜袍初並龍墀下，走馬同過鳳闕前。",
            "一落江湖坐窮困，顧予何敢望諸賢。"
        ],
        "title": "次韻義夫同年見寄二首  其二",
        "id": "da044cac-6846-4455-9bae-8e6cdebc7e9a"
    },
    {
        "author": "王庭珪",
        "paragraphs": [
            "鼓篋同遊璧水春，橋門爭看筆如神。",
            "忽傳紫塞軍聲急，尚喜青山草色新。",
            "儻有風雲起英衛，可無膠漆似雷陳。",
            "况聞作尉功奇絕，兵入潢池不動塵。"
        ],
        "title": "和劉賓王縣尉",
        "id": "9223f370-88c9-4f60-845d-d2b2f76503d0"
    },
    {
        "author": "王庭珪",
        "paragraphs": [
            "未有新詩敵庾郎，徒將斷木點青黄。",
            "峨冠不滿三尺許，拆襪仍無一寸長。",
            "鵬翼端能翻碧漢，芥舟唯可置坳堂。",
            "君才本自堪磨琢，穎脫當如錐在囊。"
        ],
        "title": "次韻劉炳先昆仲見寄",
        "id": "b72fc5d8-2d34-41d6-874d-8354d5690d2d"
    },
    {
        "author": "王庭珪",
        "paragraphs": [
            "兩翁爛醉酴醿下，擊鉢成詩豈易酬。",
            "藉地想攜千日酒，尋香爭跨九花虯。",
            "晚風吹雪空中落，急水漂香何處流。",
            "夢覺清芬猶撲鼻，如登銀檻薦無憂。"
        ],
        "title": "和歐陽炳文汝舟酴醿",
        "id": "bcec8c1d-1d2d-419c-bba3-cbd067d2ac1c"
    },
    {
        "author": "王庭珪",
        "paragraphs": [
            "往昔逢君最妙年，朱霞天半已軒軒。",
            "論文豈是無張說，取友何期得邴原。",
            "談笑坐輕千疊嶂，吹嘘誰送九重閽。",
            "不應海嶠能留滯，早晚公車採至言。"
        ],
        "title": "次韻胡次魚送歐陽景蘇鎮州教授",
        "id": "326b8480-40a2-44e3-9470-11a54397d94c"
    },
    {
        "author": "王庭珪",
        "paragraphs": [
            "常恐微言將遂絕，江南耆舊復知名。",
            "身從妙喜國中出，脚踏毗盧頂上行。",
            "覺我向來聞道晚，識公真處大僧生。",
            "相思莫謂山川阻，千里同遊聊□□。"
        ],
        "title": "别黄伯成",
        "id": "4288ca66-8d87-4916-92a1-c2d17641f66e"
    },
    {
        "author": "王庭珪",
        "paragraphs": [
            "繫船楊柳曉鸎邊，冠蓋如雲欲塞川。",
            "聞道今開丞相府，昔年同是廣寒仙。",
            "不須左右爲公地，便恐吹嘘送上天。",
            "千載一時真慶遇，會看鈞力轉陶甄。"
        ],
        "title": "送同年趙季成赴行在",
        "id": "c687b186-71aa-4be9-ae57-e953dc800cd5"
    },
    {
        "author": "王庭珪",
        "paragraphs": [
            "快鎖荆州從事廳，薦書飛入九重城。",
            "試觀文陣英雄氣，定勝弓弦霹靂聲。",
            "霜踏板橋天欲曉，酒醒漁浦雁初鳴。",
            "春風漢殿臚傳近，換取青袍出帝京。"
        ],
        "title": "送劉子柬赴省",
        "id": "d07b40ea-642d-4fe3-9178-d1d5cf982f1a"
    },
    {
        "author": "王庭珪",
        "paragraphs": [
            "高門日日掩朱扉，未許傾城捲翠帷。",
            "客子眼寒空過市，雪兒歌妙欠新詞。",
            "華裾將曳銅駝陌，破帽敢隨金馬羈。",
            "悵望碧天鴻雁影，黄花應不負歸期。"
        ],
        "title": "趙逢源家有妹麗每造謁必見拒今侍令兄府判東遊作詩爲别兼以見意",
        "id": "a80a3644-0bb2-4a06-958e-342728dbd60a"
    },
    {
        "author": "王庭珪",
        "paragraphs": [
            "堤柳迎人自作陰，江流仍漲綠醅深。",
            "行人獨唱陽春曲，此日重聞正始音。",
            "騶馭已如仙褭褭，騎驢徒欲度駸駸。",
            "看君闊步青雲上，莫學書生擁鼻吟。"
        ],
        "title": "次韻趙文卿因以送行",
        "id": "90b6f5e0-a2b8-436f-acef-1585daa3d1d6"
    },
    {
        "author": "王庭珪",
        "paragraphs": [
            "綵筆題誇北苑春，南來草木始稱珍。",
            "江湖風味極不淺，翰墨篇章老更新。",
            "落日清吟招惡客，此時佳境屬閑人。",
            "慚無好語酬高詠，東望雲山意莫陳。"
        ],
        "title": "和施通判以詩惠茶",
        "id": "e890b5b9-46a4-41d4-b400-926ad0c29a08"
    },
    {
        "author": "王庭珪",
        "paragraphs": [
            "呼童急碾建溪春，麗句兼收掌握珍。",
            "陸納家風元冷澹，庾郎詩句自清新。",
            "推之不去真何物，試與偕來端可人。",
            "當面輸心多背笑，愛君高義似雷陳。"
        ],
        "title": "再和  其一",
        "id": "47530bdb-7b66-4573-80cc-c75a63553d29"
    },
    {
        "author": "王庭珪",
        "paragraphs": [
            "密雲初識雨前春，未羨官廚送八珍。",
            "正苦睡魔須料理，愧無妙語敵甘新。",
            "兵分刺史千餘騎，系出洪崖幾世人。",
            "麗句新詞鄰大雅，豈將文體效梁陳。"
        ],
        "title": "再和  其二",
        "id": "05f4f066-6461-4eed-be53-c91a2dc1395c"
    },
    {
        "author": "王庭珪",
        "paragraphs": [
            "不見龍山老孟嘉，風流誰更落烏紗。",
            "松槽旋壓初浮酒，籬菊爭開無數花。",
            "清論揮犀傾玉雪，高文射策走龍蛇。",
            "小兒拍手攔歸路，笑插茱萸待辟邪。"
        ],
        "title": "重陽日劉元弼筠亭席上",
        "id": "7a5e65fa-9e6b-4ec7-b4b8-63e21b3a3c64"
    },
    {
        "author": "王庭珪",
        "paragraphs": [
            "回雁峰前水拍天，峰頭一笑尚依然。",
            "休論華屋生前美，同在邯鄲枕上眠。",
            "騎馬忽來臨紫寨，傳家故自有青氈。",
            "時平柵壘無烽火，灑墨成詩有幾篇。"
        ],
        "title": "周德祖自衡陽相别三十餘年會余竄夜郎德祖知南江寨相遇甚款道舊興懷輒成長句",
        "id": "06d1b34d-7ff8-4551-bf1e-7c8c31a113dc"
    },
    {
        "author": "王庭珪",
        "paragraphs": [
            "每逢佳節憶淵明，自採籬邊細菊英。",
            "坐見南山横紫翠，遙聞北地落欃槍。",
            "澆胸止賴杯中物，快意豈圖身後名。",
            "幸有酒兵堪一舉，請公談笑下愁城。"
        ],
        "title": "九日以菊花酒寄施醇翁通判",
        "id": "02021f51-db0e-4d91-bec1-ad703f6047c9"
    },
    {
        "author": "王庭珪",
        "paragraphs": [
            "痛飲元非避暑方，又無金盌汲寒漿。",
            "忽逢佳士攜新茗，來坐竹陰移晚凉。",
            "幽處小窗花木好，吟餘清論齒牙香。",
            "君家句法誰能似，煎出車聲遶九腸。"
        ],
        "title": "盛暑中黄子餘主簿攜雙井茶見訪",
        "id": "7b24ad03-2390-4b38-881a-81298047b3fd"
    },
    {
        "author": "王庭珪",
        "paragraphs": [
            "閑舉酒兵挑一戰，愁城欲下戰方酣。",
            "且烹北苑龍香茗，暫脫東禪鶻臭衫。",
            "有志干時君自許，無錢使鬼我何堪。",
            "江湖寂寞生涯盡，對客不應容易談。"
        ],
        "title": "次韻鍾令",
        "id": "e5d8fd89-49c0-4990-b77d-3ab9e1238de2"
    },
    {
        "author": "王庭珪",
        "paragraphs": [
            "拜起爐烟繞碧虚，卧龍隨雨躍天衢。",
            "道邊草木已焦卷，巖下風雷若指呼。",
            "河隴豈無冤繫獄，海汙防有浴川夫。",
            "君王屢詔寛徭役，亦念凋氓苦未蘇。"
        ],
        "title": "感雨",
        "id": "f8b9dc21-2b51-4e80-a406-bbf9d5186657"
    },
    {
        "author": "王庭珪",
        "paragraphs": [
            "聞道江城雪似沙，東風吹動曉寒加。",
            "輕飄瓦屋鱗鱗密，亂颭檣竿櫛櫛斜。",
            "著地正憐新種竹，漫天故壓未開花。",
            "君應對此方乘興，飲似長虹汲海涯。"
        ],
        "title": "和李彦文春雪",
        "id": "00645fde-940f-4084-b65a-4971f3c3f480"
    },
    {
        "author": "王庭珪",
        "paragraphs": [
            "□□□□□□□，□□□□□□□。",
            "□□□□上林抄，半空雲走挾雷聲。",
            "旱妖作魃乘時起，天意爲霖轉眄成。",
            "莫問田疇水深淺，縣前江已拍堤平。"
        ],
        "title": "縣僚禱雨盤藤廟連日大澍次韻黄超然",
        "id": "527efbc1-c6ec-4045-b069-ddfe76fb81b7"
    },
    {
        "author": "王庭珪",
        "paragraphs": [
            "江夏無雙望久傾，高文猶带玉堂清。",
            "子雲識字終投閣，侯喜能詩新有聲。",
            "偶會風雲蘇大旱，戲將筆札慶垂成。",
            "年豐但使無公事，勿慮潢池賊未平。"
        ],
        "title": "再和前韻",
        "id": "e080d4e3-e7f8-4596-b359-0658a61f60e0"
    },
    {
        "author": "王庭珪",
        "paragraphs": [
            "同上青雲踏玉梯，仍穿月脇取蟾枝。",
            "江南魁薦星文動，蘭省名高天下知。",
            "共喜秀光前日會，爭傳真逸老人詩。",
            "萬牛回首扶梁棟，可笑蚍蜉欲撼時。"
        ],
        "title": "喜劉世臣仲美及第",
        "id": "95a8fa73-7f90-413e-997d-7d1c44870fd8"
    },
    {
        "author": "王庭珪",
        "paragraphs": [
            "士窮不作儒生酸，歲晚聊爲物外觀。",
            "行脚僧從幽徑出，集雲峰倚半天寒。",
            "且攜幾緉登山屐，勝走高門坐馬鞍。",
            "君見堂西舊書記，試求開閣看金襴。"
        ],
        "title": "送歐陽廣明遊仰山兼簡慈書記二首  其一",
        "id": "41487f19-6a0d-4304-af4f-ba7c98876e11"
    },
    {
        "author": "王庭珪",
        "paragraphs": [
            "不畏霜風射眼酸，要登峰頂作奇觀。",
            "連天野水微生綠，隔岸官梅已破寒。",
            "試共嵇康尋石髓，要隨杜老逐金鞍。",
            "歸來山鳥迎人閙，應是怪君猶布襴。"
        ],
        "title": "送歐陽廣明遊仰山兼簡慈書記二首  其二",
        "id": "81236bd1-2a86-4635-91e9-a63defe22e39"
    },
    {
        "author": "王庭珪",
        "paragraphs": [
            "士元來訪潁川公，桑下清談有素風。",
            "不扣洪鐘安識響，更聞妙句豈宜蒙。",
            "如君晚節猶堪奮，期我高名莫大穹。",
            "此别應難問消息，寄書無惜到山中。"
        ],
        "title": "次韻送别曾英發",
        "id": "8ffe8c65-ae2c-453e-b061-70dc9e7d2a2b"
    },
    {
        "author": "王庭珪",
        "paragraphs": [
            "吟詩輒莫歎年終，歲歳年年事不同。",
            "藍尾旋傾人半醉，樓頭猶聽鼓三通。",
            "漸看暖律回春檻，且任狂風掲釣篷。",
            "管有明朝好天色，澹雲微雨翠烟中。"
        ],
        "title": "和劉元弼歳除書事",
        "id": "6abf0ca9-ba61-4ae2-aaf3-9c8e2fd56fda"
    },
    {
        "author": "王庭珪",
        "paragraphs": [
            "漢儒重道獨專經，唐室初增博士名。",
            "韋氏起家仍相國，稚圭能說亦公卿。",
            "司空城旦污潢潦，古壁遺文粲日星。",
            "異日諸郎拾青紫，傳家何用滿筲籝。"
        ],
        "title": "題譚微仲一經堂",
        "id": "1b6fe27d-bd00-435b-b667-a6fc8f048455"
    },
    {
        "author": "王庭珪",
        "paragraphs": [
            "拄杖秋登何處臺，天高風急雁聲回。",
            "疏林紅葉紛紛下，遶逕黄花細細開。",
            "此地崔嵬聊試脚，明年強徤更銜杯。",
            "綠罇烏帽隨時足，無用白衣人送來。"
        ],
        "title": "九日登鴻飛臺",
        "id": "322350ab-189e-4659-a944-6dd7100caa60"
    },
    {
        "author": "王庭珪",
        "paragraphs": [
            "荔子欲丹蕉葉黄，别君南浦正凄凉。",
            "九疑隔嶺共明月，萬里窮途非故鄉。",
            "坐見浮雲更百態，行吟秋水動三湘。",
            "金雞放赦知何日，尚許生還天一方。"
        ],
        "title": "豫章别彭養直",
        "id": "7474e362-c0ca-4743-a790-e1d11e0f53a5"
    },
    {
        "author": "王庭珪",
        "paragraphs": [
            "正坐懲羮吹冷韲，送君那復有新詩。",
            "明朝便恐隔千里，抱病何由把一巵。",
            "西蜀文章自家法，江南烟雨上樓時。",
            "東湖滕閣多佳興，落筆端能寄所思。"
        ],
        "title": "送任子嚴江西運幹",
        "id": "f325d040-3882-4750-b495-972eda793d97"
    },
    {
        "author": "王庭珪",
        "paragraphs": [
            "回瞻人在斗南邊，目斷湘中萬里天。",
            "驅馬又過衡嶽寺，攜家却上洞庭船。",
            "江湖足了平生事，文字豈徒今世傳。",
            "不共離亭一罇酒，行看待我著歸鞭。"
        ],
        "tags": [
            "洞庭湖"
        ],
        "title": "留别黄子默",
        "id": "d604b5da-2f0e-418a-9e61-2b518f88b123"
    },
    {
        "author": "王庭珪",
        "paragraphs": [
            "山靈未忍勒銘移，空有寒鴉噪竹枝。",
            "二妙相逢春霧裏，老夫將竄夜郎時。",
            "傳看尺素雙魚尾，突過黄初數子詩。",
            "不上沅江探奇絕，平生誰肯一來兹。"
        ],
        "title": "次韻郭偉節段廷直見寄二首  其一",
        "id": "aef9fccb-ad96-42c1-bcab-974436e949d5"
    },
    {
        "author": "王庭珪",
        "paragraphs": [
            "邂逅江樓初識面，騎驢衝雪聳詩肩。",
            "談傾坐客人如玉，蘋滿汀洲水拍天。",
            "君欲摩霄登兔窟，我方載月上漁船。",
            "夜郎千古窮愁地，竄逐曾留李謫仙。"
        ],
        "title": "次韻郭偉節段廷直見寄二首  其二",
        "id": "32397357-6291-4096-aa51-ff65f84a19cf"
    },
    {
        "author": "王庭珪",
        "paragraphs": [
            "夜聽瀟湘江上雨，今朝雨裏渡瀟湘。",
            "船衝曉浪漲新碧，山似畫圖非故鄉。",
            "鴻雁來時應好在，白鷗飛起忽成行。",
            "論詩安得杜陵老，望嶽令渠賦一章。"
        ],
        "title": "渡瀟湘江",
        "id": "2f03396e-d483-4203-80ca-6b1d4089f55e"
    },
    {
        "author": "王庭珪",
        "paragraphs": [
            "曉踏晴沙江上堤，堤平沙盡草萋萋。",
            "牆頭野杏纔先發，葉底雛鶯自在啼。",
            "問道漁舟通膴水，只應烟火是桃溪。",
            "深村疑有秦人在，記取來時路恐迷。"
        ],
        "title": "自江上遊龍興至凈因寺",
        "id": "742104b4-032d-456b-8ff6-9ec689ef437e"
    },
    {
        "author": "王庭珪",
        "paragraphs": [
            "年年新換玉麟符，應爲高名滿太虚。",
            "紫塞初分邵陽壘，皇華初上使臣車。",
            "木牛轉粟洞庭野，金馬催班待詔廬。",
            "旗鼓行春真晝錦，可能一訪夜郎居。"
        ],
        "tags": [
            "洞庭湖"
        ],
        "title": "賀王彦恭新除湖北漕",
        "id": "52f36a4b-cf26-4367-a0ee-9b047b75beaf"
    },
    {
        "author": "王庭珪",
        "paragraphs": [
            "翼軫星邊貫索疏，星文夜動紫宸居。",
            "追鋒急召歸郎省，持槖猶稽侍玉除。",
            "六路藩臣供餽餉，五溪蠻子樂耕鋤。",
            "連營十萬無饑色，却入承明奉直廬。"
        ],
        "title": "寄湖北總領彭子從郎中",
        "id": "d7fe75e0-8641-4a34-af70-5f86198f7796"
    },
    {
        "author": "王庭珪",
        "paragraphs": [
            "百花狼藉草如茵，誰與東皇殿後塵。",
            "故放酴醿教獨步，更無凡木敢爭春。",
            "杖藜亦偶逢幽徑，扣戶何須問主人。",
            "坐久忽思歸路晚，舉頭香雪落烏巾。"
        ],
        "title": "春晚同石子文遊歐陽參軍園問其主人已物故獨一老婦開門亭檻幽雅酴醿方盛開因歎二年卜居鄰巷相去數十步而未嘗一到作詩記之  其一",
        "id": "a5074663-992d-4cd5-8895-dde5cae6bb0c"
    },
    {
        "author": "王庭珪",
        "paragraphs": [
            "居鄰曲巷有朱扉，未許牆東宋玉窺。",
            "春草滿池驚晝夢，酴醿萬朵壓繁枝。",
            "湘西江上參軍宅，黄四娘家子美詩。",
            "他日沅陵尋故事，爲余收入楚人詞。"
        ],
        "title": "春晚同石子文遊歐陽參軍園問其主人已物故獨一老婦開門亭檻幽雅酴醿方盛開因歎二年卜居鄰巷相去數十步而未嘗一到作詩記之  其二",
        "id": "87287221-ac56-4117-9d99-eb97cf44dcb1"
    },
    {
        "author": "王庭珪",
        "paragraphs": [
            "奇功已奏紫宸居，新上南州别駕車。",
            "木葉寒飛洞庭野，樓船光照赤沙湖。",
            "猶聞豺虎縱横在，已覺江山氣象舒。",
            "萬一潢池羣盜息，回戈請爲掃狂胡。"
        ],
        "tags": [
            "洞庭湖"
        ],
        "title": "送黄彦謨通判岳州",
        "id": "76b8139b-53ea-4cc3-8371-1b5a128fe754"
    },
    {
        "author": "王庭珪",
        "paragraphs": [
            "麗譙高壘武陵西，西望雙紅捲使旗。",
            "玉帳靜驅千騎弩，銅符遙鎮五溪夷。",
            "我遭白簡爲遷客，君擁朱輪把一麾。",
            "諸洞带刀迎馬首，略無征鼓動邊陲。"
        ],
        "title": "朱致一來守辰州先致啟書余以病未及答而致一壓境以詩迎之",
        "id": "fd5f49b8-8abf-4292-9843-01b165cfb5c9"
    },
    {
        "author": "王庭珪",
        "paragraphs": [
            "朔風吹雪江上來，急槳迎風蕩不開。",
            "渡口雲藏伏波廟，山腰霧失楚妃臺。",
            "移居自作泛舟樂，抱甕還如載酒回。",
            "歳晚浮家寄何處，兩溪春水綠如醅。"
        ],
        "title": "閏十二月自城東泛舟遷居城西安福寺舟中微雪",
        "id": "2c7afc4f-2933-4470-9107-c4ac687febc7"
    },
    {
        "author": "王庭珪",
        "paragraphs": [
            "三槐堂下清陰滿，太華峰頭綠葉圓。",
            "天上正開炎帝歷，人間初識歲星年。",
            "名郎早合歸華省，藏室行當綴列仙。",
            "雉堞新崇邊壘壯，長城不獨有前賢。"
        ],
        "title": "李郎中生日",
        "id": "e4ccbff8-ada3-40e4-8374-e78a1e0ffd08"
    },
    {
        "author": "王庭珪",
        "paragraphs": [
            "風枝不動午雲蒸，古寺嵯峨倚石層。",
            "百丈虛廊蔭華桷，半簾疏雨斷飛蠅。",
            "病餘已怯金罇酒，捧立仍無玉盌冰。",
            "奈此人間諸熱惱，一杯清茗屬高僧。"
        ],
        "title": "報恩寺避暑",
        "id": "034607d6-fda0-4301-a516-94b158a456ad"
    },
    {
        "author": "王庭珪",
        "paragraphs": [
            "青帝重扃夜半開，先驅雷雨下天來。",
            "千門萬戶春風入，小院高樓樂事回。",
            "但喜新年逢瑞雪，不知平地有瑤臺。",
            "杜陵遠客多愁思，忽憶兩京初發梅。"
        ],
        "title": "乙亥立春夜雨平旦大雪",
        "id": "2b0faf34-b42d-4201-a7b5-38bd693d6a1a"
    },
    {
        "author": "王庭珪",
        "paragraphs": [
            "兩蘇共賦靈芝句，知是君家矍鑠翁。",
            "門巷偶鄰三徑竹，功名當柱五溪銅。",
            "似聞四海塵初靜，猶恐扁舟興未窮。",
            "螺子江邊無久滯，亦宜摶翮上晴空。"
        ],
        "title": "和馬德儉韻",
        "id": "66c0946e-9a2e-45af-9f53-a4a480ee7620"
    },
    {
        "author": "王庭珪",
        "paragraphs": [
            "謫仙適竄夜郎道，主簿歸從飛鳥邊。",
            "但喜騎驢得佳句，忽忘揮麈是何年。",
            "且將肚束三條篾，敢望腰纒十萬錢。",
            "剩斬湘南幾竿竹，他時分我釣魚船。"
        ],
        "title": "劉時舉主簿相别三十年忽相遇于沅湘之間古夜郎郡也郡素窘俸饋不繼垂槖而歸相聚月餘賦詩爲别",
        "id": "64015a02-7d5f-4000-a91a-f68562b9f343"
    },
    {
        "author": "王庭珪",
        "paragraphs": [
            "門前江水有春聲，鷺浴沙汀照眼明。",
            "詩律未堪傳樂府，酒兵聊且下愁城。",
            "無窮澗草爭青出，自在巖花絕壁生。",
            "忽憶江南護戎老，晴窗磨墨聽新鶯。"
        ],
        "title": "早春懷葉觀察",
        "id": "c0b6e90e-43bf-45e9-bdc8-e004b4a213f4"
    },
    {
        "author": "王庭珪",
        "paragraphs": [
            "東歸未辦武陵舟，送汝翻成一段愁。",
            "雪點敝裘騎瘦馬，春寒幾日到荆州。",
            "湖山天闊洞庭野，吳楚月明黄鶴樓。",
            "莫苦回瞻白雲嶺，是行聊學子長遊。"
        ],
        "tags": [
            "洞庭湖"
        ],
        "title": "送頔子還廬陵",
        "id": "40b4d4f1-433b-4084-861b-cc3e7e44b9b4"
    },
    {
        "author": "王庭珪",
        "paragraphs": [
            "池塘春草年年綠，筆力千鈞挽莫回。",
            "南國遺騷拾蘭芷，西湖體雪禁梨梅。",
            "窮途言詠頗寒窘，治世音聲無怨哀。",
            "一覽巨編真雅唱，秀苗奇特出荒萊。"
        ],
        "tags": [
            "西湖"
        ],
        "title": "次韻葉起商楊茂之",
        "id": "9d96a765-d842-4f4b-9baf-25d1787dce75"
    },
    {
        "author": "王庭珪",
        "paragraphs": [
            "矍鑠猶能一據鞍，將軍雖老未甘閑。",
            "謬攜魚目投龍頷，正類蒹葭倚玉山。",
            "詞力倒傾江漢底，光芒今射斗牛間。",
            "珠璣贈我應難久，却恐風雷夜掣還。"
        ],
        "title": "次韻酬祝彦直",
        "id": "7be964d0-d8e5-4433-ad0a-465c9cb476c9"
    },
    {
        "author": "王庭珪",
        "paragraphs": [
            "忽見金湯峙塞垣，麗譙雄冠楚山川。",
            "門開下瞰雙溪水，壁立新磨萬丈甎。",
            "招撫番夷應有術，折衝罇俎正臨邊。",
            "邊頭卧鼓休戈甲，坐對春風理管弦。"
        ],
        "title": "李守拉登譙門觀修城",
        "id": "3911d6a6-16de-499b-a56a-59de64762c8e"
    },
    {
        "author": "王庭珪",
        "paragraphs": [
            "不因貴賤識交情，此段當令後輩傾。",
            "三友一龍吾作尾，同時四海孰爲兄。",
            "殊方少客通南北，厚祿無書訪死生。",
            "萬里歸期應可指，九衢先聽賣釵聲。"
        ],
        "title": "次韻李宜仲見懷朱崖夜郎二逐客",
        "id": "896726f6-9cba-46df-8d35-364c3a695706"
    },
    {
        "author": "王庭珪",
        "paragraphs": [
            "辰州更在武陵西，每望長安信息希。",
            "二十年興縉紳禍，一朝終失相公威。",
            "外人初說哥奴病，遠道俄聞逐客歸。",
            "當日弄權誰敢指，如今憶得姓依稀。"
        ],
        "title": "辰州僻遠乙亥十二月方聞秦太師病忽蒙恩自便始知其死作詩悲之",
        "id": "ee14d103-c060-410d-975e-a44f5286ad8d"
    },
    {
        "author": "王庭珪",
        "paragraphs": [
            "久戰詞場力未衰，毫端珠璧粲離離。",
            "氣如八尺九花馬，人似千年五聚龜。",
            "國士無雙君自有，癡兒不了我先知。",
            "七年留滯沅湘道，忽詠青山獨往詩。"
        ],
        "title": "次韻段季裕惠詩二首  其一",
        "id": "e79f71a7-8d71-4d23-91eb-449a70aa8437"
    },
    {
        "author": "王庭珪",
        "paragraphs": [
            "謫墮西南海角邊，是中樂事亦天全。",
            "漸聞長樂鐘聲近，正遇巫陽敕放年。",
            "客過茅蓬非率爾，詩如錦繡益飄然。",
            "一罇豈盡平生話，咫尺高樓起暮烟。"
        ],
        "title": "次韻段季裕惠詩二首  其二",
        "id": "c9177947-1abd-4e11-92de-5250de7dd1d0"
    },
    {
        "author": "王庭珪",
        "paragraphs": [
            "少年攜藝試東都，一鼓無成怒奮鬚。",
            "便把龍韜取官職，欲隨鵬海混程途。",
            "清言自可容平子，文筆誰堪答摯虞。",
            "要使貂蟬出金鍪，腐儒寧不愧操觚。"
        ],
        "title": "次韻葉起商",
        "id": "6b7b3b55-8dc2-4f8d-ae7d-5bc84da0923f"
    },
    {
        "author": "王庭珪",
        "paragraphs": [
            "大邑大官身所安，欲將何術撫創殘。",
            "久懷利器聊堪試，正見操刀不作難。",
            "百里光華風俗美，一天清澹水雲寛。",
            "剸裁大巧元無迹，血指從旁袖手觀。"
        ],
        "title": "和向令製錦軒",
        "id": "6e40edeb-3c7d-48b4-b0c1-f08e8312182b"
    },
    {
        "author": "王庭珪",
        "paragraphs": [
            "夜郎逐客東歸日，傾蓋江邊側帽時。",
            "霧豹隱山宜自養，弓蛇落盞莫生疑。",
            "古今得失棋千局，湖海飄零酒一巵。",
            "期子嶄然出頭角，名場何患少人知。"
        ],
        "title": "次韻酬劉遂卿",
        "id": "4818d53f-f574-4ce2-9f33-74778def2924"
    },
    {
        "author": "王庭珪",
        "paragraphs": [
            "望中樓閣入青冥，疑是長安舊帝城。",
            "千里荷花開世界，幾年羈旅望神京。",
            "老隨丹詔身猶徤，夢入華胥眼尚生。",
            "行盡沙河塘上路，夜深燈火識昇平。"
        ],
        "title": "初至行在",
        "id": "925e9244-d2b9-49f9-81ac-0bd0e9035a96"
    },
    {
        "author": "王庭珪",
        "paragraphs": [
            "銀臺南畔曉雲飛，路入丹霄上紫薇。",
            "共看客星朝帝座，敢將汗脚踏天扉。",
            "遙瞻鳳翼差池佀，近對龍顔咫尺威。",
            "自愧衣袍正藍縷，晚來忽带御香歸。"
        ],
        "title": "上殿退朝口號",
        "id": "b9ef373c-2510-4359-a921-b75460ceb742"
    },
    {
        "author": "王庭珪",
        "paragraphs": [
            "紫泥初出大明宮，端爲朝廷知弱翁。",
            "平地便開丞相府，烏臺先跨玉花驄。",
            "一時治行無前輩，共喜君王記自公。",
            "暫假雙旌臨近輔，聊觀海日正曈曨。"
        ],
        "title": "送王舍人赴明州過闕二首  其一",
        "id": "3237fd47-76df-4992-819b-e7ac06a1343f"
    },
    {
        "author": "王庭珪",
        "paragraphs": [
            "當年玉殿校羣材，名占樞垣北斗魁。",
            "曾入翰林批鳳尾，每瞻雲氣想蓬萊。",
            "前驅候吏千軍肅，遙望天門九扇開。",
            "咫尺龍顔應入奏，紫霄東畔曉班催。"
        ],
        "title": "送王舍人赴明州過闕二首  其二",
        "id": "057cafc3-1cfb-4ce2-a60b-86f3f99e289f"
    },
    {
        "author": "王庭珪",
        "paragraphs": [
            "聞說學詩如學仙，怪來詩思渺無邊。",
            "自憐猶裹癡人骨，豈意妄得麻姑鞭。",
            "曾似千軍初入陣，清於三峽夜流泉。",
            "只今老鈍無新語，楓落吳江恐誤傳。"
        ],
        "title": "次韻楊廷秀求近詩",
        "id": "3f11cfa5-6594-4503-9675-f11d15ead480"
    },
    {
        "author": "王庭珪",
        "paragraphs": [
            "朱崖萬里海爲鄉，百鍊不屈剛爲腸。",
            "復出光芒動星斗，定隨雷雨起江湘。",
            "歸期正待春回雁，賀客爭持酒滿觴。",
            "笑說開元丞相宅，凄凉偃月上標堂。"
        ],
        "title": "胡邦衡移衡州用坐客段廷直韻",
        "id": "03569ba7-0be7-4abb-a55a-ee2ee3189dc3"
    },
    {
        "author": "王庭珪",
        "paragraphs": [
            "老去無才可致君，強從詩社立奇勳。",
            "忽逢天上張公子，應念台州鄭廣文。",
            "風月何嘗千里隔，江山不用一錢分。",
            "能來鼓譟助餘勇，氣壓淮淝百萬軍。"
        ],
        "title": "次韻張子家見訪惠詩",
        "id": "b7aef5dd-c498-408b-b9df-b5816b540e93"
    },
    {
        "author": "王庭珪",
        "paragraphs": [
            "西掖篇章自一門，君能祖襲有殊勳。",
            "風流前代黄花句，夢想當年紫鳳文。",
            "月下長吟成獨唱，壁間強詠共誰分。",
            "江頭惜别多新詠，秃筆猶堪殿後軍。"
        ],
        "title": "用前韻贈别子家",
        "id": "1b43e9f3-398a-4c56-ad7e-32aa85e39018"
    },
    {
        "author": "王庭珪",
        "paragraphs": [
            "潢池赤子弄鋤耰，天子擇日除元侯。",
            "今君去爲幕下士，多材應與幄中籌。",
            "官弩近圍臨桂峒，捷書飛入未央樓。",
            "想當磨盾作露布，何異裴公取蔡州。"
        ],
        "title": "送黄子默湖南機宜",
        "id": "c7bf791f-b04e-40b9-a04c-c97288451ea3"
    },
    {
        "author": "王庭珪",
        "paragraphs": [
            "收科同日上蓬瀛，獨我胡爲顦顇生。",
            "晚節見君乘五馬，前驅夾道擁千兵。",
            "行間峒窟烟霞静，卧聽邊城鼓角聲。",
            "入境旌旗應動色，更看蠻戶带刀迎。"
        ],
        "title": "送同年趙季成知武岡軍",
        "id": "8adaefe2-72a7-4f11-9261-2dc3d9b1dc78"
    },
    {
        "author": "王庭珪",
        "paragraphs": [
            "往日高名動場屋，青衫未足稱平生。",
            "一官曹掾當蠻徼，萬里山河列漢營。",
            "顧我老無投筆志，羡君今去走邊城。",
            "邊頭已卧將軍鼓，早晚書來說太平。"
        ],
        "title": "歐陽彦文晚始得官爲邊郡獄掾乃州里宿儒於其行也詩以餞之",
        "id": "db12ec2c-9a14-43a3-9019-eb1a10fdceb6"
    },
    {
        "author": "王庭珪",
        "paragraphs": [
            "霜餘新雁點汀蘋，愁絕送君湖水濱。",
            "自歎老夫如病驥，早知公子是天麟。",
            "渡湘懷遠烟横渚，望嶽題詩雨墊巾。",
            "想見騎驢得佳句，賸將收拾錦囊春。"
        ],
        "title": "送趙文卿之湖南",
        "id": "79c2422c-496b-405a-b65b-6af04e9d7f39"
    },
    {
        "author": "王庭珪",
        "paragraphs": [
            "幕府官清比縣僚，升沈何啻九牛毛。",
            "蓬蒿仲蔚今多病，湖海元龍氣尚豪。",
            "麗句早知何水部，舊交誰記柳儀曹。",
            "相如屬思寧遲久，不欲詼俳恐類臯。"
        ],
        "title": "次韻張子家新除浙西撫幹見寄",
        "id": "c9697d9c-94fe-4fa7-b00a-5c331620234e"
    },
    {
        "author": "王庭珪",
        "paragraphs": [
            "君家蘭玉盈階砌，傍有薰籠錦一端。",
            "雅似高人來席上，幽如靚女出林間。",
            "芳叢欲吐新芽長，深谷知誰著眼觀。",
            "謝氏風流元自有，更留佳客奉清歡。"
        ],
        "title": "次韻路節推瑞香幽蘭",
        "id": "323205e7-c745-4415-a386-c6c4ffe2fc05"
    }
]