[
    {
        "author": "楊蟠",
        "paragraphs": [
            "海上帆來何處客，煙中犬吠幾人家。",
            "雲寒雁影翻紅照，水落鷗群占白沙。"
        ],
        "title": "江陰即事",
        "id": "25be7623-e6ff-42c3-af2a-f489ff7e22c3"
    },
    {
        "author": "楊蟠",
        "paragraphs": [
            "誰與畫圖傳勝跡，忽從詩字得清暉。",
            "江山歷歷皆堪數，不記當年幾醉歸。"
        ],
        "title": "詩一首",
        "id": "8b777277-a448-405d-b71f-8e5fb1f8e248"
    },
    {
        "author": "楊蟠",
        "paragraphs": [
            "獨上高樓望海門，青山幾點送歸船。",
            "寒光淡淡浮紅日，曉色冥冥散白煙。",
            "浦外落霞爭倦燒，池中流水自鳴弦。",
            "扶欄下見蓬萊影，一半仙魂在月邊。"
        ],
        "title": "澄江門",
        "id": "6b0bb062-7a33-48fc-9a52-c59e952eb122"
    },
    {
        "author": "楊蟠",
        "paragraphs": [
            "小池鷗鷺不成群，池畔蕭然一史君。",
            "時霎醉眠春雨足，覺來衣上有閒雲。"
        ],
        "title": "玉水堂",
        "id": "294acfd6-52c3-47e9-83db-bd86094862d1"
    },
    {
        "author": "楊蟠",
        "paragraphs": [
            "功業終令萬古傳，豈惟文采動當年。",
            "曲江相繼成雙廟，慶曆同稱有四賢。"
        ],
        "title": "余襄公祠",
        "id": "ba4e19d0-ee93-4fae-a042-21df84cd8a87"
    },
    {
        "author": "楊蟠",
        "paragraphs": [
            "八十丈晴虹卧影，一千頃碧玉無瑕。",
            "幾多風月輸詩客，無限葦蘆屬酒家。"
        ],
        "title": "吳江長橋",
        "id": "4df8ae70-574b-43b4-a024-d6923b478c59"
    },
    {
        "author": "楊蟠",
        "paragraphs": [
            "皎皎冰壺里，天寒六月風。",
            "水仙來往處，三島忽相通。"
        ],
        "title": "長橋",
        "id": "2e6b8017-6737-4016-816c-bf84861a5d21"
    },
    {
        "author": "楊蟠",
        "paragraphs": [
            "裊裊雲中路，滄浪四面開。",
            "詩人吟不得，喚作小蓬萊。"
        ],
        "title": "孤山",
        "id": "1d0cd6d7-eb07-48dd-8c80-d0eaf8bffc4f"
    },
    {
        "author": "楊蟠",
        "paragraphs": [
            "零落雪霜後，猶含千載春。",
            "一株化爲石，誰是種時人。"
        ],
        "title": "柏堂",
        "id": "ed5096db-7e9b-4f1e-9f97-71961a9c9764"
    },
    {
        "author": "楊蟠",
        "paragraphs": [
            "細細沙痕落，流金在井泉。",
            "山人邀我飲，化骨共爲仙。"
        ],
        "title": "金沙井",
        "id": "d5deeb2a-5dbf-4f5b-9cf9-de3d205d3554"
    },
    {
        "author": "楊蟠",
        "paragraphs": [
            "昔日巢居客，今爲天上仙。",
            "文章流海內，几杖葬山前。"
        ],
        "title": "巢居閣",
        "id": "81b0d0a6-d772-40a7-9ae6-db7cd863bd4d"
    },
    {
        "author": "楊蟠",
        "paragraphs": [
            "石徑生光怪，傳流瑪瑙坡。",
            "天人曾布地，此物至今多。"
        ],
        "title": "瑪瑙坡",
        "id": "83ff821f-4e6b-4a5f-ada3-706801d4b493"
    },
    {
        "author": "楊蟠",
        "paragraphs": [
            "首出群山內，晴窗幾處看。",
            "不因風雨折，開檻滿溪寒。"
        ],
        "title": "巾子峰",
        "id": "a6ddb559-1418-4324-81f1-8e2613079305"
    },
    {
        "author": "楊蟠",
        "paragraphs": [
            "日落遊人散，山寒起樹聲。",
            "玲瓏石上穴，處處有雲生。"
        ],
        "title": "南屏山",
        "id": "748eac0c-ddf8-4af5-8c91-af1f11290b7b"
    },
    {
        "author": "楊蟠",
        "paragraphs": [
            "飛來天竺遠，山秀已含春。",
            "不遇名僧識，千年豈有神。"
        ],
        "title": "飛來峰",
        "id": "2ad696e5-f948-40b7-8f6b-a322a44930a5"
    },
    {
        "author": "楊蟠",
        "paragraphs": [
            "岌岌青松外，安知鳥翼孤。",
            "寒猿三叫罷，便是蜀州圖。"
        ],
        "title": "連巖",
        "id": "699459f0-c5cf-4203-af7a-f88e685dbb71"
    },
    {
        "author": "楊蟠",
        "paragraphs": [
            "靜久波濤散，溪深涌亂絲。",
            "悠悠山下客，將見水停時。"
        ],
        "title": "伏龍濺",
        "id": "ddc285bb-5c56-4179-83bc-26396ab47810"
    },
    {
        "author": "楊蟠",
        "paragraphs": [
            "此塢久無色，何年朝太真。",
            "曉耕雲下路，猶恐是仙民。"
        ],
        "title": "葛塢",
        "id": "e493a06b-a39f-491c-82fd-5adbdb71ffd1"
    },
    {
        "author": "楊蟠",
        "paragraphs": [
            "白雲今不去，惆悵昔人非。",
            "葉落風前響，猶疑踏雪歸。"
        ],
        "title": "朱墅",
        "id": "a5c7d3bd-b5d5-406d-a655-c25c3cfb6907"
    },
    {
        "author": "楊蟠",
        "paragraphs": [
            "鳥外無行迹，寒林引薜蘿。",
            "山中僧已老，不信雪霜多。"
        ],
        "title": "青林巖",
        "id": "cd1f3176-45ef-4b22-8068-b2f6206feeb1"
    },
    {
        "author": "楊蟠",
        "paragraphs": [
            "日月巖前鳥，秋來不復聞。",
            "達人今已化，名繫此山雲。"
        ],
        "title": "理公巖",
        "id": "092d6c0d-0a75-4599-83d4-c013d12063a3"
    },
    {
        "author": "楊蟠",
        "paragraphs": [
            "青松愁絕澗，日夜白猿吟。",
            "掌握多相就，安知世上心。"
        ],
        "title": "呼猿洞",
        "id": "2e7b6352-5b69-43b9-b75f-95fa442c4bd7"
    },
    {
        "author": "楊蟠",
        "paragraphs": [
            "六月千里旱，偷泉心亦卑。",
            "不煩山老祝，神物久無思。"
        ],
        "title": "龍泓洞",
        "id": "21895dd8-0488-49de-8d01-5f32dfb09c8e"
    },
    {
        "author": "楊蟠",
        "paragraphs": [
            "杳杳孤峰上，寒陰带遠城。",
            "不知山下雨，奎斗自分明。"
        ],
        "title": "北高峰",
        "id": "96a001b6-8c3e-4f7c-914a-a48ae150863f"
    },
    {
        "author": "楊蟠",
        "paragraphs": [
            "萬頃田間雨，多從頂上生。",
            "野人猶不足，常擬鑿爲平。"
        ],
        "title": "白雲峰",
        "id": "44ccc5bf-4cf2-4846-ad12-f03c19ba48f6"
    },
    {
        "author": "楊蟠",
        "paragraphs": [
            "日氣層層秀，連山萬丈孤。",
            "崔嵬天上影，一半入江湖。"
        ],
        "title": "南高峰",
        "id": "1aee1a1f-f828-4a48-af37-d7120493fb71"
    },
    {
        "author": "楊蟠",
        "paragraphs": [
            "落日愁飛雨，雲中一綫明。",
            "西湖將盡處，忽見大江橫。"
        ],
        "tags": [
            "西湖"
        ],
        "title": "慈雲嶺",
        "id": "2c80b7d7-6041-4176-9a49-9432ed47935b"
    },
    {
        "author": "楊蟠",
        "paragraphs": [
            "衣冠仁義少，敢忽嶺邊人。",
            "亦恐修榮達，行歌自負薪。"
        ],
        "title": "歌樵嶺",
        "id": "5862c50f-4f3f-4694-a130-e3cb3059c608"
    },
    {
        "author": "楊蟠",
        "paragraphs": [
            "百年樵斧外，留得挂寒猿。",
            "不奈西溪水，流香出洞門。"
        ],
        "title": "香林洞",
        "id": "39d0b439-56e6-47cd-998d-912972f7bf70"
    },
    {
        "author": "楊蟠",
        "paragraphs": [
            "歲旱須神物，皆疑石有名。",
            "卧龍今不起，長負澤邊情。"
        ],
        "title": "卧龍山",
        "id": "90d36986-f993-49cc-84ba-5bd1802d752a"
    },
    {
        "author": "楊蟠",
        "paragraphs": [
            "突兀臨飛鳥，溪僧慣往來。",
            "雲山多樂處，且入小天臺。"
        ],
        "title": "石橋",
        "id": "644a6f24-6462-4d93-bb9b-ec91e95662ab"
    },
    {
        "author": "楊蟠",
        "paragraphs": [
            "夏日紅相照，天晴塢自開。",
            "襄陽多稚子，摘贈故人來。"
        ],
        "title": "楊梅塢",
        "id": "7d45b0fe-ce5c-4a5e-a1bc-4ad77e0ffbc6"
    },
    {
        "author": "楊蟠",
        "paragraphs": [
            "太平雲外客，行采老山中。",
            "莫嘆秋霜早，君看世上楓。"
        ],
        "title": "楓木塢",
        "id": "fe8ad2b5-74dd-45c4-8af8-8f44957c99ca"
    },
    {
        "author": "楊蟠",
        "paragraphs": [
            "寂寥千古事，今日有誰登。",
            "落日雲間合，空中露幾層。"
        ],
        "title": "保叔塔",
        "id": "64e6e196-e69b-4ed5-9cff-80bd1e584d21"
    },
    {
        "author": "楊蟠",
        "paragraphs": [
            "佛心隨處見，層出更分明。",
            "不用催燈火，天高月自生。"
        ],
        "title": "辟支塔",
        "id": "22358270-501c-4ee7-86f9-b16a73bce2a5"
    },
    {
        "author": "楊蟠",
        "paragraphs": [
            "東崗人不識，野寺在樵漁。",
            "落葉年年滿，春風爲掃除。"
        ],
        "title": "東崗古塔",
        "id": "c0a4e4e5-11b7-4fdf-bcd4-b03072eb258a"
    },
    {
        "author": "楊蟠",
        "paragraphs": [
            "石下有靈骨，千年生玉芝。",
            "山神每藏護，不使世人知。"
        ],
        "title": "華嚴塔",
        "id": "9d423691-d52d-4cf6-8e34-5e418e8f6fbd"
    },
    {
        "author": "楊蟠",
        "paragraphs": [
            "野鳥久不去，清風長近人。",
            "山間豈有曆，祇見四時春。"
        ],
        "title": "翠樾堂",
        "id": "63ad8262-58cf-4945-a6aa-8e8cd4405da7"
    },
    {
        "author": "楊蟠",
        "paragraphs": [
            "昔日巖棲處，松花落草根。",
            "瓦中匪是我，棺槨任乾坤。"
        ],
        "title": "瑪瑙寶勝寺",
        "id": "9f569c3b-d1fb-433e-8933-47618d7b754e"
    },
    {
        "author": "楊蟠",
        "paragraphs": [
            "七山如北斗，城鎖幾重重。",
            "斗口在何處，正當華蓋峰。"
        ],
        "title": "華蓋山",
        "id": "8cf3ea97-4183-4fd5-a9a9-94f08fce2b8c"
    },
    {
        "author": "楊蟠",
        "paragraphs": [
            "金毫五百幾龍尊，隠隠香山聖迹存。",
            "方廣寺開無俗路，優曇花現有靈根。",
            "一峰突岸臨天壁，雙澗淙橋透石門。",
            "今日不將心洗盡，更從何處覓真源。"
        ],
        "title": "石橋",
        "id": "a86c57c9-a5c2-4cba-a494-0e83ffcbadc3"
    },
    {
        "author": "楊蟠",
        "paragraphs": [
            "猿驚鶴怨不知處，虎據龍蟠空見山。",
            "芳草路隨流水遠，老僧心共白雲閑。"
        ],
        "title": "雜題",
        "id": "8d354e4c-a5b3-4976-a113-ccb87792db79"
    },
    {
        "author": "楊蟠",
        "paragraphs": [
            "不見泉來穴，沙平落細聲。",
            "夜高寒月漾，銀漢太分明。"
        ],
        "title": "白沙泉",
        "id": "1047f70b-80e9-4737-a960-b1b1b335b3e2"
    },
    {
        "author": "楊蟠",
        "paragraphs": [
            "涌金春色晚，吹落碧桃花。",
            "一片何人得，流經十萬家。"
        ],
        "title": "涌金池",
        "id": "9720b4d2-502a-4657-911d-b1abdfabec2c"
    },
    {
        "author": "楊蟠",
        "paragraphs": [
            "寂寞庵前草，春深鹿自耕。",
            "老僧垂白髪，山下不知名。"
        ],
        "title": "法安院",
        "id": "986780d4-64f6-4d8d-9402-0f1e1dd43773"
    },
    {
        "author": "楊蟠",
        "paragraphs": [
            "一氣連江色，寥寥萬古清。",
            "客心兼浪涌，時事與潮生。",
            "路轉青山出，沙空白鳥行。",
            "幾年滄海夢，吟罷獨含情。"
        ],
        "tags": [
            "钱塘江"
        ],
        "title": "錢塘江上",
        "id": "9a8cdbb7-bbf0-4d6c-ad38-53793cce9941"
    },
    {
        "author": "楊蟠",
        "paragraphs": [
            "詩魂躔斗壁，醉力撼蓬萊。",
            "剖山無鵲印，傾廄盡龍媒。"
        ],
        "title": "詩一首",
        "id": "e0d655b5-6fd2-4fac-a345-8cfffe56e7c9"
    },
    {
        "author": "楊蟠",
        "paragraphs": [
            "天地風霜日夜新，地爐穩坐暖如春。",
            "筋骸已暢心無用，轉愧窗間映雪人。"
        ],
        "title": "地爐",
        "id": "163e7d33-7e01-42fb-b28e-3f52e4db7efd"
    },
    {
        "author": "楊蟠",
        "paragraphs": [
            "帆落帆開兩渡頭，洞庭木葉擾離愁。",
            "青山带日低平野，白浪隨風過別洲。",
            "月靜沙寒知雁宿，雲深水暖羨魚游。",
            "畫橋隠隠橫天漢，人度空中影倒流。"
        ],
        "tags": [
            "洞庭湖"
        ],
        "title": "松江",
        "id": "7b6a5dcb-28e0-4d89-83d0-ce7dc85c5bf0"
    },
    {
        "author": "楊蟠",
        "paragraphs": [
            "滄江萬里對朱欄，白鳥群飛去復還。",
            "雲捧樓臺出天上，風飄鐘磬落人間。",
            "銀河倒瀉分雙月，錦水西來轉幾山。",
            "今古冥冥誰借問，且持玉爵破愁顔。"
        ],
        "title": "甘露寺",
        "id": "62c1ac44-51e5-49f4-8963-78e361d0c3af"
    },
    {
        "author": "楊蟠",
        "paragraphs": [
            "百尺樓高四望中，雲深一雁度長空。",
            "人間砧杵催寒事，郭外簫笙逐土風。",
            "天带江山元自好，地流河漢忽相通。",
            "丹心直北看飛雪，往往隨花入帝宮。"
        ],
        "title": "朝宗門",
        "id": "a1ed4f53-6052-4316-a866-aa8b721f4a32"
    },
    {
        "author": "楊蟠",
        "paragraphs": [
            "前後坐亭上，飲水皆自持。",
            "其間賢太守，誰復畏人知。"
        ],
        "title": "清心堂",
        "id": "7b70869d-774f-48fb-932c-f6dc50ec35cc"
    },
    {
        "author": "楊蟠",
        "paragraphs": [
            "天藏物啟有靈根，玉乳銀漿豈易分。",
            "浄鑑當空寒自照，流珠落澗遠先聞。",
            "潤生冉冉雙林雨，香出濛濛一井雲。",
            "今日石魚行酒地，次山重爲勒銘文。"
        ],
        "title": "虎跑泉",
        "id": "7d4bf009-a130-4894-8947-1022f9da5bab"
    },
    {
        "author": "楊蟠",
        "paragraphs": [
            "歌舞飄飄百尺臺，半天龍麝散香煤。",
            "初愁翠袖凌風去，却騎飛鸞下月來。",
            "雲杪一聲聞玉笛，露華千點落金杯。",
            "我緣衆樂狂方盛，園鎖從教日日開。"
        ],
        "title": "華胥臺",
        "id": "ae2e7c94-a0c5-4e66-9113-5ce7d0f7f96d"
    },
    {
        "author": "楊蟠",
        "paragraphs": [
            "吏隠盂城九十旬，豐年日日是佳辰。",
            "賦成席上猶飛雪，歌動梁間已落塵。",
            "此地誰爲愛酒伴，他時儻憶種花人。",
            "五壇芍藥齊教放，何處揚州更覓春。"
        ],
        "title": "時燕堂",
        "id": "7bc7b920-efb5-4b94-94bd-1ea980653348"
    },
    {
        "author": "楊蟠",
        "paragraphs": [
            "寂寂綠巖畔，相期無數人。",
            "不知康樂後，池草幾回春。"
        ],
        "title": "春草池",
        "id": "8ff8920d-b790-4f53-b316-807268431e0c"
    },
    {
        "author": "楊蟠",
        "paragraphs": [
            "雲引踏青客，尋山西出城。",
            "始知圖畫上，今日有人行。"
        ],
        "title": "西山",
        "id": "00940990-bee0-447a-bda2-75d179f2b83e"
    },
    {
        "author": "楊蟠",
        "paragraphs": [
            "白雲出山去，摇曳或西東。",
            "人住白雲下，安然心已空。"
        ],
        "title": "白雲嶺",
        "id": "df15ae6f-8f79-493d-b543-ddfe33debce1"
    },
    {
        "author": "楊蟠",
        "paragraphs": [
            "千年白鹿地，今有佛樓臺。",
            "昨日到山下，啣花猶出來。"
        ],
        "title": "鹿端山",
        "id": "964e7751-f0e2-442e-b430-2f6dc0792c15"
    },
    {
        "author": "楊蟠",
        "paragraphs": [
            "相傳有五馬，曾此立踟躇。",
            "人愛使君好，換鵝非俗書。"
        ],
        "title": "五馬坊",
        "id": "fc454b5d-b22d-4c3b-a31c-7bcf75dd4171"
    },
    {
        "author": "楊蟠",
        "paragraphs": [
            "昨日折花者，又隨蜂蝶來。",
            "思量妨底事，紅蕊續還開。"
        ],
        "title": "衆樂園",
        "id": "62777db9-2071-441e-af25-b08fdcb61395"
    },
    {
        "author": "楊蟠",
        "paragraphs": [
            "會昌湖上客，今已化爲塵。",
            "一束青芻奠，空思如玉人。"
        ],
        "title": "蓮花莊",
        "id": "ed8fe039-7735-4f93-ac84-4a415efc4c11"
    },
    {
        "author": "楊蟠",
        "paragraphs": [
            "謝公何所憶，白日看雲眠。",
            "忽夢惠連弟，遂得春草篇。"
        ],
        "title": "西堂",
        "id": "bb575877-fa41-412b-b7b0-6116382c9fd9"
    },
    {
        "author": "楊蟠",
        "paragraphs": [
            "杳杳璧沉水，亭亭珠在淵。",
            "落潮流不去，還向定中圓。"
        ],
        "title": "海月堂",
        "id": "82afa1a1-ca29-4c3f-b64c-6c5529a097c3"
    },
    {
        "author": "楊蟠",
        "paragraphs": [
            "海榕樹倒出，皮幹亦輪囷。",
            "或問壽幾許，千年爲一春。"
        ],
        "title": "翠幄軒",
        "id": "c240e708-25e1-4900-8050-40fe9c20e39b"
    },
    {
        "author": "楊蟠",
        "paragraphs": [
            "重重風日透，花氣滿池塘。",
            "誰把紅雲比，紅雲無此香。"
        ],
        "title": "紅雲閣",
        "id": "f59857f5-cb69-4a7e-9d3a-e968495628b4"
    },
    {
        "author": "楊蟠",
        "paragraphs": [
            "萍實祗如斗，練江都熨開。",
            "水清當自鑑，無爲濯纓來。"
        ],
        "title": "滄浪閣",
        "id": "b0b5fdf9-420e-4738-a149-c6f74b32c1af"
    },
    {
        "author": "楊蟠",
        "paragraphs": [
            "山杪一泉迸，俯窺臨日崖。",
            "明珠不待拾，自濺入人來。"
        ],
        "title": "冷翠閣",
        "id": "32ae59c6-620e-4c63-b2c1-31b489211828"
    },
    {
        "author": "楊蟠",
        "paragraphs": [
            "一片繁華海上頭，從來喚作小杭州。",
            "水如棋局分街陌，山似屏幃繞畫樓。",
            "是處有花迎我笑，何時無月逐人遊。",
            "西湖宴賞爭標日，多少珠簾不下鈎。"
        ],
        "tags": [
            "西湖"
        ],
        "title": "永嘉",
        "id": "5e8a2052-9a58-404a-8eeb-686a9e8cbe2e"
    },
    {
        "author": "楊蟠",
        "paragraphs": [
            "把麾何所往，海上有名山。",
            "潮落魚堪拾，雲低雁可攀。",
            "一城仙島外，雙塔畫圖間。",
            "當路誰知己，天應賜我閑。"
        ],
        "title": "登孤嶼",
        "id": "8e598de0-525b-4ae3-92a4-f79e9dd6886a"
    },
    {
        "author": "楊蟠",
        "paragraphs": [
            "悠然已更樂，知是鼎中餘。",
            "有海尚可往，慎毋重見漁。"
        ],
        "title": "後永嘉百詠 放生池",
        "id": "45aa7ed6-89ab-422b-8217-5c026e85dacd"
    },
    {
        "author": "楊蟠",
        "paragraphs": [
            "出門日已晚，棹短路何長。",
            "頼有風相送，荷花十里香。"
        ],
        "title": "後永嘉百詠 南塘",
        "id": "c0e5c4d0-6844-4db5-b450-11fa154d253a"
    },
    {
        "author": "楊蟠",
        "paragraphs": [
            "思親廬墓隠西山，竹屋蕭然月塢間。",
            "有道自高塵世外，無心得共野雲閑。",
            "姓名達遠邦符奏，束帛榮霑帝澤頒。",
            "不見孝廉人已久，東嘉今喜識曾顔。"
        ],
        "title": "贈仰孝子",
        "id": "ed10c155-c7c7-468b-a863-352596ceb7d6"
    },
    {
        "author": "楊蟠",
        "paragraphs": [
            "爲官一十政，宦游五十秋。",
            "平生憶何處，最憶是溫州。",
            "思遠城南曲，西岑古渡頭。",
            "綠觴春送酒，紅燭夜行舟。",
            "不敢言遺愛，惟應念舊遊。",
            "憑君將此句，寄寫謝公樓。"
        ],
        "title": "去郡後作",
        "id": "da19d969-fdcb-4d5c-9c8d-726142c4c1f4"
    },
    {
        "author": "楊蟠",
        "paragraphs": [
            "桃源未識恐微茫，每坐青林慣日長。",
            "魚鳥自同千里樂，風煙漫逐一城香。",
            "竹圍月色來深院，花引春情過短牆。",
            "人世定知何處好，且勤詩酒惜年光。"
        ],
        "title": "熙春園",
        "id": "059d21f3-5cbc-43d1-a3e3-fb030a5f903b"
    },
    {
        "author": "楊蟠",
        "paragraphs": [
            "昔日林間興，風流謝客兒。",
            "春山花又發，不見屐來時。"
        ],
        "title": "客兒亭",
        "id": "029ccbe8-cae0-4b58-8e71-67755fc8ab8f"
    },
    {
        "author": "楊蟠",
        "paragraphs": [
            "人生無百年，誰問嶺龜蛇。",
            "容顔鏡水換，老醜不可遮。",
            "殷勤守此歲，來歲復如何。",
            "南鄰祭竈喧，北里驅儺譁。",
            "須臾罷無爲，但聽樓鼓撾。",
            "明朝四十過，暮景真易斜。",
            "初心自慷慨，白首還蹉跎。",
            "寄語少年子，雖强不足誇。"
        ],
        "title": "除夕次東坡守歲韵",
        "id": "f8e8cd95-bc4d-4499-bd49-728a02594dad"
    },
    {
        "author": "楊蟠",
        "paragraphs": [
            "吏退更無人迹到，一天魂夢任遊揚。"
        ],
        "title": "句  其一",
        "id": "cdc6c3c4-2441-4375-8275-14ebbebc109c"
    },
    {
        "author": "楊蟠",
        "paragraphs": [
            "中原今仗老臣安。"
        ],
        "title": "句  其二",
        "id": "e06c3b61-04a0-42c9-96c9-59984604d76f"
    },
    {
        "author": "楊蟠",
        "paragraphs": [
            "許國莫疑勳業大。"
        ],
        "title": "句  其三",
        "id": "23cd3988-84a7-4bf8-bf59-dd69883d7243"
    },
    {
        "author": "楊蟠",
        "paragraphs": [
            "兩州城郭青煙起，千里江山白鷺飛。"
        ],
        "title": "句  其四",
        "id": "df9644dd-c32c-4625-a831-5e3cbd211c1f"
    },
    {
        "author": "楊蟠",
        "paragraphs": [
            "三峽江聲流筆下，六朝山影滿樽前。"
        ],
        "title": "句  其五",
        "id": "870c7ba6-c984-4d80-b659-db84c5a323b4"
    },
    {
        "author": "楊蟠",
        "paragraphs": [
            "動摇臘信隨征使，勾引春情出苑牆。"
        ],
        "title": "句  其六",
        "id": "d153dd77-a286-4263-b576-87bcaa888e4e"
    },
    {
        "author": "楊蟠",
        "paragraphs": [
            "仲□嘗三逐，將軍老數奇。"
        ],
        "title": "句  其七",
        "id": "d5eed71c-e564-46e2-b3ce-51c6c10a93fd"
    },
    {
        "author": "楊蟠",
        "paragraphs": [
            "看山坐石亭。"
        ],
        "title": "句  其八",
        "id": "dd519280-4725-4dc5-ab2f-3978db54ecc8"
    },
    {
        "author": "楊蟠",
        "paragraphs": [
            "浮生同是客。"
        ],
        "title": "句  其九",
        "id": "d2c46aa3-fa75-47f3-a180-9f0b91507b27"
    },
    {
        "author": "楊蟠",
        "paragraphs": [
            "花濕轉分明。"
        ],
        "title": "句  其一○",
        "id": "b7942565-1866-4630-b4d7-93c266f478cb"
    },
    {
        "author": "楊蟠",
        "paragraphs": [
            "杖藜林下去。"
        ],
        "title": "句  其一一",
        "id": "23f531f8-6b51-47e2-a359-92692368675c"
    },
    {
        "author": "胡志康",
        "paragraphs": [
            "蘭若幽深與世違，酒闌重覓未斜暉。",
            "籃輿繞入花邊路，布衲趨迎竹下扉。",
            "清籟敲風和梵奏，獨槐籠榻漲烟霏。",
            "吟欄倚遍詩成處，不覺金蓮映月輝。"
        ],
        "title": "遊廣福寺",
        "id": "78c4240a-8939-4753-963c-fd498560ad18"
    },
    {
        "author": "胡楚材",
        "paragraphs": [
            "分落銀河一派清，源深流遠旱常盈。",
            "蛟龍潛處魚蝦少，日月中時表裏明。",
            "插岸好山青潑黛，倚波醜石勢奔鯨。",
            "幽奇信是神仙窟，上有浮雲散又生。"
        ],
        "title": "默山小潭",
        "id": "76e5c381-c05e-4575-bb08-b13689294b28"
    },
    {
        "author": "胡楚材",
        "paragraphs": [
            "樵獵識冠裳，何言志四方。",
            "離秦風日冷，過楚薜蘿長。",
            "夢野違徵詔，時衰枉薦章。",
            "故山隈且僻，應種秫爲糧。"
        ],
        "title": "青山懷古",
        "id": "a7d67f3c-cd8f-4809-8511-9ff6ecb0ce7b"
    },
    {
        "author": "胡楚材",
        "paragraphs": [
            "澎湃白艾溪，源恐從天落。",
            "灘石劍戟列，噴怒波勢惡。",
            "篙工手眼親，飛舫過如籜。",
            "達阻有長橋，輕虹□寥廓。",
            "參天樹列幢，夾岸如山削。",
            "中有釣魚郎，扁舟□寂寞。",
            "俗眼急勢利，問此何足樂。",
            "不釣滄海鰲，須膾潮州鱷。",
            "胡爲持一竿，默在艾溪脚。",
            "我且笑不答，自歌還自酌。",
            "日暮鼓枻歸，風埃滿城郭。"
        ],
        "title": "白艾溪",
        "id": "e3004fcf-074b-4bd9-aaf4-723b7d300f26"
    },
    {
        "author": "胡楚材",
        "paragraphs": [
            "崚嶒插天山，仙池在絕頂。",
            "無源水自溢，泓澄照天鏡。",
            "魚依藻荇深，龍藏密穴靜。",
            "天意欲爲雨，烟霧如爐甑。",
            "至今山下田，勢不憂旱橫。",
            "劃然霽景開，仰看飛泉迸。",
            "一道翠微間，長劍倚天凈。",
            "群山列畫屏，高下相輝映。",
            "安得丹青手，寫此絕勝境。",
            "挂我草堂中，吟望免延頸。",
            "不負山水心，永謝利名阱。"
        ],
        "title": "仙池巖",
        "id": "88316c39-58b0-4002-8737-0942af223d0c"
    },
    {
        "author": "胡楚材",
        "paragraphs": [
            "久客倦行役，故山安在哉。",
            "松竹讀書室，水石釣魚臺。",
            "明月照歸夢，西風吹酒杯。",
            "亭亭籬下菊，寂寞爲誰開。"
        ],
        "title": "憶彭頭山",
        "id": "4f359e94-b0c0-4ff0-bc2f-d677dba4981a"
    },
    {
        "author": "柳說",
        "paragraphs": [
            "瀟灑幽軒好，清閒令尹才。",
            "庭虛走泉響，門靜對山開。",
            "夏可捐班扇，風如到楚臺。",
            "羨君成吏隠，終日遠紛埃。"
        ],
        "title": "凉軒",
        "id": "dd3a64c5-ee3e-453c-91fe-60316bce2bb0"
    },
    {
        "author": "田開",
        "paragraphs": [
            "我愛臨封好，人烟十里賒。",
            "秋風三釀酒，風景四時花。",
            "竹屋無貧子，漁村足富家。",
            "守官真吏隠，謾放日高衙。"
        ],
        "title": "臨封雜咏  其一",
        "id": "dfb789d5-e992-4c79-b484-a6e3dbd68718"
    },
    {
        "author": "田開",
        "paragraphs": [
            "我愛臨封好，詩人興味長。",
            "嶺南蕉子國，海上荔枝莊。",
            "民有百年壽，家藏十種糧。",
            "宦遊無遠近，樂處是仙鄉。"
        ],
        "title": "臨封雜咏  其二",
        "id": "cfab8eeb-917a-49e2-baa1-1fb441a6e8d6"
    },
    {
        "author": "田開",
        "paragraphs": [
            "我愛臨封好，江流壓水濱。",
            "東山畫屏展，北阜翠虬馴。",
            "十里長松道，三春解佩人。",
            "乘閒狂太守，屐齒往來頻。"
        ],
        "title": "臨封雜咏  其三",
        "id": "c5819199-0993-40fc-b020-d8fe7ec394e7"
    },
    {
        "author": "田開",
        "paragraphs": [
            "我愛臨封好，賓朋日往還。",
            "年來甘白酒，老去益朱顔。",
            "引鶴遊西寺，携琴上北山。",
            "君恩雖未報，公外且偷閑。"
        ],
        "title": "臨封雜咏  其四",
        "id": "3495d5bb-3db1-4e49-b4ff-d4c4c424ff6d"
    },
    {
        "author": "田開",
        "paragraphs": [
            "我愛臨封好，江樓四望遥。",
            "賓朋須共賞，風月故相邀。",
            "清興拚成癖，詩狂不礙條。",
            "謾勞爭自潔，適意樂偏饒。"
        ],
        "title": "臨封雜咏  其五",
        "id": "6116f38f-5180-4153-a328-6dac40d97396"
    },
    {
        "author": "田開",
        "paragraphs": [
            "我愛臨封好，迎門水繞流。",
            "名山稱濯錦，勝境說靈洲。",
            "嫩草青連座，奇花香入樓。",
            "公餘無一事，携酒任遨遊。"
        ],
        "title": "臨封雜咏  其六",
        "id": "18d2e7d2-0bdf-4630-be7f-58f4e3fa75ff"
    },
    {
        "author": "田開",
        "paragraphs": [
            "吏民相共樂，渾不記相關。"
        ],
        "title": "句  其一",
        "id": "0014c21c-bf9b-4818-8119-ca0c228cb056"
    },
    {
        "author": "田開",
        "paragraphs": [
            "山近臨軒翠，花開入座紅。"
        ],
        "title": "句  其二",
        "id": "b0e294c6-1d74-4668-913c-582e44080323"
    },
    {
        "author": "田開",
        "paragraphs": [
            "我愛臨封好，從來禮義鄉。",
            "江山足形勝，風物半冠裳。"
        ],
        "title": "句  其三",
        "id": "e6fdc753-ff14-4909-b97a-0f255e777f54"
    },
    {
        "author": "劉扶",
        "paragraphs": [
            "物外蕭然釋子宮，樓臺雄壓郡城東。",
            "江迴澄練浸碧落，山答疏鐘飄遠風。",
            "隔岸櫓聲喧暮角，卧沙橋影轉晴虹。",
            "可憐千里無窮景，盡屬高僧吟笑中。"
        ],
        "title": "題凈土寺",
        "id": "54cd1d56-48b1-457d-b647-cb9c5a7c26d8"
    },
    {
        "author": "錢顗",
        "paragraphs": [
            "春郊雜遝擁紅旌，共訪仙蹤嘯傲行。",
            "雲徑直從深崦入，石梁宛在半空橫。",
            "巖邊瑶圃新開出，洞裏芝田舊種成。",
            "羽客一枰無復見，青山留得爛柯名。"
        ],
        "title": "游爛柯山",
        "id": "6c3570e5-51ff-43ab-8600-5db12e0c4180"
    },
    {
        "author": "張顒",
        "paragraphs": [
            "崔顥題詩在上頭，登臨何必更冥搜。",
            "樓前黄鶴不重見，檻外長江空自流。",
            "萬頃煙雲連夢澤，一川風景借西州。"
        ],
        "tags": [
            "长江"
        ],
        "title": "黄鶴樓",
        "id": "d7ed38c7-2861-4f0f-9113-eb84881c7093"
    },
    {
        "author": "張顒",
        "paragraphs": [
            "兩州花萼競相輝，間斷紅塵一水涯。"
        ],
        "title": "句",
        "id": "ca252291-cf73-472c-ab7f-ac230cfa886a"
    },
    {
        "author": "王該",
        "paragraphs": [
            "四明之山東南雄，中有古柏高巃嵷。",
            "霜凌雪犯勢不屈，幹直不與凡柯同。",
            "幾十圍，幾千尺，踞隆巖兮盤巨石。",
            "有時狂風盲雨嗥長巔，上徹天心下地脊。",
            "樵奴與牧子，慣見却辟易。",
            "不知何洞出神翁，採芝去踏嶄巖峰。",
            "蒸嵐焙翠入靈藥，意欲服餌顔如童。",
            "仙翁仙翁愛無獨，天産此材同衆欲。",
            "小將條剖治民盲，大可柱分支帝屋。",
            "神翁神翁莫輕藐，植物雖微功不小。",
            "些須片葉價千金，能使塵寰人不老。"
        ],
        "title": "昭惠廟黄柏歌",
        "id": "9cd83606-cb74-4df6-8799-5d94dbeb3ce0"
    },
    {
        "author": "李撫辰",
        "paragraphs": [
            "高閣玲瓏倚半空，秋來凈掃白雲蹤。",
            "無人寫此天然景，十二闌干十二峰。"
        ],
        "title": "瑞巖寺靈芝閣",
        "id": "f8c88c4d-c427-47c1-93b3-f525478ffdda"
    },
    {
        "author": "譚黌",
        "paragraphs": [
            "水腹魚龍宅，山腰鼓吹衙。"
        ],
        "title": "句  其一",
        "id": "9d65bdfb-794c-408f-8386-24fc27a02058"
    },
    {
        "author": "譚黌",
        "paragraphs": [
            "齊安無一事，臺榭若天成。"
        ],
        "title": "句  其二",
        "id": "e71bde8c-1d37-4c67-b45f-3148c238c591"
    },
    {
        "author": "高照",
        "paragraphs": [
            "金精寂寂真勝境，門鎖松杉風月冷。",
            "跨鶴仙姬去不來，白雲一片封丹井。"
        ],
        "title": "金精山",
        "id": "6835bfc8-555f-4a02-aa37-1ba0a66980e0"
    },
    {
        "author": "齊術",
        "paragraphs": [
            "零陵太守吟情逸，惟過浯溪未有詩。"
        ],
        "title": "句",
        "id": "6bc7cf7f-88c9-495d-92fa-bbec1416e8ae"
    },
    {
        "author": "周敦頤",
        "paragraphs": [
            "到官處處須尋勝，惟此合陽無勝尋。",
            "赤水有山仙甚古，躋攀聊足到官心。"
        ],
        "title": "書仙臺觀壁",
        "id": "c4637d9a-c502-4e43-9068-5323e6dc4e37"
    },
    {
        "author": "周敦頤",
        "paragraphs": [
            "琳宮金剎接林巒，一徑潛通竹樹寒。",
            "是處塵埃皆可息，時清終未忍辭官。"
        ],
        "title": "游山上一道觀三佛寺",
        "id": "421da361-8834-4e52-9e2b-242dca020aa0"
    },
    {
        "author": "周敦頤",
        "paragraphs": [
            "尋山尋水侶尤難，愛利愛名心少閒。",
            "此亦有君吾甚樂，不辭高遠共躋攀。"
        ],
        "title": "喜同費君長官游",
        "id": "cb61ebf9-d422-47bd-a208-1389ae171d56"
    },
    {
        "author": "周敦頤",
        "paragraphs": [
            "雲樹巖泉景盡奇，登臨深恨訪尋遲。",
            "長樓未得於何記，猶有君能雅和詩。"
        ],
        "title": "和費君樂游山之什",
        "id": "fdf4ed6f-8ed8-4838-8114-2cfc16ae4099"
    },
    {
        "author": "周敦頤",
        "paragraphs": [
            "劍立溪峰信險深，吾皇大道正天心。",
            "百年外戶都無閉，空有關名點貢琛。"
        ],
        "title": "劍門",
        "id": "1dfdab4a-1273-45fb-ba44-081c95b0ac22"
    },
    {
        "author": "周敦頤",
        "paragraphs": [
            "公暇頻陪塵外游，朝天仍得送行舟。",
            "軒車更共入山脚，旌旆且從留渡頭。",
            "精舍泉聲清㶁㶁，高林雲色淡悠悠。",
            "談終道奧愁言去，明日瞻思上郡樓。"
        ],
        "title": "萬安香城寺別虔守趙公",
        "id": "4cdfe33a-704f-4aaa-bbfb-fbff73f7e5e3"
    },
    {
        "author": "周敦頤",
        "paragraphs": [
            "聞有山巖即去尋，亦躋雲外入松陰。",
            "雖然未是洞中境，且異人間名利心。"
        ],
        "title": "行縣至雩都邀餘杭錢建侯拓四明沈幾聖希顔同游羅巖",
        "id": "22d8a8c7-e51e-420c-b6db-64c15c78d900"
    },
    {
        "author": "周敦頤",
        "paragraphs": [
            "朝市誰知世外游，杉松影裏入吟幽。",
            "爭名逐利千繩縛，度水登山萬事休。",
            "野鳥不驚如得伴，白雲無語似相留。",
            "傍人莫笑憑闌久，爲戀林居作退謀。"
        ],
        "title": "同石守游",
        "id": "3bd6cb3e-5b5a-42ce-b56f-8a540b7e26ba"
    },
    {
        "author": "周敦頤",
        "paragraphs": [
            "落葉蟬聲古渡頭，渡頭人擁欲行舟。",
            "別離情似長江水，遠亦隨公日夜流。"
        ],
        "tags": [
            "长江"
        ],
        "title": "江上別石郎中",
        "id": "2a2482a6-4c13-4aad-8d71-1c6bf610d0bb"
    },
    {
        "author": "周敦頤",
        "paragraphs": [
            "蘭自香爲友，松何枯尚春。",
            "榮來天澤重，歿去綉衣新。",
            "盡作百年夢，終歸一窖塵。",
            "痛心雙淚下，無復見賢人。"
        ],
        "title": "憶江西提刑何仲容",
        "id": "6a7bf036-063b-4712-9da9-519333414479"
    },
    {
        "author": "周敦頤",
        "paragraphs": [
            "三月山方暖，林花互照明。",
            "路盤層頂上，人在半空行。",
            "水色雲含白，禽聲谷應清。",
            "天風拂襟袂，縹緲覺身輕。"
        ],
        "title": "治平乙巳暮春十四日同宋復古游山巔至大林寺書四十字",
        "id": "970ac34d-5f92-4e04-bd92-ad032e9d535e"
    },
    {
        "author": "周敦頤",
        "paragraphs": [
            "一日復一日，一杯復一杯。",
            "青山無限好，俗客不曾來。",
            "往事已如此，朱顔安在哉。",
            "寄語地上客，歷亂竟誰催。"
        ],
        "title": "題冠順之道院壁",
        "id": "7879574b-178e-4daa-b413-b6df2493337a"
    },
    {
        "author": "周敦頤",
        "paragraphs": [
            "劉侯戴武弁，政則心吾儒。",
            "士茂先興學，子賢勤讀書。",
            "猷爲莫不善，才力蓋有餘。",
            "西北方求帥，浩然寧久居。"
        ],
        "title": "題浩然閣",
        "id": "1555855a-20f4-4e7a-9ec1-373032ec30a4"
    },
    {
        "author": "周敦頤",
        "paragraphs": [
            "山盤江上虬龍活，殿倚雲中洞府深。",
            "欽想真風杳何在，偃松喬柏共蕭森。"
        ],
        "title": "題酆都觀 仙都觀",
        "id": "cd81a8e2-db1e-43ab-8f08-043d795e055c"
    },
    {
        "author": "周敦頤",
        "paragraphs": [
            "始觀丹訣信希夷，蓋得陰陽造化機。",
            "子自母生能致主，精神合後更知微。"
        ],
        "title": "題酆都觀 讀英真君丹訣",
        "id": "04c0d998-2773-477b-b3c1-c790ca6f664e"
    },
    {
        "author": "周敦頤",
        "paragraphs": [
            "久厭塵坌樂靜元，俸微猶乏買山錢。",
            "徘徊真境不能去，且寄雲房一榻眠。"
        ],
        "title": "題酆都觀 宿山房",
        "id": "0f613602-43ab-4bf8-bdee-b538dffb167d"
    },
    {
        "author": "周敦頤",
        "paragraphs": [
            "退之自謂如夫子，原道深排釋老非。",
            "不識大顛何似者，數書珍重更留衣。"
        ],
        "title": "按部至潮州題大顛堂壁",
        "id": "25b960e8-c2d0-4f5f-add7-5036c139b91d"
    },
    {
        "author": "周敦頤",
        "paragraphs": [
            "按部廣東經數郡，若言嵐瘴更無春。",
            "度山煙鎖埋清晝，爲國天終護吉人。",
            "萬里詔音頻降下，一方恩惠盡均勻。",
            "丈夫才略逢時展，倉廩皆無亟富民。"
        ],
        "title": "按部至春州",
        "id": "6c4f990d-4b25-42a1-8ad7-362b2a995baa"
    },
    {
        "author": "周敦頤",
        "paragraphs": [
            "紅塵白日無閒人，况有魚緋繫此身。",
            "關上羅浮閒送目，浩然心意復吾真。"
        ],
        "title": "題惠州羅浮山",
        "id": "f2e55871-dba7-4092-8b86-a0a2bf7f6828"
    },
    {
        "author": "周敦頤",
        "paragraphs": [
            "清時望郎貴，白首故鄉歸。",
            "有子紆藍綬，將孫著綵衣。",
            "松喬新道院，鶴老舊漁磯。",
            "知止自高德，寧爲遁者肥。"
        ],
        "title": "贈虞部員外郎譚公昉致仕",
        "id": "54e654c8-63cf-4557-93d4-ecaff151c139"
    },
    {
        "author": "周敦頤",
        "paragraphs": [
            "元子溪曰瀼，詩傳到於今。",
            "此俗良易化，不欺顧相欽。",
            "廬山我久愛，買田山之陰。",
            "田間有流水，清泚出山心。",
            "山心無塵土，白石磷磷沈。",
            "潺湲來數里，到此始澄深。",
            "有龍不可測，岸木寒森森。",
            "書堂構其上，隠几看雲岑。",
            "倚梧或欹枕，風月盈中襟。",
            "或吟或冥默，或酒或鳴琴。",
            "數十黄卷軸，聖賢談無音。",
            "窗前即疇囿，囿外桑麻林。",
            "芋蔬可卒歲，絹布足衣衾。",
            "飽煖大富貴，康寧無價金。",
            "吾樂蓋易足，名濂朝暮箴。",
            "元子與周子，相邀風月尋。"
        ],
        "tags": [
            "庐山"
        ],
        "title": "瀼溪書堂",
        "id": "3fef3f1c-bd3d-4772-a4e2-c76141e7d70f"
    },
    {
        "author": "周敦頤",
        "paragraphs": [
            "靜思歸舊隠，日出半山晴。",
            "醉榻雲籠潤，吟窗瀑瀉清。",
            "閑方爲達士，忙只是勞生。",
            "朝市誰頭白，車輪未曉鳴。"
        ],
        "title": "思歸舊隠",
        "id": "a078131e-cbca-4d41-a60f-e35c28f968b4"
    },
    {
        "author": "周敦頤",
        "paragraphs": [
            "秋風拂盡熱，半夜雨淋漓。",
            "繞屋是芭蕉，一枕萬響圍。",
            "恰似釣魚船，篷底睡覺時。"
        ],
        "title": "夜雨書窗",
        "id": "aac01d1f-31fa-477c-9f29-11e737483cda"
    },
    {
        "author": "周敦頤",
        "paragraphs": [
            "舊隠濂溪上，思歸復思歸。",
            "釣魚船好睡，寵辱不相隨。",
            "肯爲爵祿重，白髪猶羈縻。"
        ],
        "title": "石塘橋晚釣",
        "id": "1092a8fa-4783-46bc-b188-c2f89b8e977e"
    },
    {
        "author": "周敦頤",
        "paragraphs": [
            "有風還自掩，無事晝常關。",
            "開闔從方便，乾坤在此閒。"
        ],
        "title": "書舂陵門扉",
        "id": "80f180ed-53f4-4fb0-b659-bbf09b85418b"
    },
    {
        "author": "周敦頤",
        "paragraphs": [
            "老子生來骨性寒，宦情不改舊儒酸。",
            "停杯厭飲香醪味，舉筯常餐淡菜盤。",
            "事冗不知筋力倦，官清贏得夢魂安。",
            "故人欲問吾何況，爲道舂陵只一般。"
        ],
        "title": "任所寄鄉關故舊",
        "id": "947a2a4b-1102-49ad-ae5e-f0894707fd33"
    },
    {
        "author": "周敦頤",
        "paragraphs": [
            "花落柴門掩夕暉，昏鴉數點傍林飛。",
            "吟餘小立闌干外，遥見樵漁一路歸。"
        ],
        "title": "春晚",
        "id": "9ee15429-ba50-43c5-a589-fc241ce06584"
    },
    {
        "author": "周敦頤",
        "paragraphs": [
            "東風放牧出長坡，誰識阿童樂趣多。",
            "歸路轉鞭牛背上，笛聲吹老太平歌。"
        ],
        "title": "牧童",
        "id": "c4409583-481e-4bde-ad28-bb2fd1f955a8"
    },
    {
        "author": "周敦頤",
        "paragraphs": [
            "斯須暮雲合，白日無餘暉。",
            "金波從地涌，寶燄穿林飛。",
            "僧言自雄誇，俗駭無因依。",
            "安知本地靈，發見隨天機。"
        ],
        "title": "天池",
        "id": "80073f9c-7357-442d-8c49-a407000c4bcf"
    },
    {
        "author": "周敦頤",
        "paragraphs": [
            "公程無暇日，暫得宿清幽。",
            "始覺空門客，不生浮世愁。",
            "溫泉喧古洞，晚磬度危樓。",
            "徹曉都忘寐，心疑在沃洲。"
        ],
        "title": "宿崇聖",
        "id": "bbd81148-f51a-4df7-8cbc-0bb8552cffaa"
    },
    {
        "author": "周敦頤",
        "paragraphs": [
            "雙雙瓦雀行書案，點點楊花入硯池。",
            "閒坐小窗讀周易，不知春去幾多時。"
        ],
        "title": "暮春即事",
        "id": "07c79d7a-9e36-4f8d-8f57-34367dee1134"
    },
    {
        "author": "周敦頤",
        "paragraphs": [
            "書房兀坐萬機休，日暖風和草色幽。",
            "誰道二千年遠事，而今只在眼前頭。"
        ],
        "title": "讀易象",
        "id": "d40f6287-7ca8-4f3b-b27f-832ba7561098"
    },
    {
        "author": "周敦頤",
        "paragraphs": [
            "風雅久淪落，哇淫肆自陳。",
            "波瀾嗟已靡，汗漫□無津。",
            "紛葩混仙蕊，誰可識清真。",
            "先生李鄭輩，□態非擬倫。",
            "後生不識事，愈非句愈珍。",
            "至今桐廬水，相與流清新。",
            "蟬聯十一世，奕葉扶陽春。",
            "十年問御史，邂逅章江濱。",
            "自慚無所有，衰嘆徒欣欣。",
            "樽酒發狂笑，微言入典墳。",
            "稍稍窺緒餘，每每露經綸。",
            "因知相有術，源委本清淳。"
        ],
        "title": "題清芬閣",
        "id": "915acfb4-54e0-4a58-8318-dc03d1f36811"
    },
    {
        "author": "何平仲",
        "paragraphs": [
            "及物仁心稱物情，更將和氣助春榮。",
            "智深大易知幽賾，樂本咸池得正聲。",
            "竹箭生來元有節，冰壺此外更無清。",
            "幾年天下聞名久，今日逢君眼倍明。"
        ],
        "title": "贈周茂叔",
        "id": "7ed5ba58-98ea-424c-a05a-b4ffb37c3f3a"
    },
    {
        "author": "何平仲",
        "paragraphs": [
            "慶門崇構已多時，五百年方是此期。",
            "樹長瓊枝生較晚，珠根驪頷得來遲。",
            "桓溫貴骨天然別，韋相傳經道不衰。",
            "衡岳維高湘水闊，共知長與福爲基。"
        ],
        "title": "聞周茂叔中年有嗣以詩賀之",
        "id": "54fbb00f-b209-427b-ad26-4068816da819"
    },
    {
        "author": "何平仲",
        "paragraphs": [
            "僞者勞其心，關機有時闕。",
            "誠者任其真，安知拙爲拙。",
            "捨僞以存誠，何須俟詞說。"
        ],
        "title": "題周茂叔拙賦",
        "id": "46884b20-70d2-49bb-b5fd-ea5f26daa23b"
    },
    {
        "author": "陳襄",
        "paragraphs": [
            "皇帝即位，厲精求治。",
            "翼翼兢兢，以畏天異。",
            "乃見宗廟，乃嚴郊祭。",
            "赫赫烈祖，陟配上帝。",
            "皇帝肇祀，心虔誠至。",
            "齋居撤膳，夙興弗寐。",
            "不履黄道，不御小次。",
            "出宿于廟，陰雨翳翳。",
            "既其徂郊，日出晰晰。",
            "登丘奏假，天地澄霽。",
            "禮終樂闋，神貺來暨。",
            "皇帝還蹕，千乘萬騎。",
            "雷動天旋，臣民欣慰。",
            "御樓肆赦，躬冊丹地。",
            "恩流澤洽，周匝無際。",
            "惟誠感神，惟德銷沴。",
            "皇帝能饗，時賜坐致。",
            "臣願皇帝，事天寅畏。",
            "左右惟賢，安民惟惠。",
            "無咈忠諫，無輕政事。",
            "日新一日，庶答天意。"
        ],
        "title": "郊祀慶成詩",
        "id": "7e8f99d3-34b3-4211-96ee-8ac89a8c667d"
    },
    {
        "author": "陳襄",
        "paragraphs": [
            "有客頓征轡，暮宿洛陽堤。",
            "洛陽繁華地，慨然心傷悲。",
            "憶昔季倫家，朱門鼎貴時。",
            "錦步四十里，冠蓋相追隨。",
            "寵移百琲珠，醉擊珊瑚枝。",
            "一旦委溝壑，身隨朝露晞。",
            "綺樓自顛仆，金谷無人歸。",
            "綠珠千古魂，散作香塵飛。",
            "荒榛塞中道，惟有寒螿啼。",
            "嗟哉百世後，驕奢徒爾爲。"
        ],
        "title": "洛陽曲",
        "id": "58aa1c76-29ce-4f74-a183-b171e35400e3"
    },
    {
        "author": "陳襄",
        "paragraphs": [
            "天無私覆心，地無私載德。",
            "人生天地間，榮辱何相隔。",
            "農者不釋耒，朱門列鼎食。",
            "巧婦不下機，公子羅紈飾。",
            "富貴豈勞心，饑寒空努力。",
            "惟有北邙山，冢墓皆荆棘。"
        ],
        "title": "人生天地間",
        "id": "3080fd12-39f2-4809-a135-c7bd04c4978e"
    },
    {
        "author": "陳襄",
        "paragraphs": [
            "天道不可躋，以其高且危。",
            "地道不可尋，以其幽且深。",
            "土圭測日影，可以分照臨。",
            "桐魚擊石鼓，可以求聲音。",
            "嗟夫世之人，不知方寸心。"
        ],
        "title": "天道不可躋",
        "id": "998194c9-e9c5-4b6f-afe1-07a16a2421ab"
    },
    {
        "author": "陳襄",
        "paragraphs": [
            "天工鑄劍挺鋒鋩，洪爐百鍊金爲剛。",
            "閃鑠神鎚飛電光，磨礪七彩成文章。",
            "豐城地僻淪精久，紫氣雄雄射星斗。",
            "未得神功倚天外，一朝誤入張華手。",
            "青霜爲鍔寶爲環，有時捧出黄金盤。",
            "萬靈照灼妖氛走，天地無光秋水寒。",
            "聞道華陰有奇土，試拭繁星袖中舞。",
            "風胡側目觀如堵，一唱人間萬金賈。",
            "夜來幾度風雷嗔，雌雄出沒光如神。",
            "來年决定化平津，坐中有客攀龍鱗。"
        ],
        "title": "古劍謝李惟肖示所業",
        "id": "56771ffe-5c4b-401e-955a-a7c8b9317a57"
    },
    {
        "author": "陳襄",
        "paragraphs": [
            "天上奎星專主文，地下嵩嶽惟降神。",
            "含靈孕粹五百載，挺然間出非常人。",
            "滎陽才子東山客，滿腹精神太英特。",
            "掞天辭藻駕曹王，炙地聲華壓元白。",
            "等閒奮筆摛鸞龍，烟霄凜凜橫辭鋒。",
            "稷下千人摧勁敵，昂頭不敢爭英雄。",
            "吾皇新命招宏博，紫宙風清飛一鶚。",
            "驪龍卧起滄海空，燦燦靈珠光滿握。",
            "明年二月春水來，桃花浪起龍門開。",
            "青雲岐路無多地，定須迅擊狂風雷。"
        ],
        "title": "送鄭洙赴舉",
        "id": "b7bb8d29-dbac-4961-86da-32539e7a5885"
    },
    {
        "author": "陳襄",
        "paragraphs": [
            "瑶姬不下巫陽臺，山屏曙色連雲開。",
            "瞥見羲和整朝馭，放出金烏天上來。",
            "炎炎六月方凝暑，天地生成渴霖雨。",
            "呼號縮手太無端，憔悴群芳不爲主。",
            "吾當化出沖天羽，上與天公振雷鼓。",
            "迴却日輪，叱開水府。",
            "六龍驅下飲洪濤，大作寒霖濟區宇。"
        ],
        "title": "苦熱謠",
        "id": "d061923a-364a-44d9-bbab-9350c494f36e"
    },
    {
        "author": "陳襄",
        "paragraphs": [
            "有客何方來，粲然游我庭。",
            "推戶出見之，顔色如瑶英。",
            "問之不吾語，微風若聞聲。",
            "曰予朔方士，飲子南方名。",
            "萬里不相識，修塗一來經。",
            "聞子官大府，高車塵冥冥。",
            "有言未嘗吐，低頭斂光精。",
            "西人趨向異，念予孤蒙行。",
            "我欲友其德，顧己鴻毛輕。",
            "予起謝不敏，過辭非予聆。",
            "感子虛白德，來化純愚誠。",
            "高風激萬世，凜如伯夷清。",
            "留子永今日，願言報英瓊。"
        ],
        "title": "喜雪",
        "id": "7d7338b8-851b-4a8f-87cc-54c0c0865af0"
    },
    {
        "author": "陳襄",
        "paragraphs": [
            "去年水潦百穀死，居民無食食糟秕。",
            "州之餓者數千人，黄巖之民猶倍蓰。",
            "携持老少出城郭，盡撤牆屋無居止。",
            "鬻妻棄子人不售，價例不復論羊豕。",
            "白日市井聞號叫，夜堆廊廡如蟲豸。",
            "縣官哀憐發賑救，一飯纔得一盂爾。",
            "出門未暇充喉咽，已有數十填溝水。",
            "我時過之不忍顧，往往悲咽胸填委。",
            "豈無智慮裨萬一，遠地不得號君耳。",
            "錢侯作倅忠且仁，悲憐餓殍如親子。",
            "日開官廩與之食，又令豪右發儲峙。",
            "昨日馳書白轉運，披陳肝腎獻金矢。",
            "更乞兵儲二萬斛，民之大命方有倚。",
            "侯從新年作假山，自聞民饑不得視。",
            "非無泉石可般樂，人今方瘁何能喜。",
            "願侯勿遽愛此山，念此膢臘存狐蟻。",
            "天無疫癘五穀熟，生者保聚歸田里。",
            "此山之石堅不堅，將與侯德無窮已。"
        ],
        "title": "通判國博命賦假山",
        "id": "2a97da17-ed99-45bf-8d91-5b5cc650d44d"
    },
    {
        "author": "陳襄",
        "paragraphs": [
            "朝廷厭煩苛，往還按察詔。",
            "四方小大官，政惡日無譙。",
            "悲哉窮遠民，天耳不可嘂。",
            "訟爭細毛髪，吏議舉烽爝。",
            "追胥煩閭里，符牒紛以炤。",
            "利手肆拂攖，百巧鑿孔竅。",
            "齊氓一擾攘，沸若烹鮮銚。",
            "上下漫不省，鰥寡日相弔。",
            "咨嗟夢得材，連蹇十銓調。",
            "今復欎不施，一尉濱海嶠。",
            "蠢茲尤溪民，習俗攻險僄。",
            "尺表易爲直，長戈固難掉。",
            "吾聞政無小，媺惡出號召。",
            "雖爾主盜官，操權寧非要。",
            "近歲民艱食，群小屢軒趒。",
            "揮刀力誅鋤，加以原火燎。",
            "政令務寬簡，威肅宜震曜。",
            "武事戒不習，賤策貴前料。",
            "山林剔逋逃，道路剪攻剽。",
            "食禁寧疏網，私兵勿容鞘。",
            "嘗聞伍保法，慎置理宜妙。",
            "法至姦可革，無事省巡徼。",
            "勿嗟厥位淹，十室聊歌笑。",
            "往矣有吾民，瘡痍方爾療。"
        ],
        "title": "送李惟肖尉尤溪",
        "id": "47367527-6c23-4077-a839-49514c50c3a4"
    },
    {
        "author": "陳襄",
        "paragraphs": [
            "騏驥出大野，天姿非權奇。",
            "俄然病槽廄，筋力不克施。",
            "世人不識馬，共以駑駘期。",
            "芻菽不得飽，膏砭不得醫。",
            "伯樂聞驥病，中心始懷疑。",
            "及觀果無妄，引銜脫其羈。",
            "騏驥心感激，雙瞳雨淋離。",
            "懷恩未能報，舉聲一鳴悲。",
            "馬得起此疾，上爭靈烏馳。",
            "朝出扶桑野，暮扳鄧林枝。",
            "追隨日月下，獨立寒且饑。",
            "此力豈足詫，願酬主人知。"
        ],
        "title": "病驥",
        "id": "e300a570-f493-4f35-a51e-7829838a7da4"
    },
    {
        "author": "陳襄",
        "paragraphs": [
            "有幽斯菊，濯濯其芳。",
            "烝爾髦士，惟其修兮，有美於鄉。",
            "燕，予無以說兮，惟醴之觴。"
        ],
        "title": "幽菊燕貢士  其一",
        "id": "4d2c5e0b-d3a5-4824-a0f0-265ae5f8c2e7"
    },
    {
        "author": "陳襄",
        "paragraphs": [
            "有幽斯菊，燁燁其華。",
            "烝爾髦士，惟其施兮，有顯於家。",
            "往，予無以將兮，惟古之歌。"
        ],
        "title": "幽菊燕貢士  其二",
        "id": "6d0374cc-7efa-4329-8871-ad2944c78c50"
    },
    {
        "author": "陳襄",
        "paragraphs": [
            "鴻鳥于飛，歸戾于澤。",
            "君子于田，亦適維則。",
            "旅力不愆，曷云其極。"
        ],
        "title": "送關都官致仕  其一",
        "id": "ead85199-3616-4db2-b669-0cb0d9062f5e"
    },
    {
        "author": "陳襄",
        "paragraphs": [
            "庶民之耋，職自爲愚。",
            "君子之耋，其德有濡。",
            "旅力不愆，曷云其劬。"
        ],
        "title": "送關都官致仕  其二",
        "id": "e1d9e72f-720c-4f10-be69-ecc4f5dd6ef2"
    },
    {
        "author": "陳襄",
        "paragraphs": [
            "有堅松柏，君子斧之。",
            "有實秠稷，農夫有之。",
            "天子有老，曷其與歸。"
        ],
        "title": "送關都官致仕  其三",
        "id": "fea4fae0-058f-4f1d-af71-050eaac8af8a"
    },
    {
        "author": "陳襄",
        "paragraphs": [
            "野有白駒，來食我麰。",
            "君子之往，胡爲不留。",
            "我心悠悠，爲天子憂。"
        ],
        "title": "送關都官致仕  其四",
        "id": "30cac000-3d58-4f91-9c50-85b4e8b1dd2e"
    },
    {
        "author": "陳襄",
        "paragraphs": [
            "慶曆甲申歲，旱極憂民田。",
            "農夫不得耕，相顧愁凶年。",
            "帝心恐民憂，詔遣祈山川。",
            "郡國舉祀典，齋戒陳豆籩。",
            "望祭復雩龍，禱之必精虔。",
            "經旬杳無報，旱氣增于前。",
            "菑田揚飛塵，井谷無寸泉。",
            "炎炎天地中，草木皆欲燃。",
            "俗云有鰻魚，靈異古所傳。",
            "太守順民心，命駕而迎焉。",
            "樂以鐘鼓音，薰以沈檀烟。",
            "儵驚西郊寒，靄靄離山巔。",
            "急雨下滂沱，迅雷亦填填。",
            "須臾畎畝盈，一境皆欣然。",
            "始爲穴中魚，竊弄陰陽權。",
            "山川豈無神，不能通于天。",
            "蛟龍豈無靈，不能興於淵。",
            "有若賞罰柄，反使奸臣專。"
        ],
        "title": "祈雨",
        "id": "b93bad0b-0faa-49ff-ac6f-c0a21be7dac4"
    },
    {
        "author": "陳襄",
        "paragraphs": [
            "作詩寄弟衮，寫我心之幽。",
            "比聞堂上安，讀書可優游。",
            "昨者得兄書，言汝看蔡侯。",
            "蔡侯實君子，小善固所收。",
            "知汝言可否，果聞書相酬。",
            "蔡侯讀吾策，言語何贅疣。",
            "吾言至草略，聞說畏可羞。",
            "昨又得汝書，嗟汝誠拙謀。",
            "自言已可進，曾知易春秋。",
            "人不患無位，患己德不修。",
            "古人亦有言，富貴焉可求。",
            "吾初將移任，將白高與劉。",
            "恐人不我知，自後遽止休。",
            "前時陸通判，令我速置郵。",
            "吾誠欲求之，豈自無舌喉。",
            "奈何不爲耳，死且垂直鈎。",
            "自吾到山冶，于物無侵牟。",
            "小民得辛苦，稍稍知饒優。",
            "官家足厚利，私亦不怨尤。",
            "福哥賣銀礦，軍人却首偷。",
            "案成被官杖，鞭箠見血流。",
            "私恩重血肉，官法難庇庥。",
            "此奴實癡戇，教誨不轉頭。",
            "吾心不樂此，疾病苦未瘳。",
            "淹忽兩月餘，讀易未一周。",
            "夜思夢還家，朝食不滿甌。",
            "爲吾告兄長，選試在今秋。",
            "汝姑事恬尚，不忘在軻丘。",
            "壽姊可出嫁，言容常婉柔。",
            "教招寧螺妹，摻摻縫衣裘。",
            "無令澤孫散，照管六與留。",
            "吾歸見汝時，一一訴所憂。"
        ],
        "title": "寄弟衮",
        "id": "1c2e494c-582c-46f5-add7-e2c1c40df240"
    },
    {
        "author": "陳襄",
        "paragraphs": [
            "神馬産渥洼，舉世蓋云罕。",
            "使之循蟻封，曾不逮駑款。",
            "丈夫懷義命，所學務充滿。",
            "惟憂用捨非，富貴庸可算。",
            "吾君優輔郡，責任地非散。",
            "牛刀久投虛，足以導大窾。",
            "孟軻言仁術，民事戒毋緩。",
            "矧茲凋瘵餘，食餒衣不暖。",
            "厚生爲政先，聚斂吾徒短。",
            "歸來奏優課，行道非遲晚。"
        ],
        "title": "送章舍人知汝州",
        "id": "06173a78-7b5a-4cfa-adaf-488b58fad607"
    },
    {
        "author": "陳襄",
        "paragraphs": [
            "金徒抱箭寒更起，寂寞孤城一千里。",
            "姮娥擎出月華來，白玉樓臺瑩如水。",
            "上有佳人紅粉妝，妙年學得吹霓裳。",
            "呼兒將出紫玉笛，一聲天外流宮商。",
            "清商欲盡何幽咽，曲調不成聲斷絕。",
            "羅衣掩淚愁向天，手把瑶華歌一闋。",
            "寒蟾出兮明星稀，良人阻兮天一涯。",
            "憑軒遥望兮心傷悲，願隨鴻鵠兮高飛。"
        ],
        "title": "樓上曲",
        "id": "bb3ca263-197f-4f42-80a6-4b3e93d22a9c"
    },
    {
        "author": "陳襄",
        "paragraphs": [
            "番禺地僻嵐烟鎖，萬樹纍纍産嘉果。",
            "漢宮墜落金莖露，秦城散起驪山火。",
            "炎炎六月朱明天，映日仙枝紅欲燃。",
            "自古清芬不能遏，留得嘉名爲椹仙。",
            "上皇西去楊妃死，蠻海迢迢千萬里。",
            "華清宮闕闃無人，南來不見紅塵起。",
            "至今榮植遍閩州，離離朱實繁星稠。",
            "一日爲君空變色，千里憑誰速置郵。",
            "可憐錦幄神仙侶，爲飲凝漿滌煩暑。",
            "綺筵不惜十千錢，酩酊秦樓桂花醑。",
            "秦樓女子繡羅裳，鳳簫嗚咽流宮商。",
            "醉歌一曲荔枝香，席上少年皆斷腸。"
        ],
        "title": "荔枝歌",
        "id": "df731a1d-89ea-4d2b-a428-93fc52bad496"
    },
    {
        "author": "陳襄",
        "paragraphs": [
            "我聞靈鰲萬丈居海宮，峨峨頭戴三神峰。",
            "匣有神刀刃如雪，便欲鱠之雕俎中。",
            "又聞銀濤一派天上來，寒光湛湛浸瑶魁。",
            "心有窮愁萬餘斛，便欲沃爲三兩杯。",
            "無人爲把天關叩，不放金烏飛、玉兔走。",
            "大嚼一臠肉，滿酌十分酒。",
            "然後酩酊歸醉鄉，不問其天之高、地之厚。"
        ],
        "title": "對酒歌",
        "id": "a762cbc7-ce44-4751-b7ae-493015ae57f8"
    },
    {
        "author": "陳襄",
        "paragraphs": [
            "乳源淺淺交寒石，松花墜粉愁無色。",
            "明星玉女跨神雲，鬥剪輕羅縷殘碧。",
            "我聞巒山二月春方歸，苦霧迷天新雪飛。",
            "仙鼠潭邊蘭草齊，露牙吸盡香龍脂。",
            "轆轤繩細井花暖，香塵散碧琉璃椀。",
            "玉川冰骨照人寒，瑟瑟祥風滿眼前。",
            "紫屏冷落沈水烟，山月堂軒金鴨眠。",
            "麻姑癡煮丹巒泉，不識人間有地仙。"
        ],
        "title": "古靈山試茶歌",
        "id": "b50bfd5d-bee4-409d-beda-1e24e65439b3"
    },
    {
        "author": "陳襄",
        "paragraphs": [
            "登彼公堂，維水湯湯。",
            "君子燕湑，其言有章。"
        ],
        "title": "登彼公堂燕貢士  其一",
        "id": "e0e28f11-d54a-4850-9fa9-246cd51de0ea"
    },
    {
        "author": "陳襄",
        "paragraphs": [
            "登彼公堂，有松有柏。",
            "君子燕湑，其儀孔特。"
        ],
        "title": "登彼公堂燕貢士  其二",
        "id": "30d9a1ed-37ec-422e-a6be-cda3b9452c36"
    },
    {
        "author": "陳襄",
        "paragraphs": [
            "登彼公堂，維山崔嵬。",
            "君子燕湑，其志不回。"
        ],
        "title": "登彼公堂燕貢士  其三",
        "id": "7a65d936-eb2e-4092-a457-7d7bf8dc0966"
    },
    {
        "author": "陳襄",
        "paragraphs": [
            "登彼公堂，鴻飛戾止。",
            "君子燕湑，維其不已。"
        ],
        "title": "登彼公堂燕貢士  其四",
        "id": "8f6a3799-12d0-4be9-8b94-8ac8becff315"
    },
    {
        "author": "陳襄",
        "paragraphs": [
            "山茶花開菊花紫，青桂童童立花裏。",
            "柔姿翠幹已可憐，更傍幽叢看花蕊。",
            "山僧揖我臨階坐，眼到欄邊心即喜。",
            "便欲携歸種郡齋，忍令此地風烟埋。"
        ],
        "title": "游宜興法藏院觀桂紫菊花",
        "id": "5112cc0b-b322-4fa6-a694-51fad14986ec"
    },
    {
        "author": "陳襄",
        "paragraphs": [
            "吾聞隠君子，大隠廛市間。",
            "道義充諸中，測度非在顔。",
            "堯帝神且智，知人亦孔艱。",
            "勉哉二秘閣，賢行如高山。"
        ],
        "title": "潘家山同章衡諸生飲次行令探得隠君子爲章衡搜出故賦詩云",
        "id": "0f55be3d-ab18-47a2-b978-01e61e95c396"
    },
    {
        "author": "陳襄",
        "paragraphs": [
            "靈源寂寂何杳寞，先天後天誰疏鑿。",
            "疑是媧皇功未全，漏泄銀河斜界落。"
        ],
        "title": "瀑布",
        "id": "0b2384c3-1543-46a3-bbdf-665d8ae3bd72"
    },
    {
        "author": "陳襄",
        "paragraphs": [
            "晚崿殘霞斷，晴空宿靄收。",
            "綠蕪天共遠，明月水同流。",
            "落葉填秋望，孤碪答旅愁。",
            "提壺伴詩筆，獨醉庾公樓。"
        ],
        "title": "此景",
        "id": "9d70e5d5-859f-4ec4-8016-4a4bd11bcc16"
    },
    {
        "author": "陳襄",
        "paragraphs": [
            "樓上憶鄉關，憑高獨倚欄。",
            "遠眸天外盡，愁思酒中寬。",
            "澤國吳蓴老，山城蜀道難。",
            "客帆歸未得，落日暮江寒。"
        ],
        "title": "樓上旅懷",
        "id": "761a1010-a12a-493b-8dee-181ebaf9ddf0"
    },
    {
        "author": "陳襄",
        "paragraphs": [
            "攬景獨凝眸，江城暮雨收。",
            "長江隔山斷，野水混空流。",
            "天上一輪月，人間萬古秋。",
            "感時并怨別，費盡庾郎愁。"
        ],
        "tags": [
            "长江"
        ],
        "title": "晚目",
        "id": "8dd4db1e-95e2-495d-bc87-a5f4d784d201"
    },
    {
        "author": "陳襄",
        "paragraphs": [
            "幽徑絕塵蹤，莓苔上粉墉。",
            "秋聲連夜雨，寒色一溪松。",
            "學有書千卷，歡無酒萬鍾。",
            "雲屏孤夢斷，寂寞掩巫峰。"
        ],
        "title": "幽齋",
        "id": "4b410d6c-50e3-4716-b508-41dc8b70ff31"
    },
    {
        "author": "陳襄",
        "paragraphs": [
            "鳳輦情傷別，驪宮信不還。",
            "雨鈴悲蜀道，金鈿杳蓬山。",
            "玉笛凉州怨，梨園法部閒。",
            "西廂人未至，樓閣五雲間。"
        ],
        "title": "驪宮悼往",
        "id": "567513e8-26a3-43b9-b041-5fae6b3c8e80"
    },
    {
        "author": "陳襄",
        "paragraphs": [
            "天角暝光收，空中爽氣流。",
            "雨迴巫峽暮，波起洞庭秋。",
            "塞闊歸鴻遠，林疏敗葉稠。",
            "碧雲音信絕，目斷五城樓。"
        ],
        "tags": [
            "洞庭湖"
        ],
        "title": "對景偶書",
        "id": "46803f5c-02f0-45d0-8f18-b487f4866fd2"
    },
    {
        "author": "陳襄",
        "paragraphs": [
            "幽居倚翠巒，塵事不相干。",
            "天地醉來小，琴棋靜裏歡。",
            "雨苔春徑綠，風竹夜窗寒。",
            "若問長生術，金爐有寶丹。"
        ],
        "title": "金華山人",
        "id": "02c3165f-8b1e-4a1c-b495-831dfd7c11b2"
    },
    {
        "author": "陳襄",
        "paragraphs": [
            "六六上陽宮，嬋娟被寵封。",
            "三千香輦路，十二枕屏風。",
            "紈扇傷秋咏，梅花妒曉容。",
            "妝臺銀燭盡，寶帳泣芙蓉。"
        ],
        "title": "宮辭",
        "id": "87c67533-70df-4dac-82e1-fa01239043ed"
    },
    {
        "author": "陳襄",
        "paragraphs": [
            "翠蓋田田綠，繁華艷艷紅。",
            "有容欺水國，無力舞秋風。",
            "緩步迎潘后，纖腰學楚宮。",
            "涉江人不見，兩槳石城東。"
        ],
        "title": "荷華",
        "id": "2649f3a7-9707-45e9-8c26-ba78a138e94a"
    },
    {
        "author": "陳襄",
        "paragraphs": [
            "積雨向宵晴，氛埃蕩杳冥。",
            "高樓微射月，腐草半流螢。",
            "電女千嬌斂，雲臺一夢醒。",
            "上皇歸未得，歌斷雨中鈴。"
        ],
        "title": "夕霽",
        "id": "384d0ebe-3a0f-4c25-9594-50ae74a1fd61"
    },
    {
        "author": "陳襄",
        "paragraphs": [
            "幽寺訪禪客，煩襟此一開。",
            "山空有猿鶴，地僻無塵埃。",
            "烹茶綠雲起，鼓扇清風來。",
            "覽景不歸去，暮烟生古臺。"
        ],
        "title": "題積善院",
        "id": "0b62f4af-7404-44c5-a8bf-413c36e99b77"
    },
    {
        "author": "陳襄",
        "paragraphs": [
            "我愛仙居好，臨民必以誠。",
            "簿書無日暇，獄訟積年生。",
            "百疾求箴補，千鈞待準平。",
            "嗟予不如古，斯道未能宏。"
        ],
        "title": "和鄭閎中仙居十一首  其一",
        "id": "b5d3cf57-27bc-4769-8fdc-682358da4924"
    },
    {
        "author": "陳襄",
        "paragraphs": [
            "我愛仙居好，安民去百姦。",
            "誠心雖照物，政體昧循環。",
            "喜有綱條立，慚無教令頒。",
            "三年憂且病，王事豈能閒。"
        ],
        "title": "和鄭閎中仙居十一首  其二",
        "id": "7c741895-5de2-4751-b656-db559e89716c"
    },
    {
        "author": "陳襄",
        "paragraphs": [
            "我愛仙居好，園池日退居。",
            "馴禽來鶴鶴，野水進徐徐。",
            "草樹通樵採，桑麻有老鋤。",
            "猶言民未樂，更待寢刑書。"
        ],
        "title": "和鄭閎中仙居十一首  其三",
        "id": "26f6e3f0-445a-4fb5-a42e-ff381b15e573"
    },
    {
        "author": "陳襄",
        "paragraphs": [
            "我愛仙居好，經營盡國工。",
            "庶民心喜悅，小邑勢尊隆。",
            "萬瓦如雲合，千題不日礱。",
            "自非仁惠術，愧子一觀風。"
        ],
        "title": "和鄭閎中仙居十一首  其四",
        "id": "9d0266d9-c7b0-4387-aef1-125f931582b0"
    },
    {
        "author": "陳襄",
        "paragraphs": [
            "我愛仙居好，官卑分已盈。",
            "才非漢循吏，道似魯狂生。",
            "擊柝心雖樂，觀民志未平。",
            "寧如孟夫子，不食去齊卿。"
        ],
        "title": "和鄭閎中仙居十一首  其五",
        "id": "976f4e2a-ac60-4f77-8fc1-f3eee69a8dce"
    },
    {
        "author": "陳襄",
        "paragraphs": [
            "我愛仙居好，隆儒尠大方。",
            "諸生令講藝，童子俾升堂。",
            "買地興民學，驅車下黨庠。",
            "三年邑未化，官滿意彷徨。"
        ],
        "title": "和鄭閎中仙居十一首  其六",
        "id": "d8c541ce-93f0-437a-a908-a7ac94372d2e"
    },
    {
        "author": "陳襄",
        "paragraphs": [
            "我愛仙居好，公餘日在房。",
            "憂民極反覆，責己未周詳。",
            "法律行隨手，詩書坐滿箱。",
            "老來須向學，多病喜平康。"
        ],
        "title": "和鄭閎中仙居十一首  其七",
        "id": "4d9c30ad-d64a-4511-ab0d-2bfe0d29f7f0"
    },
    {
        "author": "陳襄",
        "paragraphs": [
            "我愛仙居好，家居十數人。",
            "民窮惟有疾，俸薄不知貧。",
            "弟妹閒成癖，妻孥老未淳。",
            "自餘無所恨，寸祿及偏親。"
        ],
        "title": "和鄭閎中仙居十一首  其八",
        "id": "14b9dc71-34bd-426c-a3fd-024520d3deb9"
    },
    {
        "author": "陳襄",
        "paragraphs": [
            "我愛仙居好，慚無德政馨。",
            "下車時問疾，治獄日空囹。",
            "老吏貧歸里，蒼生餒在庭。",
            "惟憂澤未至，豈敢瀆邦刑。"
        ],
        "title": "和鄭閎中仙居十一首  其九",
        "id": "8c73cf5a-ff69-4d0f-8a0b-4215db66315c"
    },
    {
        "author": "陳襄",
        "paragraphs": [
            "我愛仙居好，三年理尚寬。",
            "民雖離網罟，政未息風瀾。",
            "憫物刑多省，勞心席少安。",
            "祗慚無惠術，求配古人難。"
        ],
        "title": "和鄭閎中仙居十一首  其一○",
        "id": "9b1ba6aa-33ff-4dd6-813f-8744e79ea9e3"
    },
    {
        "author": "陳襄",
        "paragraphs": [
            "我愛仙居好，民純不用拘。",
            "閭閻興禮讓，囹圄長榛蕪。",
            "網闊姦逾少，風恬惡自無。",
            "一年人已信，感激謝張弧。"
        ],
        "title": "和鄭閎中仙居十一首  其一一",
        "id": "79b4c1a6-91d5-40af-b0eb-c362f8f9d179"
    },
    {
        "author": "陳襄",
        "paragraphs": [
            "勿嘆廬山遠，天涯總是民。",
            "還家安老母，去國慕忠臣。",
            "斜月秦關曉，穠花錦里春。",
            "臨行無所贈，爲邑莫如仁。"
        ],
        "tags": [
            "庐山"
        ],
        "title": "送崔黄臣知廬山縣",
        "id": "7efbf788-afc0-4478-849c-f9f050b3ef1f"
    },
    {
        "author": "陳襄",
        "paragraphs": [
            "手持養性書，此地學耕漁。",
            "身似龍蛇蟄，情忘木石居。",
            "地迷成遠復，政靜得中虛。",
            "何必求深隠，幽蒙即所廬。"
        ],
        "title": "仙居縣署巖老亭",
        "id": "782c849c-0d20-4a87-baeb-e96f09821811"
    },
    {
        "author": "陳襄",
        "paragraphs": [
            "賢哉過縣尹，德政是吾師。",
            "萬事無鋒穎，一心惟孝慈。",
            "家貧因客冗，髪白爲民饑。",
            "誰刻前山石，令人去後思。"
        ],
        "title": "贈剡縣過頊秘丞",
        "id": "a645217c-fb3d-4b26-934b-583cf7298a46"
    },
    {
        "author": "陳襄",
        "paragraphs": [
            "重湖收積潦，多稼結盈疇。",
            "貸息移書減，逋租案籍求。",
            "民情寬蹙頞，歲計上參謀。",
            "寄語昆堂老，生初早晚修。"
        ],
        "title": "和運使兵部秋成",
        "id": "114735cc-b7fb-4e41-801d-9653b7e4b2e1"
    },
    {
        "author": "陳襄",
        "paragraphs": [
            "重到南峰寺，尋思九日遊。",
            "黄花何處去，白雪有誰留。",
            "薄宦三千里，流光四十秋。",
            "歸來見諸子，林下好相求。"
        ],
        "title": "皇祐四年春重到浦城縣南峰寺因懷舊遊",
        "id": "bb6b81ae-e663-4a79-84fb-21f2c10676fd"
    },
    {
        "author": "陳襄",
        "paragraphs": [
            "折菊東籬下，携觴爲燕遨。",
            "閒情秋後放，幽艷靜中高。",
            "九月陶公酒，三閭楚客騷。",
            "及時須採掇，忍使棄蓬蒿。"
        ],
        "title": "重陽席上賦菊花",
        "id": "9164df99-56ac-407d-9b96-126382ada0aa"
    },
    {
        "author": "陳襄",
        "paragraphs": [
            "君有雲泉酒，詩來寄我嘗。",
            "色過金菊淡，味带木蘭香。",
            "北固山城秀，東園水榭凉。",
            "無因陪落帽，孤酌負重陽。"
        ],
        "title": "依韵和酬子直重陽送酒",
        "id": "1d67e3c0-ec79-490f-8c3f-94d27ee489fb"
    },
    {
        "author": "陳襄",
        "paragraphs": [
            "禊飲開天苑，英遊綴士林。",
            "鹿苹常長養，魚藻遂浮沈。",
            "和氣春臺暖，恩波曲水深。",
            "追隨方外樂，歌吹夢中音。",
            "忽起江湖興，久無軒冕心。",
            "鶑花應笑我，華髪已盈簪。"
        ],
        "title": "次韵朱兵部上巳錫宴",
        "id": "15645ee3-f0ef-4762-8683-099a99812705"
    },
    {
        "author": "陳襄",
        "paragraphs": [
            "陰山沙漠外，六月苦行人。",
            "水迸金蓮曉，湯回鐵脚春。",
            "馬饑思漢草，僕病卧胡塵。",
            "夜夢京華阻，披衣望北辰。"
        ],
        "title": "墨崖道中作",
        "id": "356a10cd-e6a1-4d21-ba64-0ba01cb560ff"
    },
    {
        "author": "陳襄",
        "paragraphs": [
            "直向此間明，縱橫語論精。",
            "山中曾出世，海上未知名。",
            "一雨春溪漲，千峰曉雪晴。",
            "臨分無別說，相送水邊行。"
        ],
        "title": "水口贈別大吉祖師長老",
        "id": "510dc992-9d2f-4ed6-8879-a3075f4dae36"
    },
    {
        "author": "陳襄",
        "paragraphs": [
            "江流何險阻，次第入三巴。",
            "崖斷時無路，山深更有家。",
            "林蔬饒竹笋，鄉果足枇杷。",
            "况有荆州酒，淹留不用嗟。"
        ],
        "title": "舟次巴峽",
        "id": "1cce4635-a642-48b6-876b-809cf5ba18f7"
    },
    {
        "author": "陳襄",
        "paragraphs": [
            "骨肉天涯別，風塵客子悲。",
            "孟州新喪妹，夔峽繼亡兒。",
            "燭暗猿啼夜，城空日落時。",
            "肝腸已無淚，只是腦中脂。"
        ],
        "title": "哭倪氏女弟亡兒傳孫",
        "id": "ce7e551a-4372-4760-a37c-7340070c8aa9"
    },
    {
        "author": "陳襄",
        "paragraphs": [
            "天柱支南極，蓬山壓巨鼇。",
            "雲崩石道險，潮落海門高。",
            "客館聞鼉鼓，秋風憶蟹螯。",
            "倚欄望鄉墅，千里楚江拜皋。"
        ],
        "title": "觀海",
        "id": "c3ac858c-0023-4934-8eb9-8c24f7e73f8d"
    },
    {
        "author": "陳襄",
        "paragraphs": [
            "三日連綿雪，豐年預可占。",
            "陰寒驅瘴毒，刑殺助天殲。",
            "片片尋衣袂，花花飣屋檐。",
            "來時須浩漫，到地即微纖。",
            "狼籍無由掃，虛空不易拈。",
            "溪流成瀺灂，野色變青黔。",
            "洗硯冰霜合，烹茶氣味甜。",
            "行人留趾跡，村老上髭髯。",
            "只被交加惑，寧爲冷凍厭。",
            "價高龜手藥，勢壓酒家帘。",
            "書案煩收拾，銅鑪減顧瞻。",
            "先春嬌柳絮，永夜奪銀蟾。",
            "磵石懸飛瀑，園籬挂織縑。",
            "山光韜美玉，水鹵出形鹽。",
            "圓若珠璣剖，輕如鵠鷺燖。",
            "高疑翻箭浪，碎是擲牙籤。",
            "蕭灑偏低竹，綢繆更倚蒹。",
            "絲繩浮井谷，寶鑒照妝奩。",
            "毫髪吹先起，脂膏著自黏。",
            "垂枝多綫縷，鬅物利刀鐮。",
            "粲者詩風美，皤如賁主嫌。",
            "夷齊羞潔白，郅寧等威嚴。",
            "草樹多摧折，萌芽苦滯淹。",
            "霑濡雖近惠，染污劇傷廉。",
            "黑帝由容慝，黄人但守謙。",
            "蒼茫施粉繢，枯枿露鋒銛。",
            "岳瀆何曾補，塵泥漸覺添。",
            "饑貧逢道路，富貴隔帷簾。",
            "飽得兒童戲，稀令烏雀覘。",
            "未應平坎窞，故欲峙峰尖。",
            "魍魎皆迷愕，蛟龍亦遁潛。",
            "豪門生間阻，坐市獲并兼。",
            "米穀方騰躍，簞瓢足養恬。",
            "四垂雲黯黯，一室火炎炎。",
            "已厭填溝壑，那思溉釜鬵。",
            "此情終待訴，誰肯到窮閻。"
        ],
        "title": "咏雪",
        "id": "b8b60b00-e3f1-449a-8bcf-98ea87e9d37a"
    },
    {
        "author": "陳襄",
        "paragraphs": [
            "華構敞雲扃，人幽境亦靈。",
            "心閒生浩氣，味薄得真經。",
            "鑿沼觀魚樂，開樽與酒盟。",
            "由來知此趣，何暇問攖寧。"
        ],
        "title": "留題表兄三哥養浩亭",
        "id": "d1bb8132-42e5-49f6-9f1c-af81bdb17429"
    },
    {
        "author": "陳襄",
        "paragraphs": [
            "九日黄花節，新樽綠蟻浮。",
            "投壺鳴魯鼓，歌者似商謳。",
            "諸子衣冠盛，先儒禮樂修。",
            "西巖山景好，爲爾作陽秋。"
        ],
        "title": "九日與浦城縣學諸生遊南峰院",
        "id": "ad71eeb2-74cf-4372-ac6b-f6136023a4b4"
    },
    {
        "author": "陳襄",
        "paragraphs": [
            "今日遊南塔，愁還不自勝。",
            "年華催鬒髪，身計憶巖稜。",
            "道業慚諸子，根源畏老僧。",
            "何當論去就，細問得龜朋。"
        ],
        "title": "遊南塔",
        "id": "dffb578f-21cd-4afa-834d-b7900179150a"
    },
    {
        "author": "陳襄",
        "paragraphs": [
            "謫宦情牢落，窮通理更諳。",
            "讀書閒不廢，事道古何慚。",
            "昔喜鄰州守，嘗陪後乘驂。",
            "西湖遊未厭，北海飲方酣。",
            "躡屐登雲嶠，捫蘿訪竹庵。",
            "鷺濤千頃雪，鷲嶺萬堆藍。",
            "姤遇時難一，睽離歲忽三。",
            "陪京方接畛，歸省會同參。",
            "士子文宗愈，朝廷禮問聃。",
            "好留君左右，俄領郡東南。",
            "歲旱錢仍貴，民饑命不堪。",
            "下車寬賦役，露冕訓田蠶。",
            "畫舸乘春別，新書卜日覃。",
            "牙旗風發發，瑞節虎眈眈。",
            "龍鳳吳王國，烟霞古佛龕。",
            "荷香輕泛浦，桂子靜飄嵐。",
            "草澤行吟苦，蘭陔奉養甘。",
            "子文無慍色，夷甫足清談。",
            "物外冥天籟，樽前據石楠。",
            "惟應憐舊尹，漁釣負江潭。"
        ],
        "tags": [
            "西湖"
        ],
        "title": "送別探得南字",
        "id": "409cf2d8-f3ed-4522-bdad-856e4f4710a1"
    },
    {
        "author": "陳襄",
        "paragraphs": [
            "才武真賢主，憂勤出至誠。",
            "五年膺大統，一旦享英名。",
            "鳳駕乘霞遠，龍樓繼日明。",
            "永言配昭考，陵寢卜周京。"
        ],
        "title": "英宗皇帝挽詞二首  其一",
        "id": "a8d9a90d-bdfd-4cc4-8fcc-1361e496a386"
    },
    {
        "author": "陳襄",
        "paragraphs": [
            "玉几言猶在，雲天去莫攀。",
            "久長期享國，咫尺忽違顔。",
            "信默歸元子，遺留暨百蠻。",
            "孤臣方仗節，無計哭橋山。"
        ],
        "title": "英宗皇帝挽詞二首  其二",
        "id": "1ecd95d3-184c-43d1-8a7e-7439df39b31b"
    },
    {
        "author": "陳襄",
        "paragraphs": [
            "禮閣儀新奏，延英席久虛。",
            "自從掩關卧，無復草玄書。",
            "東府先生誄，西山孝子廬。",
            "誰言身後事，文止似相如。"
        ],
        "title": "蘇明允府君挽詞",
        "id": "ffcd2b82-28b6-45b4-bef5-a9ce3223bb45"
    },
    {
        "author": "陳襄",
        "paragraphs": [
            "天錫興王佐，三朝秉化鈞。",
            "平生清儉節，臨老退閒身。",
            "赤舄榮封國，緇衣美世臣。",
            "永陪英廟享，千載德名新。"
        ],
        "title": "故太師中書令曾魯公挽詞二首  其一",
        "id": "a8affc41-a6c8-4dda-929b-d1009b345e5e"
    },
    {
        "author": "陳襄",
        "paragraphs": [
            "南臺沙合後，元宰應時生。",
            "兩控龍飛馭，三調寶鼎烹。",
            "築山裴相樂，賜杖孔家榮。",
            "無復安輿出，兒孫衣綵迎。"
        ],
        "title": "故太師中書令曾魯公挽詞二首  其二",
        "id": "c6f7f08a-2d2f-486a-ab5e-60a57b7774b6"
    },
    {
        "author": "陳襄",
        "paragraphs": [
            "天子徽柔德，神資鞠育仁。",
            "來歸聲子室，去錫大任身。",
            "白日佳城啟，黄麾法杖新。",
            "行觀升袝禮，簫鼓鳳臺春。"
        ],
        "title": "濮妃袝廟挽詞二首  其一",
        "id": "2b02c306-b9de-47d4-9d56-b9b30948e4d5"
    },
    {
        "author": "陳襄",
        "paragraphs": [
            "帝位重明久，王儀一品尊。",
            "詔更神主號，義詘母慈恩。",
            "老柏遺蕭寺，新陵袝濮園。",
            "千年嵩洛氣，長發在元孫。"
        ],
        "title": "濮妃袝廟挽詞二首  其二",
        "id": "9c011b37-618c-46b0-b4bb-aed5519cea5b"
    },
    {
        "author": "陳襄",
        "paragraphs": [
            "曾禱神龍井，雲林杳莽間。",
            "蘋蘩朝薦廟，風雨夜離山。",
            "百里田疇熟，一年囹圄閒。",
            "因循失報謝，石險路難攀。"
        ],
        "title": "寄謝三井山禱雨二首  其一",
        "id": "89ff414f-262c-474b-843e-def8a2876149"
    },
    {
        "author": "陳襄",
        "paragraphs": [
            "何年修廟貌，棟宇已摧殘。",
            "牲幣三時少，風泉四月寒。",
            "野僧多稌穥，古木有杉欒。",
            "深欲重修葺，蹉跎又解官。"
        ],
        "title": "寄謝三井山禱雨二首  其二",
        "id": "f3327ca5-3ff4-43ca-bf99-76537c83bbc5"
    },
    {
        "author": "陳襄",
        "paragraphs": [
            "藹藹青衿子，來修謁廟儀。",
            "憐他眉宇秀，中有起家兒。"
        ],
        "title": "潁州府學釋奠先聖郡中童子亦來拜謁以詩勉之",
        "id": "ef9d8208-f52f-448b-a5aa-4c36c6ff329b"
    },
    {
        "author": "陳襄",
        "paragraphs": [
            "天生爾慈竹，恩義不相分。",
            "直節雖然勁，虛心所以群。",
            "兒孫同約束，霜雪共辛勤。",
            "我願坐中客，結交同此君。"
        ],
        "title": "慈竹",
        "id": "5ac0838a-5dba-4bd1-8e6a-a702f9b5f85d"
    },
    {
        "author": "陳襄",
        "paragraphs": [
            "萬疊層巒接遠空，瑞雲晴靄氣溶溶。",
            "高於太華五千仞，秀出巫陽十二峰。",
            "蕙帳曉寒飛鶴怨，桃源春盡落花穠。",
            "鸞凰一嘯最深處，仙客樓臺有幾重。"
        ],
        "title": "經武夷山",
        "id": "894fff73-4a1a-4d0e-9116-ca86ca670162"
    },
    {
        "author": "陳襄",
        "paragraphs": [
            "碧城樓角重凝眸，迤邐平原接古丘。",
            "七國戰爭人不見，六朝興廢水長流。",
            "遠烟芳草年年事，明月清天夜夜愁。",
            "范蠡功成在何處，五湖波上一扁舟。"
        ],
        "title": "悼古",
        "id": "96543c0b-3f0f-41df-a938-5860168eeb2a"
    },
    {
        "author": "陳襄",
        "paragraphs": [
            "把酒春亭覽衆芳，水精簾箔逗山光。",
            "孤松冷落千年操，野槿紛華一日香。",
            "綠圃烟深迷蛺蝶，曲池波暖睡鴛鴦。",
            "文園莫惜鸘裘費，買取宜城作醉鄉。"
        ],
        "title": "春日宴林亭",
        "id": "cb937da8-851e-451b-8a3e-194c413456c0"
    },
    {
        "author": "陳襄",
        "paragraphs": [
            "飛鵲翩翩暮欲棲，楚天新月射璇題。",
            "袖中已滅三年字，心曲惟通一點犀。",
            "步障影迷金谷路，桃花香隔武陵溪。",
            "瑶華好折無人寄，腸斷江樓百尺梯。"
        ],
        "title": "寄遠",
        "id": "46e42f80-23e0-4905-8418-834fcdfc7bc2"
    },
    {
        "author": "陳襄",
        "paragraphs": [
            "明河清淺曙星稀，一夕歡娛一歲違。",
            "不是盈盈隔流水，也應軋軋廢殘機。",
            "人間累鵲經秋會，天上奔龍逐曉歸。",
            "期約黄姑重相見，伯勞東翥燕西飛。"
        ],
        "title": "織女",
        "id": "9d14d1d7-d81d-4032-b66e-d78009fec101"
    },
    {
        "author": "陳襄",
        "paragraphs": [
            "峨峨神嶽吐靈襟，弱冠飛英翰墨林。",
            "楚國未登和氏璧，晉人惟重孔家金。",
            "文高千丈雲霞彩，賦敵三都鼓吹音。",
            "聖代已招巖穴士，傅生他日定爲霖。"
        ],
        "title": "寄李惟肖",
        "id": "0b80f7d0-10de-46be-a5c7-de7f885ea59f"
    },
    {
        "author": "陳襄",
        "paragraphs": [
            "三城樓閣半沈烟，雨霽春華鬥逞妍。",
            "萬疊翠茵芳草地，一番輕雪落梅天。",
            "南園曉色迷蝴蝶，西蜀風光怨杜鵑。",
            "誰向武陵歸未得，桃花流水路綿綿。"
        ],
        "title": "春日書事",
        "id": "3ca95077-6d6a-4087-aaab-9168fdf70102"
    },
    {
        "author": "陳襄",
        "paragraphs": [
            "薰爐香燼蕙烟沈，凜冽寒生翡翠衾。",
            "月國音塵千里絕，仙山樓閣五雲深。",
            "離懷暗耿金壺漏，獨夢多驚玉女碪。",
            "騎省中郎才調逸，擬將文筆賦秋心。"
        ],
        "title": "夜意",
        "id": "203594f4-54cf-4d15-bec8-b3a4a97e3807"
    },
    {
        "author": "陳襄",
        "paragraphs": [
            "海宮天路杳無涯，萬里星津駐客槎。",
            "月下旌旗仙女仗，雲中樓閣羽人家。",
            "鸞絲緩引霓裳曲，綺席深傾玉酒霞。",
            "阿母未歸方朔去，碧桃何日重開花。"
        ],
        "title": "謁真祠",
        "id": "63a2a04c-85c4-41b4-b911-3678a240b82b"
    },
    {
        "author": "陳襄",
        "paragraphs": [
            "思君苦節直艱難，四十窮經草野間。",
            "文爲周衰能力救，禮遭秦禍欲重刪。",
            "時無正說非楊墨，天與多才繼孔顔。",
            "吾主聘賢方仄席，好將書幣起東山。"
        ],
        "title": "懷友人陳烈",
        "id": "f23b9add-c6fb-4e04-a73e-2dcd3612a362"
    },
    {
        "author": "陳襄",
        "paragraphs": [
            "白頭四十未逢知，鍛石裨天已後時。",
            "正好中行求獨復，豈能上施學顛頤。",
            "生榮死辱如觀火，吉去凶來莫問龜。",
            "若有名山歸便隠，一編周易是吾師。"
        ],
        "title": "白頭",
        "id": "dd4fb0a8-330a-4f82-b5c9-a674078091e0"
    },
    {
        "author": "陳襄",
        "paragraphs": [
            "五老村中會隠時，投梭即是十年期。",
            "自諳海燕歸巢早，祗恐山桃結實遲。",
            "伊呂功名何日到，軻揚辭業是人知。",
            "如君未忍拋簪去，買取青山寄嶺陲。"
        ],
        "title": "次韵友人鄭穆病起感懷",
        "id": "45533b59-cee9-42f0-b566-8365aac07666"
    },
    {
        "author": "陳襄",
        "paragraphs": [
            "南徐新政煥秋陽，九日登臨喜命觴。",
            "送酒客尋方外士，觀風人是省中郎。",
            "千家弦管聞謠俗，萬頃湖山入燕堂。",
            "使節未歸深有意，欲疏涇瀆利吳艎。"
        ],
        "title": "和子直聞運使兵部駐節京口寄呈如晦",
        "id": "06dfa369-f623-4cef-a736-e3c26e4d446b"
    },
    {
        "author": "陳襄",
        "paragraphs": [
            "萬鍤如雲濬禹溝，荀卿橋畔艤行舟。",
            "珠躔合照賢人聚，銀漢無波海客留。",
            "且作東山携妓樂，未應南浦送君憂。",
            "辛夷花發春醅熟，只俟郊原雨少休。"
        ],
        "title": "和正辭職方以濬河留滯",
        "id": "17d7201f-a478-4c22-931c-a5bbea2422bb"
    },
    {
        "author": "陳襄",
        "paragraphs": [
            "自愴宮車別帝臺，寄言籬菊不須開。",
            "心喪忍到行春浦，耳病慵携遲月杯。",
            "天色陰沈鳴雁過，物華零落暗蛩催。",
            "却輸小杜憐嘉節，酩酊齊山夜始迴。"
        ],
        "title": "依韵和通判徐郎中毗陵重陽",
        "id": "ef21cb34-e07d-4111-9040-9f053e1d0a8f"
    },
    {
        "author": "陳襄",
        "paragraphs": [
            "月滿霜飛菊始華，幽叢冷落带烟斜。",
            "籬邊過却重陽酒，澤畔誰憐野草花。",
            "湖學先生歸解組，安州司戶老居家。",
            "皆因晚節無人用，隕涕臨風爲爾嗟。"
        ],
        "title": "和通判九月望日始見菊花二首  其一",
        "id": "8bb5bad3-dea5-4ae8-a3a3-16122a99748a"
    },
    {
        "author": "陳襄",
        "paragraphs": [
            "灼灼秋英綴露華，白衣不見日空斜。",
            "細看未減重陽淚，更晚猶勝二月花。",
            "城裏好山何處寺，門前多竹甚人家。",
            "直須載酒頻來賞，莫爲衰遲便感嗟。"
        ],
        "title": "和通判九月望日始見菊花二首  其二",
        "id": "ef275d63-3516-4251-a586-be6173daaea9"
    },
    {
        "author": "陳襄",
        "paragraphs": [
            "百尺樓頭水際天，樓東直與海相連。",
            "江山氣古南朝後，風物神清北固前。",
            "沙鳥晴棲甘露月，布颿時度廣陵烟。",
            "何年乞得丹陽守，來此登臨養浩然。"
        ],
        "title": "題少述望海樓",
        "id": "ccb7af91-7be8-4090-9119-03555feb9165"
    },
    {
        "author": "陳襄",
        "paragraphs": [
            "束芻彌月館行人，白首無殊一面新。",
            "朔漠持麾慚未達，東方連騎喜相親。",
            "卮言坐遣壺中月，物色頻驚塞下春。",
            "使者不知爲旅意，佳篇猶擬駐征輪。"
        ],
        "title": "和東玉少卿見遺",
        "id": "b815ac70-1829-481a-91f9-a93e97ee3b10"
    },
    {
        "author": "陳襄",
        "paragraphs": [
            "嘗陪星使款高牙，三月欣逢試早茶。",
            "綠絹封來溪上印，紫甌浮出社前花。",
            "休將潔白評雙井，自有清甘薦五華。",
            "帥府詩翁真好事，春團持作夜光誇。"
        ],
        "title": "和東玉少卿謝春卿防禦新茗",
        "id": "ce01f259-9e4f-4c63-8274-f9cae6468101"
    },
    {
        "author": "陳襄",
        "paragraphs": [
            "修尾峨冠蜀錦裁，飄流應自玉關來。",
            "閒窺水鑒精神出，靜刷金華羽翼開。",
            "野思未饒鷳灑落，羈栖聊與雁低回。",
            "不因久在司空館，平日誰憐五客才。"
        ],
        "title": "和公序庫部觀孔雀因呈東玉少卿",
        "id": "ccf179c0-68ac-442e-9d46-0b8578966bc2"
    },
    {
        "author": "陳襄",
        "paragraphs": [
            "生意淹留白水塘，樊籠多事豈吾鄉。",
            "江湖已失秋南望，歲月猶欣塞北凉。",
            "白日稻粱應飽足，青雲岐路莫思量。",
            "主人憐爾能鳴久，肯放逍遥物外翔。"
        ],
        "title": "和東玉少卿後池群雁",
        "id": "faec2911-843c-4b26-991d-7dd34aeaa82a"
    },
    {
        "author": "陳襄",
        "paragraphs": [
            "纔覺逢春春又還，風光摇蕩客心闌。",
            "宮花不見姚黄蕊，苑茗初嘗葉白團。",
            "擥照祗驚霜鬢改，尋幽寧放馬蹄乾。",
            "夜來遍遍韓王宅，猶喜芳菲有百般。"
        ],
        "title": "次韵程少卿暮春",
        "id": "3e5873d7-2a1e-441e-a5dc-a8c714a08c4d"
    },
    {
        "author": "陳襄",
        "paragraphs": [
            "名卿猶此滯閒曹，賁育何須舉一毫。",
            "夜直甘泉西掖近，曉趨嶢闕北辰高。",
            "蒙莊吏隠機心息，老杜詩成筆力豪。",
            "祗恐多才難久次，不同新進累資勞。"
        ],
        "title": "次韵和程少卿省宿寄齊熙業少卿",
        "id": "93ab0937-a3c9-400c-9712-ae2db08036d8"
    },
    {
        "author": "陳襄",
        "paragraphs": [
            "聞說廬山對縣樓，蒲魚聊足奉晨羞。",
            "寬心便是無聲樂，省事還同不繫舟。",
            "服藥養真須少病，看經遮眼自忘憂。",
            "所嗟無計隨親膝，日與兒孫衣綵遊。"
        ],
        "tags": [
            "庐山"
        ],
        "title": "送太君之建昌",
        "id": "a594f5d0-f7b7-4aee-a8bb-21e1433dbd6d"
    },
    {
        "author": "陳襄",
        "paragraphs": [
            "城如銀甕萬兵環，悵望孤城野蓼間。",
            "池面綠陰通易水，樓頭青靄見狼山。",
            "漁舟掩映江南浦，使驛差池古北關。",
            "雅愛六韜名將在，塞垣無事虎貔閒。"
        ],
        "title": "登雄州南門偶書呈知府張皇城",
        "id": "949c192d-7667-456b-9de9-a174a7405f9b"
    },
    {
        "author": "陳襄",
        "paragraphs": [
            "土曠人稀使驛賒，山中殊不類中華。",
            "白沙有路鴛鴦泊，芳草無情妯娌花。",
            "氈館夜燈眠漢節，石梁秋吹動胡笳。",
            "歸來攬照看顔色，斗覺霜毛兩鬢加。"
        ],
        "title": "使還咸熙館道中作",
        "id": "c8297c06-b3c8-4673-9cf8-8407d0dae9cd"
    },
    {
        "author": "陳襄",
        "paragraphs": [
            "荔子園林海日邊，幽亭更在碧雲巔。",
            "江山舊是無諸國，樓殿今爲極樂天。",
            "五馬如君多暇少，一樽惟我共遊偏。",
            "須知白首留連意，已有新詩寄北船。"
        ],
        "title": "和程公闢大卿遊越山亭",
        "id": "c55ae2db-b7eb-4e49-b737-a42b4640f791"
    },
    {
        "author": "陳襄",
        "paragraphs": [
            "逍遥爲吏厭衣冠，花謝還來訪牡丹。",
            "顔色只留春別後，精神寧似日前看。",
            "雨餘花萼啼殘粉，風靜奇香噴寶檀。",
            "祗恐明年開更好，不知誰與并欄干。"
        ],
        "title": "春晚賞牡丹奉呈席上諸君",
        "id": "dfe911c2-0a5d-4717-9bb7-ad9a51b5a181"
    },
    {
        "author": "陳襄",
        "paragraphs": [
            "幾年營此草堂棲，施飾名園百卉齊。",
            "曾學子真耕谷口，今容摩什老山西。",
            "龍臺日上千峰出，雁塔雲生一徑迷。",
            "知有嶺猿猶在否，使君高卧莫教啼。"
        ],
        "title": "和程公闢遊宿猿洞二首  其一",
        "id": "1bcec39d-4a64-48bd-a212-5b050f27a361"
    },
    {
        "author": "陳襄",
        "paragraphs": [
            "老來歸鞅海邊村，猶喜諸親聚里門。",
            "漢守朱轓臨祖帳，韓侯清酒滿離樽。",
            "猿驚出洞時三哭，梅送行人早一番。",
            "此去蓬萊峰頂月，夢魂應到荔枝園。"
        ],
        "title": "和程公闢遊宿猿洞二首  其二",
        "id": "e4016193-9af0-4c2c-8362-df4ab1203aaa"
    },
    {
        "author": "陳襄",
        "paragraphs": [
            "誰把繁英染絳脂，曉妝紅淡臘前時。",
            "栽培上苑無多地，囑付行人第一枝。",
            "朔雪有情相掩映，東風何事少噓吹。",
            "莫嫌冷落天涯遠，他日和羹氣味移。"
        ],
        "title": "和程公闢紅梅",
        "id": "2efe3457-8daf-471e-8479-594b0a761a18"
    },
    {
        "author": "陳襄",
        "paragraphs": [
            "帝念唐風古未衰，便蕃恩寵命中師。",
            "暫驅太守朱幡去，應有兒童竹馬期。",
            "塞外烟雲千里靜，帳前貔虎萬兵隨。",
            "誰憐白髪詩書帥，曾見昭陵坐論時。"
        ],
        "title": "席上探得隨字送曼叔密學赴太原",
        "id": "fe9a139f-3dc0-410b-a117-5a3a604c3cc9"
    },
    {
        "author": "陳襄",
        "paragraphs": [
            "暫辭天祿請名藩，養志安貧道可尊。",
            "南國士歌陽羨政，東州人識翰林孫。",
            "重興闕里諸生學，好薦徂徠一子恩。",
            "平日皂囊應草疏，由來忠讜出家門。"
        ],
        "title": "送彥祖學士赴兖州",
        "id": "bd1ca78a-aab4-48db-bf62-b2d0236c8d4c"
    },
    {
        "author": "陳襄",
        "paragraphs": [
            "仙蹕傳呼禁苑開，兩班迎拜玉輿來。",
            "花圍帝座重張幄，鱗上天鈎曲賜杯。",
            "鳥散香叢聲睍睆，人觀靈沼樂徘徊。",
            "君恩更錫回鸞藻，還許儒生給筆陪。"
        ],
        "title": "和御製賞花釣魚",
        "id": "ae587811-678a-4357-b36d-bc1113e40e5a"
    },
    {
        "author": "陳襄",
        "paragraphs": [
            "君逢佳節憶還家，我亦淹留感歲華。",
            "清禁讎書驚白髪，故園吹帽負黄花。",
            "謝安行有登山屐，揚子居無載酒車。",
            "何日得歸溪上隠，大收圖史作生涯。"
        ],
        "title": "重陽閣下和同舍",
        "id": "91140728-7c9d-4a1d-94d0-2533f9ee4ba3"
    },
    {
        "author": "陳襄",
        "paragraphs": [
            "曲池收雨靜無塵，結客留連半月春。",
            "洞裏桃花青葉嫩，牆頭杏火綠烟新。",
            "風光冉冉非前日，物色依依似故人。",
            "官滿又歸延閣去，忍將詩酒負佳辰。"
        ],
        "title": "寒食日常州宴春園",
        "id": "c1b8f1d6-4f49-4544-a2c3-a265aea9c561"
    },
    {
        "author": "陳襄",
        "paragraphs": [
            "片片分明是六花，迷人只見亂如麻。",
            "窮閻處士愁穿屐，明眼高僧笑點茶。",
            "十二玉樓開閬苑，三千銀界遍河沙。",
            "解空老子能提唱，郢曲幽蘭未足誇。"
        ],
        "title": "依韵和解空長老雪頌",
        "id": "6e32c273-f7eb-4e17-ba62-15876a75265e"
    },
    {
        "author": "陳襄",
        "paragraphs": [
            "相逢不及荔枝期，况值千巖雪灑時。",
            "南國小棠偏去近，北山逋客獨來遲。",
            "雲中直有三清路，塵外都如一局棋。",
            "聞欲引泉添洗藥，未應奪我鳳凰池。"
        ],
        "title": "和程大卿遊昇山",
        "id": "e175c06b-1154-4fb2-a1e2-eddca86487c5"
    },
    {
        "author": "陳襄",
        "paragraphs": [
            "皓首潘郎少似君，一麾新得浙江濆。",
            "神仙窟宅金華近，吳越封疆寶婺分。",
            "沈約瘦來題八咏，張顛醉後掃千文。",
            "才高政美應無事，莫厭雙溪卧白雲。"
        ],
        "title": "送鍾離郎中知婺州",
        "id": "5348eb81-4bdb-4ff2-9099-fa20fbb2981a"
    },
    {
        "author": "陳襄",
        "paragraphs": [
            "白雲深處一軒開，鳳去池空折野梅。",
            "山接九龍爭夭矯，路盤千騎久徘徊。",
            "烟嵐翠入樽前滴，水石深從澗底來。",
            "誰與忘機此棲息，笑看林鳥下生臺。"
        ],
        "title": "和程大卿遊鳳池院",
        "id": "b20efd89-5f93-4460-94e5-b5be36670b64"
    },
    {
        "author": "陳襄",
        "paragraphs": [
            "清白傳芳奕世居，閬峰華閣峻凌虛。",
            "千金不買連城璧，萬卷惟存舊宅書。",
            "魯邑弦歌興國俗，謝家蘭玉滿庭除。",
            "今朝已覺孫謀遠，人在西垣直禁廬。"
        ],
        "title": "題蒲傳正舍人清風閣",
        "id": "5e10bac7-3659-4eb4-9aeb-fb048a3305bd"
    },
    {
        "author": "陳襄",
        "paragraphs": [
            "翠竹庵前白藕池，修真常惜寸陰移。",
            "別生五氣根原固，妙樂三清出處宜。",
            "黄閣主人思訪道，絳紗弟子許觀頤。",
            "興來即到維摩室，豈待留侯脫屣時。"
        ],
        "title": "觀太原丞相寄惠紫霞園庵新居詩和太素先生",
        "id": "3596ebeb-4d01-4698-8ca2-969cc02d5924"
    },
    {
        "author": "陳襄",
        "paragraphs": [
            "風毛雨絮小園東，天幕低垂慘澹空。",
            "蘋浦萬家雲覆瓦，花蹊千樹玉雕籠。",
            "穿林已奪春梅早，夾隴潛滋夏麥豐。",
            "湘酎狐衣雖可賦，豈無捐瘠在溝中。"
        ],
        "title": "東園觀雪",
        "id": "fd852b76-6f41-4240-8d9d-78b677678adf"
    },
    {
        "author": "陳襄",
        "paragraphs": [
            "誰榜天遊向此軒，欲令幽隠味真篇。",
            "一心泯絕渾無計，萬事攖寧付自然。",
            "持鉢隨緣朝乞供，閉門扣寂夜安禪。",
            "如師早契南華旨，即是逍遥物外仙。"
        ],
        "title": "留題天遊閣",
        "id": "2a4d6a3d-6855-4c02-abde-d8fd7e723d6e"
    },
    {
        "author": "陳襄",
        "paragraphs": [
            "幽芳寧貴俗人知，北省仙郎只自奇。",
            "顔色定應西蜀品，馨香不減上林枝。",
            "胭脂著雨深紅日，葆髪臨風半白時。",
            "幾欲相從花下飲，許昌詞藻愧難追。"
        ],
        "title": "次韵李學士勾院海棠",
        "id": "c3418376-c6b1-4aaa-9436-a31373cec672"
    },
    {
        "author": "陳襄",
        "paragraphs": [
            "梅嶺峰前習隠亭，拂衣聊此玩真經。",
            "四時花木錦繡谷，十里江山水墨屏。",
            "猿鶴只愁空北嶽，鵾鵬終待化南溟。",
            "知君不是榮軒冕，未忍鏘鏘去帝庭。"
        ],
        "title": "寄題福唐林迥南華洞",
        "id": "52f03591-7c62-4281-9ffe-495a593be3b1"
    },
    {
        "author": "陳襄",
        "paragraphs": [
            "蘆葦蕭疏天氣清，水含山色照重城。",
            "綠蕪何處管弦地，碧落舊時鐘鼓聲。",
            "三峽橋邊秋雨過，六鼇宮裏夜潮生。",
            "蕭郎秦女無歸約，十二瑶臺空月明。"
        ],
        "title": "古城",
        "id": "9f40a2d3-9145-4630-a4a7-1e035645e616"
    },
    {
        "author": "陳襄",
        "paragraphs": [
            "耻與籠禽飫稻泉，滿懷霜雪獨蕭然。",
            "千年華表曾留語，萬里青雲此息肩。",
            "養性最宜棲露苑，引吭時得唳晴天。",
            "神仙骨法人難相，除向瑶臺玉簡編。"
        ],
        "title": "和咏鶴",
        "id": "ff21892e-8c8a-453b-96d1-96726d224fa1"
    },
    {
        "author": "陳襄",
        "paragraphs": [
            "天開華德嗣音徽，嘗擁真人御殿闈。",
            "萬國母儀坤積載，兩朝聖嗣日光輝。",
            "羞籩忽棄參差荇，寶匣空餘澣濯衣。",
            "從此昭陵原上路，又添遺老泣皇妃。"
        ],
        "title": "慈聖光獻太皇后挽詞二首  其一",
        "id": "e8eaae56-bfe6-4a70-b010-75232c545d8a"
    },
    {
        "author": "陳襄",
        "paragraphs": [
            "慶壽蟠桃曉霧昏，忽聞笳鼓咽都門。",
            "宮闈有範遺文母，社稷無憂付聖孫。",
            "四海心喪同祖妣，一封手詔易陵園。",
            "君王孝感凌穹昊，未盡東朝欲報恩。"
        ],
        "title": "慈聖光獻太皇后挽詞二首  其二",
        "id": "5f7a438c-9d28-439c-a523-2604f8a8ca78"
    },
    {
        "author": "陳襄",
        "paragraphs": [
            "楚客多年澤畔吟，文窮尤見用功深。",
            "尺書屢貢賓王府，斗粟寧酬事道心。",
            "長鋏由來歌舊館，鳴騶從此別中林。",
            "寄言鄉校青衿子，君去何人更嗣音。"
        ],
        "title": "監簿楊倜得第南歸惠詩因和元韵贈其行",
        "id": "b58dd01e-cb0e-46d6-84e0-4251482d69cb"
    },
    {
        "author": "陳襄",
        "paragraphs": [
            "郊原綠意動遊人，湖上晴波見躍鱗。",
            "閒逐牙旗千騎遠，暗驚梅萼萬枝新。",
            "尋僧每拂題詩壁，邀客仍將濾酒巾。",
            "寄語文園何所苦，且來相伴一行春。"
        ],
        "title": "和蘇子瞻通判在告中聞余出郊以詩見寄",
        "id": "0b56fd9e-ffa7-4fbb-ae59-6c89950aa6e5"
    },
    {
        "author": "陳襄",
        "paragraphs": [
            "乞得湖山養病身，花時曾共憶行春。",
            "嚶鳴幽鳥還遷木，觱沸清泉復采芹。",
            "皂蓋尋芳丘有李，綵樓觀戲巷無人。",
            "錦袍公子歸何晚，獨念溝中菜色民。"
        ],
        "tags": [
            "西湖"
        ],
        "title": "和子瞻沿牒京口憶西湖寒食出遊見寄二首  其一",
        "id": "d1446af5-50a3-44e1-a26a-0d4d1f5c61ee"
    },
    {
        "author": "陳襄",
        "paragraphs": [
            "春陰漠漠燕飛飛，可惜春光與子違。",
            "半嶺烟霞紅旆入，滿湖風月畫船歸。",
            "緱笙一闋人何在，遼鶴重來事已非。",
            "猶憶去年題別處，鳥啼花落客霑衣。"
        ],
        "tags": [
            "西湖"
        ],
        "title": "和子瞻沿牒京口憶西湖寒食出遊見寄二首  其二",
        "id": "1b9d0a8a-5f53-4621-9d0e-8bab3f8ab02c"
    },
    {
        "author": "陳襄",
        "paragraphs": [
            "新接枝頭色倍添，馬蹄尋處帽欹檐。",
            "春工別與鉛華麗，佛地偏資好相嚴。",
            "紅蕊欲開丹未渥，素香堪茹雪非甜。",
            "詩翁何事辜真賞，不許浮根浪發黏。"
        ],
        "title": "和子瞻沿牒京口憶吉祥牡丹見寄",
        "id": "c401f7d6-054c-4116-896e-d0788349b9da"
    },
    {
        "author": "陳襄",
        "paragraphs": [
            "江水無情含野烟，江風還似舊時天。",
            "先生隠去思成死，今日重來十六年。"
        ],
        "title": "過江外感懷",
        "id": "bc4b26e8-befd-410d-bb45-3d3a07322579"
    },
    {
        "author": "陳襄",
        "paragraphs": [
            "近來無事學攖寧，聊得齋居養性靈。",
            "卧著麻衣穿草履，誰知參魯解忘形。"
        ],
        "title": "常州郡齋六首  其一",
        "id": "9b568191-1f50-429d-9e33-1016b574a829"
    },
    {
        "author": "陳襄",
        "paragraphs": [
            "山亭側畔構山房，便是耕雲釣月鄉。",
            "未達功名窮飲水，此生應不誤行藏。"
        ],
        "title": "常州郡齋六首  其二",
        "id": "3b903faf-6d36-44c9-b697-8fa3236fc04b"
    },
    {
        "author": "陳襄",
        "paragraphs": [
            "桐花著地雪成痕，時有幽禽巧語言。",
            "應笑使君林野性，日依山水避塵喧。"
        ],
        "title": "常州郡齋六首  其三",
        "id": "bc7009ac-f78d-42c2-9113-3a9fe1c3f888"
    },
    {
        "author": "陳襄",
        "paragraphs": [
            "使君非是愛山閒，道在盈虛消息間。",
            "不見白雲無一事，等閒爲雨却歸山。"
        ],
        "title": "常州郡齋六首  其四",
        "id": "588ef8e6-c9d5-413a-9539-8f2580c56ab9"
    },
    {
        "author": "陳襄",
        "paragraphs": [
            "荀令當年此謫居，空文惟有七篇餘。",
            "我今亦作蘭陵守，不忍援毫便著書。"
        ],
        "title": "常州郡齋六首  其五",
        "id": "51773021-9ef9-4018-adc8-9d11e770d9d0"
    },
    {
        "author": "陳襄",
        "paragraphs": [
            "一麾來此下巖丘，也學東山謝傅遊。",
            "今日鳥聲併水色，不知何似五亭幽。"
        ],
        "title": "常州郡齋六首  其六",
        "id": "48237e87-9d12-43c0-9519-c5701512059a"
    },
    {
        "author": "陳襄",
        "paragraphs": [
            "陰陽融結此山川，便有鹽堆與石田。",
            "風俗每來占水旱，即疑乾洞有神仙。"
        ],
        "title": "遊善權洞二首  其一",
        "id": "06ad5cf2-6408-4e05-80b1-1809aa9f3524"
    },
    {
        "author": "陳襄",
        "paragraphs": [
            "水洞深無百尺泉，白龍奮蟄已多年。",
            "誰知此物能雲雨，常濟山南萬頃田。"
        ],
        "title": "遊善權洞二首  其二",
        "id": "6e25cbeb-3724-410a-8d69-525971f4e6ba"
    },
    {
        "author": "陳襄",
        "paragraphs": [
            "班春無術勸汙萊，五十年間此一回。",
            "黄髪路傍應怪問，使君何事入山來。"
        ],
        "title": "題張渚道中",
        "id": "2540d184-4b18-4351-998a-3487fbb22689"
    },
    {
        "author": "陳襄",
        "paragraphs": [
            "俱爲澤國朱轓守，同是冰廳白首郎。",
            "且喜朝廷憂外寄，故從書府輟班揚。"
        ],
        "title": "和如晦二首  其一",
        "id": "cebb02bd-7dc9-4658-85b1-4d213157e324"
    },
    {
        "author": "陳襄",
        "paragraphs": [
            "一別瀛山歲未期，三州聲稱已齊飛。",
            "欲將吏事文經術，獨恐迂儒取世譏。"
        ],
        "title": "和如晦二首  其二",
        "id": "5d41ef3d-a095-490e-8023-4a1d3851e339"
    },
    {
        "author": "陳襄",
        "paragraphs": [
            "吳郡三年困水災，昔時從事建麾來。",
            "遥知到後疏遊燕，不比蘇韋放酒杯。"
        ],
        "title": "簡子直",
        "id": "39270409-797c-479a-85cb-36663e834a02"
    },
    {
        "author": "陳襄",
        "paragraphs": [
            "登閣始聞公府薦，出轓俄擁使旌隨。",
            "無人不說南徐守，儒雅風流獨一時。"
        ],
        "title": "簡如晦",
        "id": "bffbf437-a224-4f44-b96c-20280acc44fa"
    },
    {
        "author": "陳襄",
        "paragraphs": [
            "同館分飛來右浙，一麾瀟灑出南河。",
            "琴書滿榻王常在，不獨西湖勝賞多。"
        ],
        "tags": [
            "西湖"
        ],
        "title": "簡子容",
        "id": "53cb798e-a98e-4414-a171-5c1d1f246e19"
    },
    {
        "author": "陳襄",
        "paragraphs": [
            "一色胚紅染露柯，誰栽安石舊巖阿。",
            "自嗟老大無心賞，不及流鶑管顧多。"
        ],
        "title": "和如晦桃杏",
        "id": "3eea9d3e-545b-42ad-bcbb-73dd523eb9ec"
    },
    {
        "author": "陳襄",
        "paragraphs": [
            "顔色已饒丹杏蕊，馨香不減雪梅疏。",
            "自從移入青陽觀，前度劉郎記得無。"
        ],
        "title": "和桃花因戲如晦",
        "id": "7c0900b4-fa4c-4702-80d9-892d2216bfb5"
    },
    {
        "author": "陳襄",
        "paragraphs": [
            "五雲無處問新亭，月裏乘舟夜半行。",
            "不見藤花相掩映，鄉人遥指畫溪名。"
        ],
        "title": "過罨畫溪",
        "id": "86791f7c-b7e7-4c0e-86e5-68f5d5625ffe"
    },
    {
        "author": "陳襄",
        "paragraphs": [
            "棠陰爲政有光晶，號令風行鬼亦驚。",
            "和氣發來藏不得，直教丹荔背時生。"
        ],
        "title": "和程大卿荔枝",
        "id": "05bfa4f4-23fe-4263-bb66-61cbcb2e09e2"
    },
    {
        "author": "陳襄",
        "paragraphs": [
            "丹山西去水東流，亭在山南隔蓼洲。",
            "船繫白楊歸不得，清江如畫主人留。"
        ],
        "title": "余自白陽馳謁宜都周夢得長官飲于清江亭愛其山水之勝留題",
        "id": "8f9d2ea1-aa8d-40a3-a095-b3c975e83eef"
    },
    {
        "author": "陳襄",
        "paragraphs": [
            "政絕多門寺却通，靈山勝境盡牢籠。",
            "應憐去魯遲遲意，令遍諸天國土中。"
        ],
        "title": "和程大卿新闢諸寺門",
        "id": "ebdbccae-d98d-4ed4-a70f-b25926af3f61"
    },
    {
        "author": "陳襄",
        "paragraphs": [
            "雲暗騶鳴出谷時，一方生齒庇餘輝。",
            "知君才業非張翰，莫爲鱸魚有意歸。"
        ],
        "title": "和張運使題長樂臺",
        "id": "28806162-e5a4-46d9-acdd-29b5638a653d"
    },
    {
        "author": "陳襄",
        "paragraphs": [
            "聞說山光是舊山，衣冠家此百年間。",
            "自嗟亦有同來祖，兩處松楸得往還。"
        ],
        "title": "程大卿書宿猿洞",
        "id": "59b0b816-18f0-495e-9d61-8d32f1f672d0"
    },
    {
        "author": "陳襄",
        "paragraphs": [
            "恩袍出挂壯禪扉，試問何人達此機。",
            "船子夜來親下釣，碧潭明月有餘輝。"
        ],
        "title": "和定慧超勝長老寄謝紫衣頌三首  其一",
        "id": "637ef448-31a6-468f-a0b3-7917d69c420f"
    },
    {
        "author": "陳襄",
        "paragraphs": [
            "童子南來遺我詩，維摩方丈一伸眉。",
            "不勞言語通消息，夏熱春寒各自知。"
        ],
        "title": "和定慧超勝長老寄謝紫衣頌三首  其二",
        "id": "300b2f04-e85a-419d-810e-be05d4804573"
    },
    {
        "author": "陳襄",
        "paragraphs": [
            "得道無求幻與真，一筇一衲似閒雲。",
            "忽聞師唱報恩曲，百草千花特地春。"
        ],
        "title": "和定慧超勝長老寄謝紫衣頌三首  其三",
        "id": "3b2e92aa-dc9e-4eb0-bee2-29b2208ad089"
    },
    {
        "author": "陳襄",
        "paragraphs": [
            "朝居晦息與山鄰，物理由來有屈伸。",
            "獨把一心經萬事，逍遥須養谷中神。"
        ],
        "title": "偶書",
        "id": "94e7e2c5-4c6b-49f1-8ba7-225072d9d03b"
    },
    {
        "author": "陳襄",
        "paragraphs": [
            "平湖千里接荆溪，萬頃良田不可堤。",
            "我欲决渠疏積水，干塘江口地形低。"
        ],
        "title": "題毗陵郡圖",
        "id": "e0e369ea-0542-49af-aa48-5f495f19a680"
    },
    {
        "author": "陳襄",
        "paragraphs": [
            "雷音一振絕微言，末學方知祖道尊。",
            "莫訝師僧無見處，人人俱解句中玄。"
        ],
        "title": "熙寧七年八月望日自杭之宋過永樂院觀承天佛日廣慧洎永樂四老上堂因而留題",
        "id": "57cd6cf4-1f70-461c-98c4-0ab0d5cfaa30"
    },
    {
        "author": "陳襄",
        "paragraphs": [
            "遺我新詩雅興長，一時花譜爲傳芳。",
            "不須滿縣栽桃李，却羨風流騎省郎。"
        ],
        "title": "和宛丘長官賞花",
        "id": "36759d19-90d7-45c6-95fc-70e83e34926e"
    },
    {
        "author": "陳襄",
        "paragraphs": [
            "閒入郊園駐隼旟，百花紅紫萬千株。",
            "如何春意多風雨，不惜漫天錦繡鋪。"
        ],
        "title": "潁川賞花二首  其一",
        "id": "bc14845c-e2b6-41ab-8daf-e5f2ca7800e0"
    },
    {
        "author": "陳襄",
        "paragraphs": [
            "千騎重來此建旟，新年花發舊年株。",
            "東皇應是憐孤宦，十里全歸錦帳鋪。"
        ],
        "title": "潁川賞花二首  其二",
        "id": "ee9721b5-9475-4440-a73c-644d571d033d"
    },
    {
        "author": "陳襄",
        "paragraphs": [
            "昔年曾到此山中，正見山花滿砌紅。",
            "今日花開還照眼，分明見處本來同。"
        ],
        "title": "贈禪者",
        "id": "c32bb2f3-c372-4ec2-83bf-39c4f7776e72"
    },
    {
        "author": "陳襄",
        "paragraphs": [
            "紅塔寺前千頃稻，青山門外百家村。",
            "年豐米賤無公事，不惜時來倒一樽。"
        ],
        "title": "携家遊東園",
        "id": "cfb0f327-a958-4400-a538-cc33d326c98d"
    },
    {
        "author": "陳襄",
        "paragraphs": [
            "兩個鷺鷥相對立，江邊無物蓼花疏。",
            "知君潔白如霜雪，何必臨川更羨魚。"
        ],
        "title": "贈鷺鷥",
        "id": "020c22e6-e47d-46b4-9fd4-94c34d626da0"
    },
    {
        "author": "陳襄",
        "paragraphs": [
            "陸羽茶亭枕水隈，爲言無酒且徘徊。",
            "山中此物尤難得，應是劉生不肯來。"
        ],
        "title": "寄戲劉道淵",
        "id": "dd3040cd-10f1-4db4-a627-2ee94632fec3"
    },
    {
        "author": "陳襄",
        "paragraphs": [
            "小亭巉絕出雲間，萬象升沉不得閒。",
            "莫怪詩翁頭白早，時來向此寫湖山。"
        ],
        "title": "題杭州寶巖寺垂雲亭",
        "id": "832b8674-41eb-41a1-b5fc-06519373c25b"
    },
    {
        "author": "陳襄",
        "paragraphs": [
            "老來爲郡苦間關，不及江雲自往還。",
            "忽憶湖邊二禪老，等閒騎馬入南山。"
        ],
        "title": "寄興教凈慈二長老",
        "id": "b00ce483-cd02-4306-a66c-b29d321213dd"
    },
    {
        "author": "陳襄",
        "paragraphs": [
            "去年曾擥偉羌圖，云有仙人古篆書。",
            "千尺石巖無路到，不知科斗字何如。"
        ],
        "title": "題仙居偉羌山六絕  其一",
        "id": "174f403a-4b9b-4e1b-a1de-1eb90d235d9d"
    },
    {
        "author": "陳襄",
        "paragraphs": [
            "盤盤英氣四紆餘，定有仙人此地居。",
            "天子正求伊與呂，如何不見起耕漁。"
        ],
        "title": "題仙居偉羌山六絕  其二",
        "id": "4cd0a76d-75c5-49f8-a2a0-25e92d430b0c"
    },
    {
        "author": "陳襄",
        "paragraphs": [
            "天鞠精靈久貯儲，中間豪杰出無虛。",
            "鄉民世世家於此，爭使兒孫不讀書。"
        ],
        "title": "題仙居偉羌山六絕  其三",
        "id": "d5cacd80-9ef2-4902-8a79-9483c24fc7ae"
    },
    {
        "author": "陳襄",
        "paragraphs": [
            "峭壁回環幾百區，其間巖石可耕鋤。",
            "如何得片山如此，白首相將老母居。"
        ],
        "title": "題仙居偉羌山六絕  其四",
        "id": "3ac7eb97-7e49-4961-8766-d7fc00a12035"
    },
    {
        "author": "陳襄",
        "paragraphs": [
            "古意巑岏與世疏，一官羈絆可歸歟。",
            "此山未及西山好，下有仙人結草廬。"
        ],
        "title": "題仙居偉羌山六絕  其五",
        "id": "f5148b04-33b2-4342-b671-69cbc59efe22"
    },
    {
        "author": "陳襄",
        "paragraphs": [
            "四友之賢世莫如，白頭須作一鄉居。",
            "此山不惜將錢買，嘆息無人共結廬。"
        ],
        "title": "題仙居偉羌山六絕  其六",
        "id": "5753d7ab-b1e9-43b4-8bca-7799ce3cbe0e"
    },
    {
        "author": "陳襄",
        "paragraphs": [
            "千林寒葉正疏黄，占得珍叢第一芳。",
            "容易便開三百朵，此心應不畏秋霜。"
        ],
        "title": "中和堂木芙蓉盛開戲呈子瞻",
        "id": "82d8eadb-6495-4444-b440-39635f2d5d1d"
    },
    {
        "author": "陳襄",
        "paragraphs": [
            "百草蕭條病朔風，雙枝成染魏家紅。",
            "直疑天與凌霜色，不假東皇運化工。"
        ],
        "title": "次韵柯弟太博見示超化牡丹  其一",
        "id": "fc6ac32d-756a-478d-acea-55c6f7a6fd9b"
    },
    {
        "author": "陳襄",
        "paragraphs": [
            "一朵鞓紅折寺園，忽驚寒律動春暄。",
            "非關花好難栽接，自是天時變木根。"
        ],
        "title": "次韵柯弟太博見示超化牡丹  其二",
        "id": "c99bfa91-5fbc-46a6-85e6-f36d49ce3bd0"
    },
    {
        "author": "陳襄",
        "paragraphs": [
            "皇祐歲庚寅，陰陽久鬰堙。",
            "二時愆雨澤，百物憫膏屯。",
            "穀價方翔踴，民言備苦辛。",
            "原疇無播種，道路有饑貧。",
            "縣令憂忘食，齋房退省身。",
            "朝歸占甲子，暮出看星辰。",
            "野祀曾徼福，雩壇示禮神。",
            "祈求觀古法，詢訪得龍津。",
            "遣吏蘋蘩潔，齋書肺腑陳。",
            "靈泉汲坎𦥨，仙仗下嶙峋。",
            "雷斧潛嗔樹，天波忽灑塵。",
            "音官沈鼓吹，市戶濕衣巾。",
            "隆應聲何速，盤旋志未伸。",
            "經綸惟四日，滂沛即逾旬。",
            "萬谷山源發，三農水利均。",
            "趨田多耒耨，入里少芻薪。",
            "苗稼晨爭插，坊庸夜不巡。",
            "謳謠興父老，燕喜集賓親。",
            "捐瘠蘇中壑，生成賦大鈞。",
            "邑人勿忘報，世世荷深仁。"
        ],
        "title": "馬篠潭報雨",
        "id": "18886c68-8429-41a1-85ed-cf152bc349aa"
    },
    {
        "author": "陳襄",
        "paragraphs": [
            "路餘百里兩山間，水驛山程總不安。",
            "誰把千金平滑磴，免教一葉委驚灘。",
            "行人感嘆何時已，賢守功名百世看。",
            "次第吾閩都似掌，却嗤蜀道號泥盤。"
        ],
        "title": "李侍郎修路",
        "id": "271c0c72-69a9-4c10-adf1-8f59cd627b26"
    },
    {
        "author": "陳襄",
        "paragraphs": [
            "井底微陽回未回，蕭蕭寒雨濕枯荄。",
            "何人更似蘇夫子，不是花時肯獨來。"
        ],
        "title": "冬至日獨遊吉祥寺  其一",
        "id": "4a2e33c0-b717-4afb-83d3-fb4850eb593c"
    },
    {
        "author": "陳襄",
        "paragraphs": [
            "東君意淺著寒梅，十朵深紅未暇裁。",
            "安得道人殷七七，不論時節遣花開。"
        ],
        "title": "冬至日獨遊吉祥寺  其二",
        "id": "f179a8c1-90d8-4fa7-8c98-5d7cbc4699f7"
    },
    {
        "author": "陳襄",
        "paragraphs": [
            "過眼榮枯電與風，久長那得似花紅。",
            "上人宴座觀空閣，觀色觀空色即空。"
        ],
        "title": "冬至日獨遊吉祥寺  其三",
        "id": "8909e594-0939-4fab-839c-f044e0558fc2"
    },
    {
        "author": "陳襄",
        "paragraphs": [
            "西風斜日鱸魚香。"
        ],
        "title": "句  其一",
        "id": "8512c481-35d5-47bd-a8e6-65bceb092703"
    },
    {
        "author": "陳襄",
        "paragraphs": [
            "世有斯文屬孔顔。"
        ],
        "title": "句  其二",
        "id": "d87f650d-96c8-45ae-ba88-d8cc61f2c762"
    },
    {
        "author": "韓維",
        "paragraphs": [
            "佛宮金碧開朝霞，遊人雜遝來正譁。",
            "危弦促管競繁咽，羅袖對舞春風斜。",
            "子時投閒一往步，正見綠樹團丹花。",
            "舉頭驚看不忍去，却視姝子猶泥沙。",
            "稍開欲謝各自好，似爲悅己爲容華。",
            "歸來想像入秀句，刻綴玉佩鏘珩牙。",
            "尚嫌獨賞不盡意，邀我共賦雄其誇。",
            "欲將奇警謝妍麗，力竭未有錙銖加。",
            "急須取酒趁殘艷，猶勝落盡乾咨嗟。"
        ],
        "title": "答范景仁嘆花花在相國寺近舞場",
        "id": "61ff2a0a-c884-4d8d-bf79-06e8cac098f5"
    },
    {
        "author": "韓維",
        "paragraphs": [
            "龍於經傳皆有云，明幽其德能屈伸。",
            "嘗聞於耳昧厥真，乃今睹之信所聞。",
            "層陰填空白日昏，仰見巨尾垂輪囷。",
            "其長百丈圍車輪，彷彿如辨鬣與鱗。",
            "腥風蕭颯來逼人，觀者駭伏褫魄魂。",
            "須臾摇動卷縮雲，雲氣斷岸隨飛奔。",
            "驚雷下震萬瓦裂，暴雨一瀉群河翻。",
            "霆收無迹雨在物，吁龍出處何其神。"
        ],
        "title": "觀龍和謝師厚",
        "id": "04f08a9d-046b-4abc-b042-412747777091"
    },
    {
        "author": "韓維",
        "paragraphs": [
            "滄池擬溟渤，莽漾豁厚地。",
            "曰吾神祖爲，氣象固宜爾。",
            "六合昔未一，教戰出精銳。",
            "至尊降黄屋，慘淡乘金氣。",
            "凌波飛百艘，撇烈若鶻翅。",
            "揚旌萬旅噪，伐鼓九淵沸。",
            "其行速天旋，其止甚陰閉。",
            "信乎王者師，足以服睽異。",
            "爾來承平久，地與兵革廢。",
            "秋風長蒲葦，爛漫失洲沚。",
            "惟見金明上，結構銷繡綺。",
            "春遊駐天蹕，萬國奉燕喜。",
            "鏗鍧鼓鐘響，雜遝羽旄美。",
            "豈惟與民樂，施及魚鳥細。",
            "宏哉艱難業，愉懌逮萬世。"
        ],
        "title": "講武池和師厚",
        "id": "1aeb2311-a5fc-4585-8203-5d9a2a3d5fa2"
    },
    {
        "author": "韓維",
        "paragraphs": [
            "暮春遊京洛，適與夫子遘。",
            "衣焦未及展，挈酒且相就。",
            "佳林延凉飈，廣厦蔭清晝。",
            "浩然塵慮醒，坐看天骨秀。",
            "殷勤述平昔，感歎道艱疚。",
            "談辭足端倪，懷抱去蒙覆。",
            "志願始云獲，睽携遽然又。",
            "君舟既南馳，我馬亦東走。",
            "還譙寡儔侶，孤學日以陋。",
            "高風邈難親，離抱曷其救。",
            "得君別後詩，滿紙字騰驟。",
            "汪洋莫知極，精密不可耨。",
            "峻嚴山岳停，奔放江海漏。",
            "伏讀晝夜并，文義僅通透。",
            "有如享太牢，繼以金石侑。",
            "惟君抱雄才，文字乃兼副。",
            "要當被金甲，獨立諸將右。",
            "指揮神武師，爲國縛狂寇。",
            "獻俘天子廷，功以鐘鼎鏤。",
            "勉哉俊其時，此論講已舊。"
        ],
        "title": "答蘇子美見寄",
        "id": "e9d31971-39ee-460c-80e1-89cd1d55734e"
    },
    {
        "author": "韓維",
        "paragraphs": [
            "仲扶岷峨秀，弱歲儒其冠。",
            "讀書覷前古，飽見萬事端。",
            "行已去畦町，爲文鄙彫剜。",
            "應舉二十載，不免瓢與簞。",
            "西游秦函國，崆峒上巑岏。",
            "却視關塞廣，有如掌中丸。",
            "攻守勢所利，浩然入窺觀。",
            "是歲羌事作，賊兵犯鄜丹。",
            "君懷濟時略，忠憤激肺肝。",
            "上書伏兩觀，音辭若琳玕。",
            "臣策倘見用，坐令敵氣殫。",
            "天子壯其語，且使位以官。",
            "黄綬繫腰下，行行不遑安。",
            "炎天風塵多，遠道車馬單。",
            "餞觴不親酌，曷致朋友懽。",
            "今茲塞垣將，所在麾旄攢。",
            "孰能謀而毅，孰能正以寬。",
            "孰用賞不信，孰爲刑不殘。",
            "諒非專達任，易以奇畫干。",
            "庶幾成大功，展子凌霄翰。",
            "顧我頑鈍者，託契歲屢寒。",
            "贈言非所工，當否聊一看。"
        ],
        "title": "送趙員外之官憲州",
        "id": "dc1e0f74-f99c-497f-93c2-7f7301ceb395"
    },
    {
        "author": "韓維",
        "paragraphs": [
            "南譙古佳郡，四郊富登臨。",
            "晨躋北原上，却視渦水陰。",
            "云昔魏太子，離宮構嶔崟。",
            "故事邈已遠，荒臺猶至今。",
            "危亭冠其巔，左右背長林。",
            "是月暑尚盛，秋行不能金。",
            "截然天地間，軒戶蕭以森。",
            "凉風泛廣坐，濁醪時一斟。",
            "圓歌貫珠璣，麗句鏗璆琳。",
            "雖無管弦樂，所要在適心。",
            "中宴下危磴，浮舟事幽尋。",
            "披藻出潛蚌，回橈散游禽。",
            "岸長草不斷，城轉樹更深。",
            "沙紋與水影，浮動光差參。",
            "游鱗不知數，瑣細如糝針。",
            "四顧物色靜，但聞天籟音。",
            "羨此魚鳥性，雲飛而淵沉。",
            "安得高世士，不爲時好侵。",
            "相携去韁鎖，投竿坐清潯。",
            "製芰爲我裳，紉蘭間予襟。",
            "上歌唐虞道，寄適朱弦琴。",
            "人生苟如此，何必組與簪。"
        ],
        "title": "遊北臺",
        "id": "7184ae5a-7eba-447e-b808-c632e79670fb"
    },
    {
        "author": "韓維",
        "paragraphs": [
            "君子蹈仁義，近自親愛始。",
            "當行豈顧留，千里猶舉趾。",
            "伯氏有東役，駕言適淮涘。",
            "離樽未及展，濁醪未及灑。",
            "起視白日移，驅車一何駛。",
            "遵塗驪唱發，春風落端綺。",
            "義參成周作，辭追建安軌。",
            "感此留滯迹，一誦三四起。",
            "安得假羽翮，遠慰心所企。",
            "此志良未遂，灑泣詎能已。"
        ],
        "title": "和三兄之山陽省孀姊書懷",
        "id": "4b98aac1-cc98-4e04-a377-fbc88bf85e53"
    },
    {
        "author": "韓維",
        "paragraphs": [
            "詹叔好古者，卓立自既冠。",
            "有如騏驥兒，一縱不可絆。",
            "近聞治周易，顛倒爻象彖。",
            "此書號精微，義與天地貫。",
            "吾知子之道，不止今所嘆。",
            "新詩溢巾幅，見寄警庸懦。",
            "噴薄百丈泉，峭絕萬仞岸。",
            "感激氣爲振，把誦手屢盥。",
            "陰風吹寒城，歲暮雲物換。",
            "丈夫及壯時，功名當照爛。",
            "無爲但默默，飽食大軀幹。",
            "爲報乏瓊玖，君其取章斷。"
        ],
        "title": "答王詹叔見寄",
        "id": "d45b363b-f64b-437b-a1e0-c4f6394c6719"
    },
    {
        "author": "韓維",
        "paragraphs": [
            "朝日照濠水，清霜發樹寒。",
            "長橋下廣陌，車馬來嘽嘽。",
            "借問行人誰，送者何盤桓。",
            "中郎罷從軍，遺愛民所嘆。",
            "雍容幕府舊，供帳清渦干。",
            "悲風思急管，薄暮留征鞍。",
            "酒酣惜分手，四坐慘不歡。",
            "長河轉轍迹，愁陰但漫漫。",
            "嗟予隔追餞，飲此離恨端。",
            "高標邈難親，坐向飛鴻看。",
            "嘗聞古君子，贈言當豆簞。",
            "願君保亮節，歲晚予其觀。"
        ],
        "title": "送曹殿丞秩滿還都",
        "id": "f6a83673-b2da-4b45-b535-f2c75fc5ab9e"
    },
    {
        "author": "韓維",
        "paragraphs": [
            "高城面脩塗，呀豁若箕口。",
            "其右釋子廬，蒼柏蔭庭牖。",
            "翹翹幕中彥，疏懷脫喧垢。",
            "結轡游禪扃，彈弦樂嘉友。",
            "華榱翳廣坐，仰視眩丹黝。",
            "朱光羞晨櫻，紺玉折春藕。",
            "初筵頗清簡，中醉稍喧糅。",
            "歌休衆管作，令發洪鐘叩。",
            "橫浮或見違，義藴□□□。",
            "酒酣隘常見，大觀資遠取。",
            "上躋危磴盤，却立土崖斗。",
            "長川自西來，逶迤带坰藪。",
            "綠樹下成列，獵獵清風走。",
            "側身宇宙間，群動何紛糾。",
            "自顧齷齪極，天地一罌缶。",
            "安得修靈根，超然出諸有。"
        ],
        "title": "與張仲巽遊善護院",
        "id": "b91ca1d2-485a-4069-83fa-1c78dc679b4c"
    },
    {
        "author": "韓維",
        "paragraphs": [
            "今茲春始仲，氣序忽已燠。",
            "及此暇夜清，開軒散煩蹙。",
            "金波麗中天，流光正穆穆。",
            "佳樹澄疏影，幽花運微馥。",
            "濁醪時獻斟，清論遞往復。",
            "諸季豈不歡，眷眷心所服。",
            "高文炳辰宿，淵議贊化育。",
            "匪才託遊好，餘潤久沾沐。",
            "茲焉隔清賞，耿耿私恨蓄。",
            "春芳正可樂，嘉會期晝卜。"
        ],
        "title": "春夜懷仲巽",
        "id": "1af879e0-2652-4bf5-9e26-bff63f6eeaa6"
    },
    {
        "author": "韓維",
        "paragraphs": [
            "暮登譙城上，延首望東道。",
            "春風千里至，遠思生懷抱。",
            "故人客南楚，素節方自保。",
            "黄鵠垂其翼，赤驥伏棧皂。",
            "詩準李杜爲，字壓褚薛倒。",
            "壯哉南行作，遺我資遠討。",
            "若窺巨海涯，波瀾方洶浩。",
            "龍螭鬰騫騰，錯落效衆寶。",
            "往往仙人槎，突然忘枯槁。",
            "嘗聞會稽旁，山水天下好。",
            "覽君所咏嘆，滯想茲一掃。",
            "安得追王喬，乘雲逮霓葆。",
            "茹芝靈峰陽，徜徉以終老。"
        ],
        "title": "寄蘇子美",
        "id": "763bfad0-a00b-4242-b4fd-582ffea01bcd"
    },
    {
        "author": "韓維",
        "paragraphs": [
            "微風稍破凍，芳萌亦吐林。",
            "百鳥感春陽，鈎輈弄其音。",
            "振策遵城曲，逍遥寫煩襟。",
            "愛此堂下石，青潤挺琅琳。",
            "中坳貯清泉，測之不盈簪。",
            "纖鱗候暖戲，寂歷自浮沉。",
            "默視澹忘慮，白日爲移陰。",
            "人生本虛靜，垢濁無自侵。",
            "忽爲外物牽，至性不可尋。",
            "於焉得所監，一洗塵中心。"
        ],
        "title": "初春吏隠堂作",
        "id": "a0d46fb1-a290-4729-88cc-89487b735eaf"
    },
    {
        "author": "韓維",
        "paragraphs": [
            "清霜凉初曙，高門肅無譁。",
            "行樹迎初日，微風轉高牙。",
            "茲辰亦何辰，見此氣候嘉。",
            "有司謹春事，象牛告田家。",
            "微和被廣陌，纓弁揚蕤葩。",
            "伐鼓衆樂興，剡剡彩杖加。",
            "盛儀適未已，觀者何紛拏。",
            "因思古聖人，時儆在不差。",
            "禮實久已廢，所重存其華。",
            "吾非魯觀賓，胡爲亦咨嗟。"
        ],
        "title": "立春觀杖牛",
        "id": "b521a2bf-ce81-4180-8770-6b033d2262f8"
    },
    {
        "author": "韓維",
        "paragraphs": [
            "善教邈無迹，其流在民心。",
            "君看魯太師，廟食猶至今。",
            "豈如文俗士，朱墨坐浮沉。",
            "趨營止目前，不顧患害深。",
            "去漢餘千載，此弊竟相尋。",
            "我行道祠下，感激爲悲吟。",
            "不見田雉馴，啼鴉空滿林。"
        ],
        "title": "魯恭太師廟",
        "id": "29e0c9ff-4685-4ea2-8911-0d7b51b1f467"
    },
    {
        "author": "韓維",
        "paragraphs": [
            "日月忽已遠，再見新穀升。",
            "喪期有常數，吉我衣與襟。",
            "俯仰自悲咤，淚下肝膽崩。",
            "尚推立身報，未即泯餘生。",
            "肅肅忠憲公，秉德輔休明。",
            "報國有遺意，訓言猶在聽。",
            "况茲世厚恩，兄弟秩王庭。",
            "一朝出門去，事業各自營。",
            "上當答君仁，下以爲親榮。",
            "獨此抱痾瘵，謝喧守柴荆。",
            "掃冢奉時祭，履田課春耕。",
            "既無公家責，聊徇狷者情。",
            "出處雖云異，要以道爲程。"
        ],
        "title": "服除送兄弟還都",
        "id": "e447481d-3af5-4a4a-9ac5-da310a57a15a"
    },
    {
        "author": "韓維",
        "paragraphs": [
            "雙雙河洲禽，文彩披丹質。",
            "飛翔不離渚，鳴戲自終日。",
            "寒魚伏冰池，歲暮饑爾匹。",
            "不欲遠求林，投身避羅畢。"
        ],
        "title": "送兄弟還都至長葛河上四首 雙禽",
        "id": "174bf21d-4eab-44e5-8fde-e2dab75b5593"
    },
    {
        "author": "韓維",
        "paragraphs": [
            "愛此霽景佳，捨舟步高岸。",
            "夕陽照渡口，急急水紋亂。",
            "霜鴉田間鳴，沙鳥波上散。",
            "登臨豈非美，當軫別後嘆。"
        ],
        "title": "送兄弟還都至長葛河上四首 晚步",
        "id": "0687be8d-2885-4c5b-a566-fa281031ab8f"
    },
    {
        "author": "韓維",
        "paragraphs": [
            "晴霜落波底，斗柄插堤外。",
            "扁舟燈火明，樽酒夜相對。",
            "臨歡意暫遣，念離心已痗。",
            "篙師喜冰拆，理楫事晨邁。"
        ],
        "title": "送兄弟還都至長葛河上四首 舟中夜坐",
        "id": "bf8c54d3-2e2e-44fe-930c-72ffc52509e0"
    },
    {
        "author": "韓維",
        "paragraphs": [
            "朔風吹驚鴻，行列失後先。",
            "蒼蒼雪壓船，齒齒冰著岸。",
            "離馬聲正悲，別臉淚猶泫。",
            "却望携手處，危檣映林見。"
        ],
        "title": "送兄弟還都至長葛河上四首 別後作",
        "id": "0d991cfc-0964-4bf8-9a80-57ee5aff173c"
    },
    {
        "author": "韓維",
        "paragraphs": [
            "久跼慕遐放，出郊欣所矚。",
            "清心曉岫碧，豁眼春原綠。",
            "耕人畢在野，鳴鳥催播穀。",
            "嗟爾農事勞，願聞時澤足。"
        ],
        "title": "靈溝道中",
        "id": "c9f5f5d4-5d3e-448d-bc81-4b2dbc1755dc"
    },
    {
        "author": "韓維",
        "paragraphs": [
            "空園響松竹，霰雪靄霏霏。",
            "仰視長雲色，皓然同一輝。",
            "天寒鳴雁急，日暮行人稀。",
            "惟見衆小禽，啾唧滿林飛。",
            "陰風起何處，拂拂來吹衣。",
            "俯念當世事，幽憤不可揮。",
            "歸來散群帙，獨掩袁安扉。"
        ],
        "title": "西園暮雪",
        "id": "a92a0b7c-fb54-432a-ab35-1f9501fd4c89"
    },
    {
        "author": "韓維",
        "paragraphs": [
            "高窗不掩秋氣清，下見瓦沼涵泓澄。",
            "雨洗浮萍翠色靜，青叢綠蔓相纏仍。",
            "階前童童兩好樹，上有鳴禽不可數。",
            "杖藜書生愛苦吟，獨立西風無旦暮。"
        ],
        "title": "東窗",
        "id": "12bc33f4-1163-4452-b6b5-42e6eea45973"
    },
    {
        "author": "韓維",
        "paragraphs": [
            "時澤鬰初霽，朝景爛已盈。",
            "幽人獨坐久，春鳩相應鳴。",
            "清風動佳樹，平地泛落英。",
            "方懷歲成喜，况值茲賞并。"
        ],
        "title": "曉霽",
        "id": "77f5dbf7-1636-4b09-ae68-45de91da4ef3"
    },
    {
        "author": "韓維",
        "paragraphs": [
            "紛敷北軒植，移劚來中園。",
            "微雨一飄灑，咄咄芽蕊繁。",
            "輕黄吐雙蕉，寸碧羅叢萱。",
            "更憐二棕櫚，遠結蜀土根。",
            "清風落檐楹，翼羽何翻翻。",
            "惟此松竹姿，灑然出塵昏。",
            "衆芳自爭妍，正性中獨存。",
            "願秉歲寒操，翠色藹君軒。"
        ],
        "title": "新置北軒",
        "id": "419ad981-219f-4ca5-9448-410f5bf2de75"
    },
    {
        "author": "韓維",
        "paragraphs": [
            "時哉清川魚，罹此鈎網牽。",
            "稚子捧盤至，鱗采金翠駢。",
            "一感仁者意，泳我清泠泉。",
            "晨跳翻綠萍，暮息依白蓮。",
            "脫身刀俎間，永以終爾年。",
            "唯昔鄭國僑，亦嘗嘆悠然。",
            "以方斯可欺，孟子稱其賢。",
            "永懷古人懿，屢嘆春風前。"
        ],
        "title": "放魚",
        "id": "be39887e-1bd3-4304-87f1-918deae4fb2d"
    },
    {
        "author": "韓維",
        "paragraphs": [
            "東皋雨新足，綠野對柴扉。",
            "晴日風景曠，暮春草木肥。",
            "好鳥依林響，疲牛望舍歸。",
            "餉婦散田陌，桑間人語稀。"
        ],
        "title": "次韵和三兄田家",
        "id": "c493f801-ccd7-4090-b6d3-d43f0cc0a942"
    },
    {
        "author": "韓維",
        "paragraphs": [
            "天星何寥寥，野曠風露清。",
            "田父出門望，山鴉繞舍鳴。",
            "蠶桑從此起，農里各有營。",
            "顧慚不耕者，日宴掩茅衡。"
        ],
        "title": "村居曉起",
        "id": "c3286a0d-73f7-43df-a097-4986a5a4b976"
    },
    {
        "author": "韓維",
        "paragraphs": [
            "南堂秋雨清，竹樹變愁靜。",
            "微寒病體蘇，燕坐塵事屏。",
            "高林颯已落，鳴雁去方永。",
            "何以消沉憂，予心在箕潁。"
        ],
        "title": "秋雨南堂即事",
        "id": "83326203-91a7-488f-a1d6-8310bdb913f1"
    },
    {
        "author": "韓維",
        "paragraphs": [
            "悲風中夜興，寒氣入我室。",
            "頹然攬衣坐，中懷百憂溢。",
            "我生乏壯圖，少小事刀筆。",
            "窺古得微尚，趨時寡良術。",
            "野性不受羈，塵事憂見桎。",
            "况茲罹大艱，哀號重衰疾。",
            "生意且蕭瑟，何必慕祿秩。",
            "風俗日以惡，險詐路百出。",
            "素昧防閑術，睹此實怖慄。",
            "安能徇時好，嘵嘵喪天質。",
            "所頼子華兄，志尚古人匹。",
            "新詩來聯翩，意韵時高逸。",
            "中畫歸休計，羅列甚詳密。",
            "雅懷蕭灑心，期言倘能必。",
            "便當奉几杖，相與安蓬蓽。",
            "薄田能力耕，歲計猶不失。",
            "結廬守松楸，築圃蓺柿栗。",
            "鷄豚燕嘉辰，魚釣樂暇日。",
            "讀書取知道，白首窮經一。",
            "甘從野儒事，庶保幽人吉。",
            "咄哉軒冕徒，校此孰勞佚。"
        ],
        "title": "和子華許昌道中詩有隠逸之思",
        "id": "0aee9626-add9-4f8a-80ac-104f754c360c"
    },
    {
        "author": "韓維",
        "paragraphs": [
            "嘗提十萬師，爲國扞羌寇。",
            "嚴兵坐大府，諸將無與右。",
            "旌纛儼成列，鐘鼓振前後。",
            "曰賞固自我，有誅孰敢救。",
            "勝勢前已决，威聲日西走。",
            "功名未及建，得此山城守。",
            "捧詔顧東路，怡然引車就。",
            "窮秋過舊許，整駕一來覯。",
            "高談不知疲，輒用火繼晝。",
            "卒無慍黜端，少以顔色漏。",
            "乃知君子心，得喪不自囿。",
            "悔非自取之，於道有不受。",
            "徒然頌德美，洪量詎窺究。",
            "孤城俯清汝，山勢遠相鬥。",
            "公庭日無事，燕坐陰華構。",
            "林寒山雪飛，地靜玉泉漱。",
            "於茲樂天理，足使道牙茂。",
            "時寄新詩章，窮閭慰衰疚。"
        ],
        "title": "奉寄汝守仲儀舅",
        "id": "56619bb5-d71d-44ae-801f-39c34a7ea0ae"
    },
    {
        "author": "韓維",
        "paragraphs": [
            "軒冕予已輕，山水君所樂。",
            "相逢說高興，南望欲奔趠。",
            "今君被國恩，明刑弼予教。",
            "群公許風棱，列郡瞻氣貌。",
            "朝廷方急才，懸爵待明效。",
            "美官誠足慕，素約未宜撓。",
            "當懷平生言，拔足利名罩。",
            "笑謝世俗人，夷猶五湖棹。"
        ],
        "title": "蘇才翁與予定林下之約今被命提點湖南刑獄恐其侵尋而不能反作詩貽之",
        "id": "68ea2640-e439-42a4-a107-1dcaeead7782"
    },
    {
        "author": "韓維",
        "paragraphs": [
            "清寒霽愈劇，幽居夜正閒。",
            "環爐盡兄弟，無爲愁苦顔。",
            "游心物象表，放論文字間。",
            "念汝不與此，慨然以長嘆。",
            "唯昨郭西門，爾車去班班。",
            "是月秋始仲，霜葉原上丹。",
            "相別曾未幾，朔雪滿河關。",
            "乃叔疏野性，雅慕詩考槃。",
            "近買靈溝地，郊居漸當安。",
            "薄宦奚足爲，真隠庶可攀。",
            "斯言倘汝志，投紱相與還。"
        ],
        "title": "寄宗彥侄",
        "id": "1d7d9bf0-7f4e-4b54-afd9-7e62304579c2"
    },
    {
        "author": "韓維",
        "paragraphs": [
            "高風動河漢，肅肅下陰霜。",
            "起視夜向艾，華星粲相望。",
            "犬吠閭巷靜，哀鴻正南翔。",
            "歲暮已多感，及茲重成傷。"
        ],
        "title": "歲暮",
        "id": "24f858b2-1573-4574-8d34-1926c93d52a6"
    },
    {
        "author": "韓維",
        "paragraphs": [
            "抱疾伏田里，晨昏結煩憂。",
            "如彼衣上垢，歲久不可漱。",
            "忽聞車馬音，來過吾廬幽。",
            "相見一長慟，悲風爲遲留。",
            "張燈具餐飯，涕泗稍復收。",
            "南堂夜相對，油然破離愁。",
            "雖無盈樽酒，清論代獻酬。",
            "高篇璨成誦，輸寫殊不休。",
            "婆娑雙鳳凰，飛舞光彩浮。",
            "忽然變瑰怪，風霆拔金虯。",
            "傾聽魄已悸，何暇測其由。",
            "君家門閥大，先世勤令猷。",
            "晉公典冊文，太尉廊廟謀。",
            "子孫今多才，信矣陰德流。",
            "還轅欲何語，贈子詩聿修。"
        ],
        "title": "送王氏兄弟",
        "id": "b454f9fe-ba98-4ba4-95b8-6cdfe454fee7"
    },
    {
        "author": "韓維",
        "paragraphs": [
            "寒燈熠熠宵漏長，顛倒圖史形勞傷。",
            "取觀杜詩盡累紙，坐覺神氣來洋洋。",
            "高言大義經比重，往往變化安能常。",
            "壯哉起我不暇寐，滿座嘆息喧中堂。",
            "唐之詩人以百數，羅列衆制何煌煌。",
            "太陽重光燭萬物，星宿安得舒其芒。",
            "讀之踴躍精膽張，徑欲追攝忘愚狂。",
            "徘徊攬筆不得下，元氣混浩神無方。"
        ],
        "title": "讀杜子美詩",
        "id": "aa04f1eb-b77d-4fbd-90f9-6a56b69ce69c"
    },
    {
        "author": "韓維",
        "paragraphs": [
            "興平産良酥，厥品爲第一。",
            "歲時盛獻饋，霜梨副冰蜜。",
            "東來連車軫，并走衛霍室。",
            "盤筵得此物，主意自爲畢。",
            "詹叔官西州，遺我資口食。",
            "甘知馬酒薄，素覺鵝肪失。",
            "我今農里人，藜藿度閒日。",
            "多慚擲嘉味，徒用飽仁術。",
            "厚意如何報，還持况賢質。"
        ],
        "title": "王詹叔惠酥",
        "id": "c9a4e348-b933-491c-b9f8-b3ad91a870a5"
    },
    {
        "author": "韓維",
        "paragraphs": [
            "周綱亂無紀，群雄事吞爭。",
            "猶能假仁義，以勢相奪傾。",
            "是時賢公子，信陵最知名。",
            "招摇大梁市，攬轡御侯嬴。",
            "義勝下予色，恩重忘彼生。",
            "竊符連王姬，奮錘遺國兵。",
            "救趙意何切，於魏情已輕。",
            "頼有毛薛在，終然臣節明。"
        ],
        "title": "讀信陵傳",
        "id": "b6076a61-4af0-43d6-9da2-5543157f68d7"
    },
    {
        "author": "韓維",
        "paragraphs": [
            "春風來無迹，泱莽天地和。",
            "群生樂時陽，衆鳥舞且歌。",
            "嗟爾道旁叟，寒餒獨見羅。",
            "短席不自蔽，皮骨撐枯柯。",
            "呼童問所以，口噤不能哦。",
            "所見且如此，况餘生齒多。",
            "吾聞古三代，仁術固匪他。",
            "老幼孤洎疾，餼養平不頗。",
            "斯道久寂寞，吾悲其奈何。"
        ],
        "title": "又靈溝道中",
        "id": "aaddd4ab-5d6e-4161-a10f-208c6e8109a9"
    },
    {
        "author": "韓維",
        "paragraphs": [
            "人皆種花我種柏，爲此勁性寒不易。",
            "三春雖憐少姿媚，歲暮方看靄顔色。",
            "南堂之南可數到，列樹六本翠磔磔。",
            "安得驛使向姑蘇，持以贈君比明德。"
        ],
        "title": "種柏寄蘇子美",
        "id": "61c7bcf7-990b-4a2b-8454-dc03ec06640e"
    },
    {
        "author": "韓維",
        "paragraphs": [
            "積雨漂暑餘，凉風作秋先。",
            "南堂草木深，蟬蜩嘒籬掾。",
            "感此時節流，坐傷人事變。",
            "去年居京華，晨昏侍親燕。",
            "問誰過我頻，江蘇實邦彥。",
            "一朝艱禍纏，銜哀走窮縣。",
            "形骸悲瘵中，氣息僅如綫。",
            "鄰幾謫官去，門征校虧羨。",
            "子美亦遠遊，江湖一蓬轉。",
            "人生哀樂間，瞥若過目電。",
            "念此不敢已，淋漓淚垂面。",
            "二君希代寶，寧久世俗賤。",
            "天和酌無竭，玉德莫愈見。",
            "何以慰相思，酬篇佇來絢。"
        ],
        "title": "感季夏南堂懷江十蘇二",
        "id": "d60b0329-57a3-47ba-a7b0-eee50dfd808a"
    },
    {
        "author": "韓維",
        "paragraphs": [
            "夙昔誦佳句，跂予慕高風。",
            "何意憂艱餘，邂逅此相逢。",
            "君初應府辟，捧檄來自東。",
            "引車窮檐下，眷然顧微躬。",
            "姿表穆以秀，純德信內充。",
            "乃知文章作，中與性情通。",
            "煌煌新詩章，垂光照昏蒙。",
            "啟櫝挹荆璞，引莛撞景鐘。",
            "高篇屢云闋，遠思殊未終。",
            "譬如巧琴師，哀彈發絲桐。",
            "中有沖淡意，要以心志窮。",
            "顧惟昧者聽，莫辨徵與宮。",
            "安得牙曠手，提耳發其聰。"
        ],
        "title": "覽梅聖俞詩編",
        "id": "89c86247-aafa-41cb-9666-dcf528ac2a78"
    },
    {
        "author": "韓維",
        "paragraphs": [
            "城居不爲愜，言適西陂岡。",
            "雀噪野堂靜，鷄鳴春日長。",
            "書棚落幽蠹，佛幔掩餘香。",
            "釋子廬巖至，清談殊未央。"
        ],
        "title": "西墅",
        "id": "8ccaaeba-175b-4b15-a0c2-a4bb791b309b"
    },
    {
        "author": "韓維",
        "paragraphs": [
            "五月陰盛暑不效，飛雲日夕起嵩少。",
            "回風颯颯吹暮寒，翠竹黄蕉雨聲鬧。",
            "北軒孤坐默有念，人生會合那可料。",
            "昔與子美比里閭，是月秋近足霖潦。",
            "吾徒無事數相過，日策疲馬度深淖。",
            "升君之堂伏君几，果餌羅列亦稍稍。",
            "開樽得酒味已酢，輔以諧謔聊可嚼。",
            "長歌激烈或孤起，大論紛紜特一噪。",
            "颯然夜氣變凄栗，連披短褐曳顛倒。",
            "且欣主人同氣類，安問鄰家厭呼笑。",
            "而今相望各千里，跼促有如魚在罩。",
            "人生此樂不易得，世事榮辱何足校。",
            "行當結侶候春水，一訪洞庭湖上棹。"
        ],
        "tags": [
            "洞庭湖"
        ],
        "title": "對雨思蘇子美",
        "id": "1027aaeb-0525-4f8b-a64e-f1104e370ab3"
    },
    {
        "author": "韓維",
        "paragraphs": [
            "跨馬長林下，落葉填荒溝。",
            "嚴霜熟秋實，野物畢以收。",
            "空場委餘穗，雀鷃鳴相求。",
            "仰視鴻鵠群，肅肅摩天游。",
            "清風下哀響，靜聽令人愁。",
            "時序迭而去，曾不與我謀。",
            "小人急趨利，君子懷德憂。"
        ],
        "title": "出郊古意",
        "id": "e8209d59-e69e-4a04-8b8b-5369f5bd49ca"
    },
    {
        "author": "韓維",
        "paragraphs": [
            "巢由沒已久，風迹曠不嗣。",
            "長嘯箕潁間，悲風肅然至。",
            "傳聞龍山下，茅屋架三四。",
            "中有隠者棲，讀書樂仁義。",
            "飽觀人事變，深鈎易象秘。",
            "耕田給衣食，鄉里霑賑遺。",
            "呦呦山鹿群，摩撫馴不畏。",
            "乃知至仁心，足以通異類。",
            "聲名自馳擊，我心晏無累。",
            "寤寐想斯人，安得同所致。"
        ],
        "title": "和三哥入山二首",
        "id": "be67d50d-d3f0-4d8a-9019-081b5b0b6291"
    },
    {
        "author": "韓維",
        "paragraphs": [
            "長林翳空谷，茲惟群材府。",
            "石路險且躋，不爲斧斤取。",
            "火雲無時蒸，衆葉朝自雨。",
            "仰視不見末，飛鳥安得度。",
            "下有靈藥草，其品難記數。",
            "駢然花實繁，紅紫貫四序。",
            "霜風落橡栗，投擲地虺怒。",
            "過嶺林更深，欲前防猛虎。"
        ],
        "title": "山林",
        "id": "e4fef587-96d2-4af2-86bf-061cdb1a41d5"
    },
    {
        "author": "韓維",
        "paragraphs": [
            "愁雲覆西郊，氣象凄以冽。",
            "夜雨朝不止，冰霰相纏結。",
            "南堂何蕭條，散秩坐超忽。",
            "頹然附爐炭，兩髁冷如鐵。",
            "俯念田家苦，罹此寒事切。",
            "北風卷平野，茅屋左右穴。",
            "驅牛入門去，爨下火明滅。",
            "場功始云畢，貧不具衣褐。",
            "况無酒與羔，歲時相勞悅。",
            "高咏七月詩，傷哉愁心折。"
        ],
        "title": "郊居值雨",
        "id": "c440e49d-50e2-448d-adf5-bac6c4c7fade"
    },
    {
        "author": "韓維",
        "paragraphs": [
            "君雖宦游者，閒適意有餘。",
            "平居對樽酒，口誦離騷書。",
            "援琴寫其聲，世事皆蔑如。",
            "不知萬乘相，可易此樂無。",
            "諸詩來不竭，若有神物輸。",
            "予病廢學久，腹中日空虛。",
            "苦遭大敵壓，便甘等縲俘。",
            "清風濯我圃，竹樹相傾扶。",
            "益之以佳雨，清凉如可斟。",
            "聊休據梧瞑，且復带經鋤。",
            "鳴鶑久不去，乳鵲時驚呼。",
            "即此良自逸，安知城郭居。",
            "此與君不淺，相望重躊躇。"
        ],
        "title": "答江鄰幾",
        "id": "7c29e26d-d1d1-4370-85e3-ad66e359c802"
    },
    {
        "author": "韓維",
        "paragraphs": [
            "君家癭木樽，醜怪不可狀。",
            "自非好事者，棄置等盆盎。",
            "作詩一千言，引類何其壯。",
            "且思高世士，遺以資雅尚。",
            "曰予林壑性，受此頗宜當。",
            "我今衰病餘，卷縮就閒放。",
            "才非時用宜，茲器正相况。",
            "敢邀高世名，自觸譏與謗。",
            "再拜謝佳意，君何授之妄。"
        ],
        "title": "崔象之携長詩示予且欲以癭木樽相付作詩謝之",
        "id": "61e4f821-f9f8-4022-a4e2-0490b45aed43"
    },
    {
        "author": "韓維",
        "paragraphs": [
            "勢利躍諂子，聲名走夸兒。",
            "我於二無一，世固背以馳。",
            "君從江海來，面有瀟灑姿。",
            "朝廷多舊游，絕迹不復追。",
            "足音三及門，乃得衆所遺。",
            "長篇爛盈目，清遠謬見推。",
            "將非樂閒放，獨與靜者宜。",
            "何以謝嘉况，湖山有前期。"
        ],
        "title": "奉答吳殿丞見贈",
        "id": "20b816b6-2f7d-4061-a48a-7c65840dfbe8"
    },
    {
        "author": "韓維",
        "paragraphs": [
            "弱歲抱衰病，好讀神農經。",
            "雜然衆藥品，粗識性與形。",
            "商於巖谷間，厥産芝朮菁。",
            "山家乘冬採，氣烈味亦并。",
            "常思負籠往，劚此地氣靈。",
            "近聞山旁縣，移本來公庭。",
            "石泉尚含潤，溪風有餘清。",
            "想像春叢敷，蔚蔚揚華英。",
            "駢羅良可佳，疲薾宜見矜。",
            "安得畦畹餘，種食羽翼生。"
        ],
        "title": "從道損舅乞移山藥",
        "id": "326eb761-d97b-4710-8355-ba598f40232d"
    },
    {
        "author": "韓維",
        "paragraphs": [
            "陰風吹沙走長衢，方駕往過君之廬。",
            "主人好事樂閒尚，揖我謂我非俗儒。",
            "欣然開館掃塵榻，語論清簡發不虛。",
            "投冠釋带聊自放，安用俗禮空囚拘。",
            "分朋四座鬥巧奕，聊以勝負爲歡娛。",
            "呼兒稍稍出珍玩，癭器礧砢承枯株。",
            "持竿拂壁似有重，最後乃挂雙海圖。",
            "云昔武皇恃威壯，驅石塞海怪可吁。",
            "鞭笞鬼神各就事，簸弄旗幟翻以舒。",
            "魚龍驚逃波浪惡，左右出沒揚牙鬚。",
            "但憐物類頗幽怪，畫手安辨曹與吳。",
            "北軒却下步小徑，竹深桂靜何縈紆。",
            "我來方冬氣凜冽，已愛翠色侵衣裾。",
            "即看春風撼芽甲，定見紅紫相欹扶。",
            "乘閒取醉更何適，主人勿遽嫌喧呼。"
        ],
        "title": "答崔象之見謝之作",
        "id": "c2171598-c73f-437f-950a-b0347da5d6fe"
    },
    {
        "author": "韓維",
        "paragraphs": [
            "驅馬信所適，路轉上野橋。",
            "橋邊春水凈，縈回带平皋。",
            "兩崖卉木茂，東風澹正摇。",
            "故叢尚含綠，新芽已滿條。",
            "老小延我觀，名品各異標。",
            "問翁安致之，遠自伊洛郊。",
            "涉正曾未幾，已覺芳意饒。",
            "後日風更雨，繁紅定飛飄。",
            "顧謂同行客，有酒頻我招。"
        ],
        "title": "同曼叔出郊",
        "id": "26c56a21-a630-45f3-bc4f-63ec6dc64401"
    },
    {
        "author": "韓維",
        "paragraphs": [
            "先生樂道者，於世澹無欲。",
            "高風自絕人，正行不違俗。",
            "朅來城闕遊，不受塵事觸。",
            "目久望林壑，駕言反幽築。",
            "家臨滍水陽，路轉春山曲。",
            "東風吹百花，紅紫滿巖谷。",
            "蠶桑事未起，農里得徵逐。",
            "社酒濁易求，山蔬晴可劚。",
            "幽尋月吐嶺，高卧日照屋。",
            "應念塵中人，胡爲自羈跼。"
        ],
        "title": "送孔先生還山",
        "id": "94fe4ebb-5d71-4da7-a829-3f097203091a"
    },
    {
        "author": "韓維",
        "paragraphs": [
            "送客西郭門，適與嘉賓遇。",
            "雜花被原野，南盡遠目注。",
            "撲撲亂朱紛，濛濛凝白霧。",
            "林下風正柔，繁香不飛去。",
            "日長人意閒，歸騎款不遽。",
            "陶然行且歌，良愜靜者素。",
            "却念陌上人，春愁紛似絮。"
        ],
        "title": "送謝師直歸馬上作",
        "id": "f0abeefa-bdb3-49da-a0b7-fa1158add687"
    },
    {
        "author": "韓維",
        "paragraphs": [
            "誰謂我圃隘，栽插尚盈畝。",
            "築軒西臨兌，規地北占酉。",
            "陽條散繁華，怒甲擎故朽。",
            "封培童僕勞，窺看孩稚走。",
            "雖非觀游盛，要是吾廬有。",
            "壤疏人力薄，開發定遲後。",
            "所頼春風意，與物無薄厚。",
            "居閑日蕭散，對此自成偶。",
            "問我何所爲，卦象觀六九。",
            "問誰之與處，達者二三友。",
            "爲生昧機利，於事寡營取。",
            "但願花常好，酌我樽中酒。"
        ],
        "title": "新植西軒",
        "id": "a1122d52-6236-45cd-a942-b9d85ae75a4e"
    },
    {
        "author": "韓維",
        "paragraphs": [
            "聞君敕車騎，晚駕慰愁獨。",
            "焚香靄疏箔，灑水靜深屋。",
            "高懷豈我遺，幽思方自續。",
            "日暮尚徘徊，清風滿修竹。"
        ],
        "title": "聖俞約晚見過不至",
        "id": "2c219c65-efe3-44f6-ab6e-0d754f6e6ffe"
    },
    {
        "author": "韓維",
        "paragraphs": [
            "愛子良自持，不復前日并。",
            "乃能從古人，帖帖事閑靜。",
            "西軒雨新足，衆藥長條穎。",
            "援琴對濁酒，盡此夏日永。",
            "歸心不可留，知子念晨省。",
            "驅車遵大河，回首望嵩嶺。",
            "相思倘以詩，見寄慰幽屏。"
        ],
        "title": "送李廷老歸河陽",
        "id": "8cb66059-4e4c-4c52-925c-d43484e04b2d"
    },
    {
        "author": "韓維",
        "paragraphs": [
            "月出高樹枝，影動酒樽處。",
            "樹深月色薄，稍以燈火助。",
            "主人喜我過，斟酌亦云屢。",
            "於時幸無累，所談非近務。",
            "凉風自遠生，清景澹吾慮。",
            "方期西山秋，歷覽陪杖屨。"
        ],
        "title": "謁孔先生",
        "id": "80a3f1a9-471e-4ca4-b72a-e287a1556f91"
    },
    {
        "author": "韓維",
        "paragraphs": [
            "浮雲忽已沒，仰視天正碧。",
            "凉風落我庭，燕子飛不息。",
            "門無車馬賓，巾屨得自適。",
            "顧慚無所爲，樂此朝與夕。"
        ],
        "title": "晚坐同楊文叔賦",
        "id": "2ba73d80-c98d-4c2e-98f9-5797c247ee94"
    },
    {
        "author": "韓維",
        "paragraphs": [
            "狂風吹飛花，爛漫天地間。",
            "春歸花已歇，遊子亦云還。",
            "言赴庭闈召，行色已在顔。",
            "豈在蓬蓽徵，爲子駐征鞍。",
            "豈無藜與藿，與子共盤餐。",
            "念子久遊行，歸得義所安。",
            "及時道當進，爲養祿要干。",
            "一吟送子詩，感惻淚霑翰。"
        ],
        "title": "送樊進士歸寧",
        "id": "b08898e9-a89c-412a-8739-6e66955cc83c"
    },
    {
        "author": "韓維",
        "paragraphs": [
            "上天浩無私，衆草同一榮。",
            "青青十步間，薰臭相雜并。",
            "卉藥數不多，十百其品名。",
            "蔓者善緣附，結陰在高甍。",
            "修竹雖自立，已復困纏縈。",
            "其餘叢與株，蕪沒不自呈。",
            "陰蟲穴其下，日夜百種鳴。",
            "紛然亂耳眼，我意初不平。",
            "朝鋤忽以靜，暮雨且復生。",
            "自念疲病者，莫與地力爭。",
            "盛衰固物理，安用勞我形。"
        ],
        "title": "鋤園",
        "id": "baab1a9d-2d39-459c-bc82-35bfe5555910"
    },
    {
        "author": "韓維",
        "paragraphs": [
            "託根一何潔，冉冉冒幽石。",
            "不學蘿與薜，攀緣走巖壁。",
            "雲埋曉愈滋，雨洗秋更碧。",
            "移來色難改，足慰思山客。"
        ],
        "title": "石蘚",
        "id": "1653bffd-c1cb-4e81-b955-938e96326eda"
    },
    {
        "author": "韓維",
        "paragraphs": [
            "驅車望平野，赤日照萬里。",
            "子行抱痾瘵，無乃困跂履。",
            "勿爲少別念，且爲會合喜。",
            "爲我謝親友，黄鵠今舉矣。"
        ],
        "title": "送八哥入都",
        "id": "445c2c07-89b8-4535-a561-3ff2aa106af9"
    },
    {
        "author": "韓維",
        "paragraphs": [
            "有翩者微禽，爾類何穰穰。",
            "飽飛檐棟間，千百齊下上。",
            "幾人習汝見，於命保無枉。",
            "爾胡丹其質，投翅落異壤。",
            "殊尤衆所駭，安得免羅網。",
            "蒼茫海外國，長抱萬里想。"
        ],
        "title": "紅雀集汜水羅者得之云來自新羅與聖俞皆賦",
        "id": "3365c57e-c3ef-4a6a-8228-3c01425fd150"
    },
    {
        "author": "韓維",
        "paragraphs": [
            "開奩拜嘉貺，俯視目已眩。",
            "從天落旋星，有客射金彈。",
            "清香如始摘，佳味不少變。",
            "寄謝嶺頭人，梅花慚贈遠。"
        ],
        "title": "謝人惠金橘",
        "id": "6f5f29ac-925a-4fd3-a014-63c5e6fd9562"
    },
    {
        "author": "韓維",
        "paragraphs": [
            "群峰羅立青巉巉，中有佛廟名香嚴。",
            "飛泉洶涌出峰後，四時激射喧蒼巖。",
            "跳珠噴雪幾百丈，下注坎險鍾爲三。",
            "援蘿俯瞰石底凈，明鏡光溢青瑶函。",
            "淙流四走渠爲竇，左右吞嚙何其饞。",
            "緣源散討不知極，但見洞穴爭嶔嵌。",
            "攀藤直上出雲背，巖戶秘邃疑神緘。",
            "仰窺陰洞看懸乳，白龍垂鬚正䰐鬖。",
            "或凝如蓋覆宛宛，或散如指長摻摻。",
            "有臺高下且十數，如以勢位相臨監。",
            "平鋪老蘚柔可坐，誰藉綠罽遺不拈。",
            "北山之石何瑣碎，形制一一如鎸鑱。",
            "叩之清越諸谷應，不意此地聞韶咸。",
            "已霜桂樹垂凍壁，未臘梅蕊輝晴嵐。",
            "浮屠曰仙好事者，奄有勝迹窮搜探。",
            "書之遠寄龍山下，云此僅止存都凡。",
            "先生以本來示我，謂我所好同甘鹹。",
            "相期歷覽在他歲，事高意篤非予堪。",
            "人生蕭散不易得，常苦世累爲羈銜。",
            "吾徒幸當治平日，况又無事於牽貪。",
            "便須巾車不可後，願以几杖從君南。"
        ],
        "title": "孔先生以仙長老山水略錄見約同遊作詩答之",
        "id": "ca12be45-bfa2-4f96-92c0-cf3d63afe7b9"
    },
    {
        "author": "韓維",
        "paragraphs": [
            "喪期著常數，在古固有之。",
            "嗟嗟三季後，禮讓俗亦衰。",
            "親亡有不葬，况問功與期。",
            "公孫布衣士，未免寒與饑。",
            "生兮已不恤，死者吾敢欺。",
            "孝生因其心，禮大實以時。",
            "挺然頹俗內，獨以古自爲。",
            "蕭蕭天平山，松柏有餘悲。",
            "何以表懿行，刻此無愧辭。"
        ],
        "title": "公孫孝子",
        "id": "5be3b24c-27fb-424c-bea2-5a177babf421"
    },
    {
        "author": "韓維",
        "paragraphs": [
            "驅車下峻坂，西走龍陽道。",
            "青烟人幾家，綠野山四抱。",
            "鳥啼春意閒，林變夏陰早。",
            "應近先生廬，民風亦淳好。"
        ],
        "title": "下橫嶺望寧極舍",
        "id": "34839478-46e3-4ae3-8613-e848efddbe00"
    },
    {
        "author": "韓維",
        "paragraphs": [
            "雲水浩無極，茲亭安在哉。",
            "傳名落人間，猶使塵抱開。",
            "昔爲干戈地，今以遊觀來。",
            "物變未始窮，千年一浮埃。",
            "何時江山秀，曠然當酒杯。"
        ],
        "title": "寄題秀州槜李亭",
        "id": "be064bba-ac6c-49b7-a542-939c2ccccaaf"
    },
    {
        "author": "韓維",
        "paragraphs": [
            "商山不可極，跨壓梁與秦。",
            "地産富靈藥，巖栖多異人。",
            "子才老不用，一邑聊庇身。",
            "方將斂餘閒，煉丹駐形神。",
            "訪道風雪夕，賞幽芝朮春。",
            "却顧人間事，輕若履下塵。",
            "曰予雖世士，心獨靜者親。",
            "相望在千里，我車何由巾。"
        ],
        "title": "寄家子震寺丞",
        "id": "d46aa040-a6db-4405-9868-d1c6add05de4"
    },
    {
        "author": "韓維",
        "paragraphs": [
            "明窗散群帙，於此窮曛朝。",
            "竹色晚逾翠，草芽寒不彫。",
            "志慚仲舉大，節異淵明高。",
            "孔門有內樂，願附斯人曹。"
        ],
        "title": "重修西軒席上與弟侄皆賦",
        "id": "28112b3f-3b2a-4f93-abaf-e80c5cf0874d"
    },
    {
        "author": "韓維",
        "paragraphs": [
            "殘芳不入眼，愛此嘉樹秀。",
            "青雲重欲垂，翠幄遠相鬥。",
            "輕凉迎早夏，繁影亂清晝。",
            "茲日更徘徊，聊携一樽酒。"
        ],
        "title": "嘉樹",
        "id": "e57c4960-b1c7-4be4-9cf8-bae552ddd90c"
    },
    {
        "author": "韓維",
        "paragraphs": [
            "西園日修整，竹樹相綴屬。",
            "春華猶未敷，氣象鬰函蓄。",
            "密雨昏遠林，輕寒傍脩竹。",
            "於此隠几坐，物我同一目。",
            "弟妹四五人，時來問幽獨。",
            "我云憂與樂，在志所徇逐。",
            "無厭萬鍾慊，有道一簞足。",
            "置是不須議，春醪滿樽綠。"
        ],
        "title": "西園",
        "id": "9956df1c-9dfe-41b0-91ff-9ca54e2c6980"
    },
    {
        "author": "韓維",
        "paragraphs": [
            "物生各有性，矯之理宜傷。",
            "如何生微木，揉結始滋芳。",
            "開花不滿把，瑣碎垂丹黄。",
            "豈識青桂枝，一引百丈彊。"
        ],
        "title": "西軒席上探得丁香樹子",
        "id": "306a76a1-15f6-4d69-9e34-8af58daf9fc9"
    },
    {
        "author": "韓維",
        "paragraphs": [
            "歊炎日爲倦，休駕一瀟灑。",
            "風竹來迎人，翠色欲傾寫。",
            "神交不前約，至理非外假。",
            "窅然天地間，誰是忘言者。"
        ],
        "title": "同陳道原謁象之",
        "id": "eeecc402-e25b-4798-b25d-407808f3d38d"
    },
    {
        "author": "韓維",
        "paragraphs": [
            "人生風波間，觸事喜乖隔。",
            "前君還里中，王事有程格。",
            "歡言不一再，歸馬已在軛。",
            "相期高陽秋，叢菊手共摘。",
            "惟時家多虞，伯氏遭遠謫。",
            "蒼黄走國門，下馬拜顔色。",
            "孤舟千日宿，離思日侵迫。",
            "還家問生事，未免煩計畫。",
            "自念非世器，身以閑爲職。",
            "不能高奮飛，有類籠中翮。",
            "清霜落衆木，諸嶺應更碧。",
            "行當脫身去，爛醉松下石。"
        ],
        "title": "答曼叔見寄",
        "id": "ec699579-3334-45bb-a907-fefc6c7c5177"
    },
    {
        "author": "韓維",
        "paragraphs": [
            "炎精滅無輝，賊莽伺天業。",
            "帝乘餘運起，一劍無所挾。",
            "皇天相其怒，雷電助震疊。",
            "尋邑百萬師，破碎在俄霎。",
            "開漢中興基，其猶取諸篋。",
            "千載滍水上，行人指遺堞。",
            "威靈久不泯，如與耳目接。",
            "至今古祠上，過者猶惴讋。",
            "荆蕪起寒色，尚想戰血喋。",
            "屋瓦無遺處，秋風卷黄葉。"
        ],
        "title": "和曼叔昆陽城",
        "id": "720a6fe7-bb59-4b6d-a49c-8f530b91739f"
    },
    {
        "author": "韓維",
        "paragraphs": [
            "久雨地氣泄，百草日以滋。",
            "勃然翳我圃，積茀不可治。",
            "遂令蕭艾質，唐突蘭蕙姿。",
            "鴻鵠不肯下，跳蛙恃而嘻。",
            "長林困纏繞，蘿蔓鬰四垂。",
            "青雲避蒙密，白日爲蔽虧。",
            "久與人迹絕，陰有物怪窺。",
            "涉秋月既仲，薙人事芟夷。",
            "援斧一揮拂，榛蕪爲之披。",
            "俯憐蟻穴亂，坐聽蟲響移。",
            "濯濯行樹色，涓涓佳菊枝。",
            "凉風自西來，衆葉光參差。",
            "牆堵豁已去，南亭見華榱。",
            "却下走直道，無復蛇虺疑。",
            "維此峙嘉堋，飲射之所施。",
            "循玩失前穢，放懷得新怡。",
            "如昔漢初定，禮法壞不支。",
            "叔孫剗秦弊，樹茅絕其儀。",
            "皇皇天子庭，一旦羅尊卑。",
            "表位肅以整，衣冠紛陸離。",
            "圃也不足道，拔邪亦由斯。",
            "作詩試永歌，憤涕下交頤。"
        ],
        "title": "治圃",
        "id": "7725406c-068e-45f0-878e-2eabacb706bf"
    },
    {
        "author": "韓維",
        "paragraphs": [
            "吾聞古志人，往往感時節。",
            "所悲非賤貧，要在奮功烈。",
            "子今才且少，方以藝自拔。",
            "譬如適萬里，所利輪與轄。",
            "翻然反虛無，乃與所事別。",
            "願持君子嘆，勉蹈古人轍。"
        ],
        "title": "答楊方叔感懷",
        "id": "f4e3f614-e87d-4a19-a434-e934baf54af0"
    },
    {
        "author": "韓維",
        "paragraphs": [
            "簡素與夙尚，提携得茲器。",
            "春芳席餘紅，夏木蔭初翠。",
            "酣遊性所適，甘脆略云備。",
            "獨愧顔氏子，終朝守簞食。"
        ],
        "title": "西軒同諸君探題得食奩",
        "id": "73308259-d418-455f-be29-d32e182ad79c"
    },
    {
        "author": "韓維",
        "paragraphs": [
            "雨重朱實垂，風生綠陰亂。",
            "珍禽何所來，清響千萬變。",
            "先鳴如有得，欲去不無戀。",
            "誰與緩哀弦，林間寫幽囀。"
        ],
        "title": "聞鶑",
        "id": "16c88723-2ab0-4854-a348-94443724256b"
    },
    {
        "author": "韓維",
        "paragraphs": [
            "輕雷隠何山，雲色如黛涌。",
            "凉滿翠竹浮，陰連芳樹重。",
            "煩襟一披豁，清思欲飛動。",
            "會待急雨來，華觴與君捧。"
        ],
        "title": "西軒欲雨同諸君偕賦",
        "id": "d0bf06da-e4dc-45dc-9d0f-e8cd8c138a09"
    },
    {
        "author": "韓維",
        "paragraphs": [
            "階前萱草開丹花，竹根亂笋生如麻。",
            "幽居無言感物華。",
            "衡門流亂車馬絕，繞舍閣閣喧鳴蛙。"
        ],
        "title": "擬杜子美體賦夏日閒居三章  其一",
        "id": "8c373486-7623-4f25-858b-bcca556c6e1b"
    },
    {
        "author": "韓維",
        "paragraphs": [
            "何所爲樂夏日閒，手把內篇卧且觀。",
            "香氣氤氳滿簾間。",
            "圓荷貼水雨打亂，青蔓挂壁風吹寒。"
        ],
        "title": "擬杜子美體賦夏日閒居三章  其二",
        "id": "8ac7005c-748c-4021-889d-4fdda6d3c677"
    },
    {
        "author": "韓維",
        "paragraphs": [
            "鄰家芳樹牆頭垂，群鴉引兒日夜啼。",
            "驅之稍去還滿枝。",
            "我初厭鴉撓吾靜，聽之既久理亦齊。"
        ],
        "title": "擬杜子美體賦夏日閒居三章  其三",
        "id": "3cdca437-1b8b-4982-ba5d-1c247733cff1"
    },
    {
        "author": "韓維",
        "paragraphs": [
            "棄置當世事，覃思天官書。",
            "蓬蒿長沒人，寂寞守園廬。",
            "軒冕非所慕，賦詩常晏如。"
        ],
        "title": "夏日覽物思古人三首 張仲蔚",
        "id": "62edd14f-61ad-4127-b85a-6a88d46d753e"
    },
    {
        "author": "韓維",
        "paragraphs": [
            "翛然柳下鍛，豈不遺世喧。",
            "一忤貴公子，鳴弦竟誰冤。",
            "性烈才且雋，有味孫登言。"
        ],
        "title": "夏日覽物思古人三首 嵇康",
        "id": "084ae48e-9614-467e-8ca0-421770ca085e"
    },
    {
        "author": "韓維",
        "paragraphs": [
            "衆鳥依嘉樹，想像先生居。",
            "日哦高簡篇，濁酒自爲娛。",
            "世事不挂口，方且愛吾廬。"
        ],
        "title": "夏日覽物思古人三首 陶潛",
        "id": "acf83a21-ee84-4ee0-b24a-6089dc20654e"
    },
    {
        "author": "韓維",
        "paragraphs": [
            "仲夏農務急，老壯紛盈疇。",
            "上天無愆沴，登我蠶與麰。",
            "晨興腰鐮出，子婦向田頭。",
            "綠樹繞阡陌，當晝豈暇休。",
            "柔絲繅滿盆，新實已可羞。",
            "歸來一歡笑，卒歲期無憂。",
            "爲民各有業，處世無異謀。",
            "但願歲嘗然，囷廩有乾糇。",
            "糟床注濁酒，鄰里日相求。"
        ],
        "title": "仲夏田家",
        "id": "6587c1ef-e778-40fb-8362-95540a13eb68"
    },
    {
        "author": "韓維",
        "paragraphs": [
            "荷鋤中園立，飛雨灑清朝。",
            "黄鸝何處來，百囀繞林梢。",
            "感彼求友聲，慨然念吾交。",
            "煌煌天子都，賢俊相與遨。",
            "飄飄翔華纓，蹀蹀鳴金鑣。",
            "良時足遊行，高會自招邀。",
            "誰念張仲蔚，寂寞守蓬蒿。"
        ],
        "title": "鋤園寄京師友人",
        "id": "afaebe6c-724a-4a7d-9a3b-1792c0eb56d4"
    },
    {
        "author": "韓維",
        "paragraphs": [
            "軻峨郭南門，臺殿壓長路。",
            "青林四回合，飛鳥不得度。",
            "房掩僧獨禪，庭喧鴉正哺。",
            "高蘿走蒼柏，丹花下垂布。",
            "中園饒佳果，結子滿朝露。",
            "久從城邑居，樂與清境遇。",
            "坐聽百禽響，日晏不忍去。",
            "微雨西北來，颯爽動林莽。",
            "歸鞅一回首，孤剎屹當午。",
            "終期濯凉風，杖策縱高步。"
        ],
        "title": "遊城南雙塔寺",
        "id": "4fdbfedb-fbf3-4001-8b3a-8f65c58bf560"
    },
    {
        "author": "韓維",
        "paragraphs": [
            "養痾屬南夏，日夕偃茅衡。",
            "足音良可喜，况我弟與甥。",
            "清風敞閒館，竹樹藹前楹。",
            "一展親愛歡，觴斝屢云傾。",
            "高論文史間，或以政理并。",
            "念子始服官，王事自有程。",
            "啟告豈憚煩，期不墜厥聲。",
            "簡書有常畏，冒暑各言征。",
            "雖非遠別離，要使愴我情。",
            "還歸掩扉坐，華月林上明。"
        ],
        "title": "送催綱弟及蘇支使甥",
        "id": "2aadaeaf-2010-4095-a92e-b4094a3a9bd0"
    },
    {
        "author": "韓維",
        "paragraphs": [
            "空堂灑寒水，碧楸凉漠漠。",
            "高眠得珍簟，委棄巾與屩。",
            "薰風穆然來，殿角鳴金鐸。",
            "清香有時聞，幽鳥無聲落。",
            "論詩愛平淡，語道造沖寞。",
            "非吾方外友，誰當共茲樂。"
        ],
        "title": "同陳太丞遊龍興寺經藏院",
        "id": "5acda281-f658-4c29-a64c-4e4b07448769"
    },
    {
        "author": "韓維",
        "paragraphs": [
            "鳴蟬忽以急，夏景晏林塘。",
            "不知何山雨，颯然送微凉。",
            "荷茭忽翻倒，四散飄暗香。",
            "清渠决决流，碧色浸稻秧。",
            "零落墮林實，瑣碎開水芳。",
            "公來必乘晚，散步方徜徉。",
            "簫鼓不從後，筆牘常在旁。",
            "游魚自成族，飛鳥不亂行。",
            "周覽時景佳，郁穆發新章。",
            "何意蓬蓽士，傳貺謬所當。",
            "時方苦炎暵，汗下揮其滂。",
            "三復大雅作，清風肅衣裳。"
        ],
        "tags": [
            "西湖"
        ],
        "title": "和晏相公西湖",
        "id": "a10a72e3-cb68-409f-8545-60ebbfba0a36"
    },
    {
        "author": "韓維",
        "paragraphs": [
            "春陽入我圃，窗戶弄喧景。",
            "幽池明可鑒，翠竹列如屏。",
            "折枯呈紫莖，掊墳見紅穎。",
            "端居閱時序，人事謝參省。",
            "生才不濟世，不如守閭井。",
            "聊慕莊氏說，處陰以休影。",
            "興來讀我書，興盡煮吾茗。",
            "崔侯乃同好，每見輒自警。",
            "守道心常晏，感時嘆屢永。",
            "邊隅事未寧，豪俊當馳騁。",
            "西麾覆妖巢，北指斷凶頸。",
            "既非二者任，且復安吾靜。"
        ],
        "title": "崔象之過西軒以詩見貺依韵答賦",
        "id": "ea264896-5431-4778-a488-f262e68ac590"
    },
    {
        "author": "韓維",
        "paragraphs": [
            "歲晏多感慨，况復餞之子。",
            "騰裝指近邑，弭蓋眷同里。",
            "日薄古原樹，天寒石橋水。",
            "毋爲少別念，春風候車軌。"
        ],
        "title": "別曼叔",
        "id": "17e4b696-8e5f-439b-b1aa-08fdd98563b1"
    },
    {
        "author": "韓維",
        "paragraphs": [
            "公堂日多暇，薄暮遊清池。",
            "孤雲從西來，若與雲蓋期。",
            "急雨亂荷芰，紅綠左右披。",
            "沙禽带濕起，簇簇守前坻。",
            "烟樹晦空曲，蟬聲寂無遺。",
            "殘炎一洗濯，霽影開林西。",
            "禽飛還清波，蟬噪復故枝。",
            "晚槿揚朱華，秋草含碧滋。",
            "篙舟出堤去，微風滿平猗。",
            "卷幔極長望，止見隗與箕。",
            "舉酒無塵情，慨然起遐思。",
            "永懷古先訓，默蹈通介宜。",
            "乃知賢哲心，所得非遊嬉。"
        ],
        "title": "和晏相公湖上遇雨",
        "id": "490d810a-ace6-489e-bd49-aa36a713228a"
    },
    {
        "author": "韓維",
        "paragraphs": [
            "日君同里閭，杖履數相過。",
            "靡爲不吾咨，有唱必君和。",
            "春風南陌遊，炎月北窗卧。",
            "貪從德義樂，不覺歲月破。",
            "而君宦遊者，動足落羈鎖。",
            "襄城雖近邑，去局有重坐。",
            "子來誠獨難，我往義當果。",
            "時天雨方霽，綠樹垂{禾袲}{禾袲}。",
            "策馬望城郭，青山映烟火。",
            "解衣塵慮清，垂箔月華墮。",
            "憐君九品賤，志尚勇不挫。",
            "乃云曹事簡，經史日自課。",
            "出詩且百篇，語法就平妥。",
            "相別不滿歲，美譽亦已播。",
            "顧慚糠秕姿，幾不見揚簸。",
            "投章匪云報，亦用警庸懦。"
        ],
        "title": "答曼叔見寄",
        "id": "4ab4bb33-3ed3-4030-b7f2-804c505182d1"
    },
    {
        "author": "韓維",
        "paragraphs": [
            "群魚戲清川，容貌甚融易。",
            "投餌落其間，紛爭忽無次。",
            "其來若有召，貪吻動如沸。",
            "波間互出沒，似亦夸巧智。",
            "警跳鱗迸雪，飽泳尾摇翠。",
            "安知滄海外，五犗不可致。",
            "幸逢觀者仁，不與鈎網值。",
            "莊生昔濠上，嘗嘆天理遂。",
            "利心一以發，所向固多累。",
            "我觀雖有殊，我得豈云異。"
        ],
        "title": "觀飼魚",
        "id": "675f6679-0e54-410b-a0b4-34bd0d6ad770"
    },
    {
        "author": "韓維",
        "paragraphs": [
            "仙經著靈藥，茲品上不刊。",
            "服之歲月久，衰羸反童顔。",
            "巖居有幽子，乘時劚蒼山。",
            "溪泉濯之潔，秋陽暴而乾。",
            "九蒸達晨夜，候火不敢安。",
            "持之落城市，誰復著眼看。",
            "富貴異所嗜，口腹窮甘酸。",
            "貧賤固不暇，錐刀乃其干。",
            "坐使至靈物，委棄同草菅。",
            "惟君沖曠士，敦然守高閒。",
            "食之易爲力，天和中自完。",
            "故以此爲饋，其容幾一簞。",
            "報我三百言，浩浩馳波瀾。",
            "何以喻珍重，如獲不死丹。",
            "方當煩燠時，把玩毛骨寒。",
            "他年靈氣成，與子驂雙鸞。"
        ],
        "title": "答象之謝惠黄精之作",
        "id": "33b9b3b9-33a5-4c82-9e0b-7cd0876b77f1"
    },
    {
        "author": "韓維",
        "paragraphs": [
            "淫陰泄爲雨，十日瀉不停。",
            "蓬蒿長四壁，濁潦流縱橫。",
            "嗷嗷鶴群遊，閣閣蛙亂鳴。",
            "端居積幽抱，沈鬰久未平。",
            "是時俯幾望，月魄嚮已盈。",
            "浮雲失四顧，孤輪午亭亭。",
            "微風濯炎熱，衣巾凜餘清。",
            "起我不暇懶，超遥步前庭。",
            "煩憂忽以去，曠如出幽囹。",
            "顧謂汝妻子，速具煎炮烹。",
            "同里四五人，予期得邀迎。",
            "隨時具蔬果，飣餖甘與青。",
            "雖無水陸珍，亦足侑杯觥。",
            "所期在乘興，豈問多品名。",
            "諸君於我厚，匪貌實以情。",
            "從容談笑間，蕩不見府城。",
            "肴來必虛反，觴至無留行。",
            "豈惟清言勝，或以善謔并。",
            "高風揖巢許，曠論齊殤彭。",
            "不知軒冕貴，直以道義榮。",
            "置身豈非德，撫事臨若驚。",
            "上天作陰沴，降水災吾氓。",
            "芒芒郊野外，浩若翻滄溟。",
            "垣廬隨波盡，稼穡安有成。",
            "所聞此害廣，郡國多所更。",
            "吾君急病民，定見寬稅征。",
            "囷廩無蓋藏，何以活鰥𡞦。",
            "我曾不足恤，方以口腹營。",
            "念始昔從學，潛心於六經。",
            "頗知聖人道，要在及蒼生。",
            "胡爲取自足，而不惟其贏。",
            "頑然度歲月，如蛙守坳泓。",
            "中而復自思，此其義所寧。",
            "聖朝盛搜拔，列位羅群英。",
            "晨興朝國門，冠蓋多於星。",
            "呈材必夔稷，抗議皆顛閎。",
            "雙鳬與乘雁，未足關重輕。",
            "奈何不自量，欲以愚自呈。",
            "退之亦有云，其猶進狶苓。",
            "不如且飲酒，茲事未易評。"
        ],
        "title": "奉和象之夜飲之什",
        "id": "aebe2f1a-5896-4da0-a824-8194508f7caf"
    },
    {
        "author": "韓維",
        "paragraphs": [
            "久聞高陽勝，近在汝州側。",
            "跂予三年望，我願今卒獲。",
            "烟雲函兩山，臺殿開半壁。",
            "解鞍高林下，仰視怯登陟。",
            "蒼松盤老枝，矯矯入檐隙。",
            "微風韵其上，落耳寒惻惻。",
            "枇杷兩高樹，中國所未識。",
            "葉間青實駢，大與蜀土敵。",
            "我來暮暮後，花草已狼籍。",
            "不見躑躅紅，西巖向人碧。",
            "出門步榛薈，微逕不可索。",
            "援籬下幽澗，剝蘚題蒼石。",
            "鳥啼無定音，虎鬥有遺迹。",
            "石臺平挺挺，野竹瘦歷歷。",
            "主人尉下邑，奔走困符檄。",
            "喜我蕭散人，幽奇共搜剔。",
            "息陰時一憩，貪勝還自力。",
            "歸時山氣冷，草露濕遊屐。",
            "舉手謝峰巒，高秋復來覿。"
        ],
        "title": "同曼叔遊高陽山",
        "id": "3998d157-4fe0-40cd-93f5-c3654bbf76de"
    },
    {
        "author": "韓維",
        "paragraphs": [
            "高城如破崖，寺带喬木古。",
            "禪房掩清晝，佛畫剝寒雨。",
            "荒池野蔓合，濁水佳蓮吐。",
            "蕭條聯騎遊，淡薄對僧語。",
            "秋風日夕好，勝事從此數。"
        ],
        "title": "同曼叔遊菩提寺",
        "id": "dd5aa2e4-5495-49ce-a5eb-055a17caa345"
    },
    {
        "author": "韓維",
        "paragraphs": [
            "平橋架荒塹，東上大岡尾。",
            "岡頭古木合，有廟蔭其底。",
            "攝衣升殿墀，龍顔儼當位。",
            "蝙飛畫帳喧，鼠嚙珠旒墜。",
            "不知誰來祀，狼籍樽與簋。",
            "殘碑壓鰲背，上有太和字。",
            "去此數百載，文剝失所次。",
            "伊人昔經構，視漢猶視彼。",
            "徘徊懷古意，日暮悲風裏。"
        ],
        "title": "遊漢高帝祠",
        "id": "ff9b1213-7089-4462-ae05-36fb4783c51e"
    },
    {
        "author": "韓維",
        "paragraphs": [
            "崔侯朝從西邑歸，面有矜色口且咨。",
            "云得高士陳其姓，非向可見所庶幾。",
            "嘗登於朝最吏課，一旦去之心甚怡。",
            "潁陽古觀三日語，坐見月出青松枝。",
            "深窮性命識原本，論議純一無瑕疵。",
            "周通旁暢未始極，曾不與道相乖違。",
            "陳雖平生所未識，以子而譽信不疑。",
            "向風長想日復夜，膏車秣馬吾其西。"
        ],
        "title": "和崔象之潁橋觀贈陳清臣太丞兼簡陳",
        "id": "a79c143f-cdae-497a-b75e-e2fc7bd3c4e5"
    },
    {
        "author": "韓維",
        "paragraphs": [
            "鳥啼齋前樹，促駕吾當西。",
            "朝從良友別，夕赴幽人期。",
            "方以會合喜，敢曰道路疲。",
            "予戇昧時利，百事棄不爲。",
            "惟有好賢心，未愧緇衣詩。"
        ],
        "title": "早登襄城之龍山呈曼叔",
        "id": "1b93c405-5fd2-4331-8e17-c92733f32a03"
    },
    {
        "author": "韓維",
        "paragraphs": [
            "蒼巖出幾曲，此與大道會。",
            "回看燈火處，已在林蘿外。",
            "凉風生雨氣，清月動山靄。",
            "漸近平橋路，淙淙聞石瀨。"
        ],
        "title": "遊首山夜歸馬上作",
        "id": "200424b2-53bb-4cf3-b549-a0134238fd41"
    },
    {
        "author": "韓維",
        "paragraphs": [
            "平居厭城郭，具舟泛清汝。",
            "藍光一水遠，鐵色兩崖古。",
            "日華動中流，沙紋亂前渚。",
            "湍鳴達公橋，草綠襄王墓。",
            "園英擁流沫，風葉墮殘雨。",
            "停橈弄山泉，扶杖過花塢。",
            "澄潭數亂石，斷石橫顛樹。",
            "泳波魚鬣舒，闖穴蛙首怒。",
            "衝雲一雁遠，唼荇群鷗聚。",
            "村間桑柘春，川闊牛羊暮。",
            "回頭綠樹失，卷幔青峰露。",
            "尋幽恣盤桓，泊淺屢回互。",
            "靈草不知名，珍禽啼在處。",
            "夕陽散鳴鳩，荒阡拱游兔。",
            "挽纜謠歌童，簪花立田婦。",
            "高歌客自如，歸涉人相負。",
            "青蒲戢戢生，紫燕翩翩度。",
            "雲烟波底明，井邑林外睹。",
            "欣逢閭里舊，愧乏鷄黍具。",
            "抰水薦抸鱗，掘石羞山茹。",
            "繞塘梅實綠，冒桂禽殻素。",
            "我巾聊一頹，石榼煩屢注。",
            "朱櫻出芳林，紫笋侑雕俎。",
            "高篇爛珠璧，至樂謝鐘鼓。",
            "嗟予性本隘，於世事皆魯。",
            "便欲棄簪裳，歸去事田圃。",
            "肆意山水樂，脫身塵埃苦。",
            "此適誠足尚，斯言未宜遽。",
            "聖神拱巖廟，賢俊畢珪組。",
            "如君之所懷，於時當有補。",
            "高文贊皇猷，大論寧國步。",
            "無爲五斗卑，遂屈萬里舉。",
            "明心在知己，汗顔愧虛譽。",
            "時方索大鼎，胡爲炫康瓠。",
            "富貴固衆欲，非望久自阻。",
            "聖賢有遺言，戮力期共赴。",
            "嘗聞曰中庸，曾不滯出處。",
            "進當澤生民，退則守環堵。",
            "所求義與比，要在身不污。",
            "願無廢吾言，於道其可庶。"
        ],
        "title": "泛汝聯句",
        "id": "bdd3a7bf-9d2b-4bed-9fbd-f6fdd4c1c444"
    },
    {
        "author": "韓維",
        "paragraphs": [
            "男兒易爲別，尋尺固可輕。",
            "今日摻子祛，悽惶不自平。",
            "豈其道里遠，要是隔音形。",
            "春風卷行迹，車馬無留征。",
            "回首高陽峰，隠約林間明。"
        ],
        "title": "和曼叔靈樹相別",
        "id": "342e5fa7-274b-483a-9cad-7e29ddc9b081"
    },
    {
        "author": "韓維",
        "paragraphs": [
            "朝發靈樹東，曠野陰氣積。",
            "驅馬入草間，左右號鸛鷁。",
            "重雲黕玄幕，孤月隠白壁。",
            "欹危涉塗淖，轉側緣溝脈。",
            "凉風滿川陸，眺覽多所適。",
            "却想會合樂，轉首已成昔。",
            "諸君豪俊士，經訓飽搜昋。",
            "上下古與今，抗論堅莫敵。",
            "顧我處其間，傾聽但跼蹐。",
            "校士豈所當，直以氣類得。",
            "譬如禮天壇，珪璧奠且植。",
            "陶匏以其質，并列不爲惑。",
            "論心見表暴，吐口出白黑。",
            "朝案每共飲，夜床仍抵迹。",
            "嘲諧間一發，清笑高啞啞。",
            "自謂得如此，至死無厭斁。",
            "敢於百里間，而憚轡與策。",
            "因詩謝所思，酬篇無我默。"
        ],
        "title": "朝發靈樹寄曼叔師厚",
        "id": "f358b4a0-7a41-45e0-ae16-ccb61fa15dbf"
    },
    {
        "author": "韓維",
        "paragraphs": [
            "別離何從生，乃生歡愛間。",
            "一登君子堂，笑語十日連。",
            "薄暮躍馬去，飄忽如雲烟。",
            "毋言歡戚殊，世事舉皆然。"
        ],
        "title": "發襄城寄曼叔",
        "id": "4cc6dfb7-1f88-4daf-b15b-cb6746f868b0"
    },
    {
        "author": "韓維",
        "paragraphs": [
            "駸駸二三騎，南并橫山去。",
            "山窮遠川出，始見滍陽樹。",
            "荒城蘿蔦合，表裏無寸土。",
            "但聞鳥啼聲，不見鳥啼處。",
            "呼兒開棘扉，掃榻坐茅廡。",
            "清泉給盥濯，凉風生仰俯。",
            "濁醪稍似佳，山果來近圃。",
            "始酌薰然和，中飲淡無慮。",
            "案頭羲皇經，編絕幾見補。",
            "先生發其微，大義談四五。",
            "紛攘自諸家，簡易獨太古。",
            "形骸非我有，冠带尚誰取。",
            "道存固匪外，兩致默與語。",
            "是時季春望，山月夕已吐。",
            "清光出深竹，葉上露如雨。",
            "寒侵毛骨生，思有煙霞舉。",
            "却念人世間，紛紛何足數。"
        ],
        "title": "滍城",
        "id": "0991af84-b8df-424c-80bb-723df390e673"
    },
    {
        "author": "韓維",
        "paragraphs": [
            "窮閻車馬散，默坐弔孤影。",
            "烟生竹町深，月出茅廬靜。",
            "道存輕外物，心寂喪前境。",
            "即此之吾生，安知慕箕潁。"
        ],
        "title": "九日客散西軒",
        "id": "19355cad-88f0-4031-afbe-78d2d5e7a429"
    },
    {
        "author": "韓維",
        "paragraphs": [
            "浮沉閭里間，放志謝維縶。",
            "行貪月色靜，歸犯霜華濕。",
            "寒鼓出城重，飛星過樓急。",
            "却想竹亭下，主人猶獨立。"
        ],
        "title": "晚過象之葆光亭步月",
        "id": "8f883b54-8c06-4e5f-964f-deda65a25c98"
    },
    {
        "author": "韓維",
        "paragraphs": [
            "浮雲散朝陰，初日動晴煦。",
            "行隨風葉遠，去傍田家路。",
            "人間無遽色，馬緩有安步。",
            "遥識主人舍，青帘出霜樹。"
        ],
        "title": "曉出郊過方秀才舍飲",
        "id": "0966916d-84eb-4644-b348-dba78c0a9cb5"
    },
    {
        "author": "韓維",
        "paragraphs": [
            "磷磷清潁流，中截兩崖斷。",
            "架橋在城底，斗出曠平漫。",
            "陰風無邊來，左右篷驚轉。",
            "我行感時節，跋馬重爲戀。",
            "雖非遠別戚，所恨良會散。",
            "却想置酒地，松陰野色晚。"
        ],
        "title": "潁橋路中別曼叔",
        "id": "abe56aff-40a3-45a1-86d1-cdcd5bc8a34c"
    },
    {
        "author": "韓維",
        "paragraphs": [
            "晨冰結車轍，朔野風正厲。",
            "君行良亦勤，正與苦寒值。",
            "超然出門去，曾不顧我議。",
            "譬如雲飛鴻，勢不受維縶。",
            "開籠恣其往，萬里在展翅。",
            "場功十月畢，田家足豳事。",
            "兒童樵牧歸，荆扉寂已閉。",
            "燃薪燭茅屋，并坐侄與弟。",
            "自愛村醪熟，或以山鹿饋。",
            "凍蔬劚青黄，寒藥煮根柢。",
            "從容溫飽間，萬事一無累。",
            "嗟予不得往，注目雲接地。"
        ],
        "title": "送寧極還山",
        "id": "0475f81d-e47f-4e5f-a145-7e159b0ff4c2"
    },
    {
        "author": "韓維",
        "paragraphs": [
            "愁雲合無迹，密雪集冬仲。",
            "狂翻寒空來，微泛與風弄。",
            "打窗驚暮急，壓竹愛宵重。",
            "明缸照狹室，簾押寂不動。",
            "環爐四五人，頗喜清談縱。",
            "崔侯著閒默，門外車轍凍。",
            "徘徊一堂裏，有類繭已蛹。",
            "濁醪誰與酌，短褐應自擁。",
            "何當策疲馬，清賞聊一共。"
        ],
        "title": "雪中招象之",
        "id": "7c2b755e-8098-4537-a5be-7e3fdda1bd08"
    },
    {
        "author": "韓維",
        "paragraphs": [
            "披榛登大堤，下視何嶪岌。",
            "野氣忍雪潤，河流带冰澀。",
            "沙禽寂不飛，行子暮逾急。",
            "不見洗耳人，悲風吹獨立。"
        ],
        "title": "晚步潁上和曼叔",
        "id": "2c463697-579a-438b-9246-d6c44c263f81"
    },
    {
        "author": "韓維",
        "paragraphs": [
            "霜蓬飛無根，歲暮隨驚風。",
            "翻翻走寒野，日以去故叢。",
            "譬如遠遊子，飄泊從西東。",
            "一感潁上別，慨嘆發予衷。"
        ],
        "title": "和曼叔賦斷蓬見別",
        "id": "d510c2ee-2d33-4c68-8273-45df8a8b0eaa"
    },
    {
        "author": "韓維",
        "paragraphs": [
            "微陽動泉脈，遠水來渙渙。",
            "斜日著底明，輕冰隨處斷。",
            "清函竹陰碎，綠與波紋亂。",
            "安得解扁舟，窮源事幽觀。"
        ],
        "title": "雪後觀潩水",
        "id": "382b7a75-b592-40d1-866a-ce5d81bfc292"
    },
    {
        "author": "韓維",
        "paragraphs": [
            "初陽奪殘凜，和氣不待春。",
            "况茲華月白，光彩清路塵。",
            "整我巾與屨，迢遥步城闉。",
            "仰觀衆星色，收芒避孤輪。",
            "虛無一境間，豈復知吾身。",
            "嗟哉御風者，有待奚足珍。"
        ],
        "title": "步月",
        "id": "6767072d-1a87-4c9a-b04e-3946c18b0cd4"
    },
    {
        "author": "韓維",
        "paragraphs": [
            "潁川今古賢豪多，後生繼者爲誰何。",
            "吾交曼叔少挺出，力自樹立非由它。",
            "潛心直欲到聖處，論議不避况與軻。",
            "讀書下筆知所趣，崇樹蘭茝遺蒿莪。",
            "軒昂頭角事高大，肯與世俗同其波。",
            "一從得官坐山縣，有如鷙鳥著網羅。",
            "朝符暮檄困奔走，尚畏官長來誅訶。",
            "時時矯首塵埃下，窺睹風月偷吟哦。",
            "我憐軼才就羈絆，歲一往視無蹉跎。",
            "扁舟遠放汝水岸，濁酒暮醉高陽阿。",
            "前時捧牒來潁上，謹視斂糴譏奸訛。",
            "官曹寂寞古寺冷，况復朔雪飛傞傞。",
            "馳書里中二三友，固要以義當予過。",
            "星言整駕夕已至，霜橋晚渡冰峨峨。",
            "燃薪暖我頻飲我，斟酌脯醤調鹽鹺。",
            "傾壺舉觴紛左右，客飽而笑君顔酡。",
            "危然正論中法義，豆籩羅列陳象犧。",
            "嘲俳乘醉忽以發，駛如鑿水放九河。",
            "哀弦孤引四坐寂，繼以簫笛相諧和。",
            "先生久與人迹絕，心如止水形枯柯。",
            "忽警此樂非外奬，不覺撫手促而歌。",
            "歸銜絡馬屢見奪，欲去未忍還婆娑。",
            "空堂想見別後意，一燈夜守陳編哦。",
            "興來落紙成大句，勢欲李杜相凌摩。",
            "緘題見寄邀以和，大江洶涌難爲沱。",
            "短篇澀訥非所報，爲我揮筆芟煩苛。"
        ],
        "title": "答曼叔見謝潁橋相過之什",
        "id": "d04e0226-57a8-4357-9d65-6e20c8cdf4ac"
    },
    {
        "author": "韓維",
        "paragraphs": [
            "蒼蒼首山顛，偃蹇老松亞。",
            "清露落其實，翠鬣幽石罅。",
            "故人知我好，移種及茅舍。",
            "誰謂爾幹微，千尺自拱把。",
            "生雖春草齊，氣與凡木謝。",
            "欲知瀟灑力，來對風月夜。"
        ],
        "title": "答曼叔惠小松之什",
        "id": "5de3b64e-c60e-4058-94ce-9c20f9d41fc3"
    },
    {
        "author": "韓維",
        "paragraphs": [
            "東風雪飛度清淮，淮邊野梅撩亂開。",
            "想君此時駐征騎，題詩折花思悠哉。",
            "緘封千里到此地，桃杏芳意都未回。",
            "嶺頭奇艷忽照眼，不待驛使傳枝來。",
            "清香滿把愧佳贈，欲賦豈敢空銜杯。"
        ],
        "title": "答辛子莊惠梅花之什",
        "id": "54a57e17-fced-43cd-97fb-0514215a5f9e"
    },
    {
        "author": "韓維",
        "paragraphs": [
            "立春月在季，我時如滍皋。",
            "驚風揚紅塵，頗有行役勞。",
            "自駭茲剎勝，願言憩驂鑣。",
            "前對高花繁，後視萬竹交。",
            "虛堂坐閒敞，我轄忘載膏。",
            "聞君戾止日，飛雨正蕭條。",
            "佳景忽在眼，恍如隔晨朝。",
            "一吟竹邊句，清思靄餘飄。"
        ],
        "title": "和曼叔憩永惠院",
        "id": "79c67244-a9a6-4dcf-b7ea-2a738bf082c9"
    },
    {
        "author": "韓維",
        "paragraphs": [
            "洛陽奇卉兼四方，妖姿冶艷爭春陽。",
            "蔚然幽佳獨凌霜，中巖無人閟寒芳。",
            "山翁窮搜劚青蒼，名園得之爲輝光。",
            "護以雕闌面朱堂，葉敷瑶碧丹華揚。",
            "我今蓬茨蔽短牆，愧爾佳植空埋藏。",
            "騷人托辭興端良，辱贈顧德豈所當。",
            "角弓之詩不敢忘，與君歲暮揚芬香。"
        ],
        "title": "謝元道惠桂樹子",
        "id": "368e0f73-f77c-40e5-be60-3330d69bddea"
    },
    {
        "author": "韓維",
        "paragraphs": [
            "春風湖上泮，奈此凈綠何。",
            "平堤看瀲灧，皎如鏡新磨。",
            "支流別而東，下走萬玉珂。",
            "俜俜橋邊柳，芳芽綴柔柯。",
            "中洲嘉卉繁，條甲亦以羅。",
            "遊禽接翅羽，沉沉鳴聲和。",
            "避人去稍遠，盤空落還多。",
            "我來日已暮，佇視其頃俄。",
            "羨爾禽類微，終年樂清波。"
        ],
        "title": "同魏進道晚過湖上",
        "id": "2f4bd426-b623-4752-b11d-2294d3bc1de3"
    },
    {
        "author": "韓維",
        "paragraphs": [
            "予生乏時用，惟懶性所便。",
            "强輓亦已退，雖鞭詎能前。",
            "有園不盈畝，正在居南偏。",
            "荒埋日失治，坐惜嘉觀捐。",
            "伯氏解官守，燕居此回旋。",
            "芟蕪屬時暇，斫枯候春妍。",
            "面堂一徑直，夾樹蘭與荃。",
            "畚土藝佳卉，沼盆注清泉。",
            "東風過牆頭，朱白爭繁鮮。",
            "芬香四飄散，蝶蜂來飛翾。",
            "向時疏懶人，游步始連連。",
            "微勤不少施，勝賞得以專。",
            "才勞拙者逸，此固物理然。",
            "作詩代俳笑，以繼南華篇。"
        ],
        "title": "仲連兄治南堂",
        "id": "876fd17c-a4ca-4c7e-b53b-dfbb659d33b8"
    },
    {
        "author": "韓維",
        "paragraphs": [
            "春風日暮急，薄寒生小苑。",
            "群英不我遺，并坐慰幽蹇。",
            "歡來引觴酌，快甚瓴水建。",
            "才非孔文舉，坐愧客常滿。"
        ],
        "title": "南堂席上賦得花樹子",
        "id": "370210e4-f8bc-4c18-9774-d43d5e349c9a"
    },
    {
        "author": "韓維",
        "paragraphs": [
            "春鳩鳴桑間，初日動原隰。",
            "馬踏露草嘶，人對松風泣。",
            "茅廬耿夕返，金闕想晨入。",
            "回首別袖遠，惟見飛花急。"
        ],
        "title": "送子華兄辭家後還都",
        "id": "ca8543e0-cd51-4db6-be9d-418e8c0e9c16"
    },
    {
        "author": "韓維",
        "paragraphs": [
            "風塵暗西郊，野寺欣稅鞅。",
            "虛堂清氣肅，偃仰百骸放。",
            "至道本自簡，欲語不可强。",
            "夜深松檜寂，明月皎相向。"
        ],
        "title": "同子華兄象之宿資福院",
        "id": "ac342493-2b8d-4aca-94c2-88392aae5676"
    },
    {
        "author": "韓維",
        "paragraphs": [
            "窄徑下深竹，有堤平若席。",
            "開樽蔭密樹，正見溪水碧。",
            "游魚出柳根，翕忽無定迹。",
            "酒行不須遽，月色林上白。"
        ],
        "title": "三月十三日遊卞氏園",
        "id": "a9345dc3-618c-455a-a0b7-cc0de5c76c49"
    },
    {
        "author": "韓維",
        "paragraphs": [
            "人生天地間，萬物同一理。",
            "子今名已是，智要獨在己。",
            "乞詩東南歸，固已謝塵滓。",
            "東南美林壑，佛剎凈如水。",
            "勉當窮吾言，將有大於此。"
        ],
        "title": "贈在己上人",
        "id": "938de3fc-6590-47ad-9918-7f77a0174c07"
    },
    {
        "author": "韓維",
        "paragraphs": [
            "達士寡世慕，至音遺俗彈。",
            "一聞正始奏，坐使太古還。",
            "殘雪照樽酒，晴陽挂檐端。",
            "曲罷了無得，清松空自寒。"
        ],
        "title": "聽琴",
        "id": "1dc65979-b8e9-4b46-a53f-a0fe78bea4b7"
    },
    {
        "author": "韓維",
        "paragraphs": [
            "長林拂雲根，一逕絕城腹。",
            "荆扉带翠樾，斗下地愈束。",
            "清溪自南來，勢抵北崖曲。",
            "清平水流漫，東去入脩竹。",
            "境幽百物遂，魚鳥得所欲。",
            "况依仁者居，不與鈎彈觸。",
            "有如嘉賓至，相與娛聽囑。",
            "鳥飛鳴我傍，魚泳出深淥。",
            "薄暮登前岡，四顧山在目。",
            "雨滋春稼繁，風動野花馥。",
            "達人樂天性，不待外物足。",
            "遂令茲地勝，久不事營築。",
            "顧我指崖下，秋當結茅屋。",
            "渠波環古臺，輦石坐幽澳。",
            "霜前復來觀，兔肥山酒熟。"
        ],
        "title": "南溪",
        "id": "8dc04b8e-0780-4e36-8a69-9d343f82a1d7"
    },
    {
        "author": "韓維",
        "paragraphs": [
            "我有龍陽約，垂駕輒復停。",
            "念與高士期，不宜後其行。",
            "春風三月尾，澗谷花草明。",
            "尋花踏幽草，南出山脚青。",
            "婆娑一古樹，是曰先生庭。",
            "館我茅檐下，山瓢日夕傾。",
            "摘林飣朱實，掘竹羞紫萌。",
            "朝聽谷禽響，夜對山月清。",
            "高論簡以正，疏懷淡無營。",
            "徒知服深遠，難用一善名。",
            "維也少頑鈍，幾爲世網嬰。",
            "一親德義游，頗見外物輕。",
            "門牆倘可依，他時來執經。"
        ],
        "title": "陪寧極回馬上作",
        "id": "02fcf799-6923-40e8-b107-7a9f6bcaf86c"
    },
    {
        "author": "韓維",
        "paragraphs": [
            "親賓過我舍，置酒樂嘉節。",
            "不見箕山人，坐令歡意歇。",
            "霜風吹嘉菊，撩亂籬下發。",
            "欲寄一枝芳，雲深去鴻滅。"
        ],
        "title": "九日高會有懷寧極",
        "id": "f3305c4d-34a1-482f-9c84-15ef67cec070"
    },
    {
        "author": "韓維",
        "paragraphs": [
            "雨滴庵上茅，風亂窗外竹。",
            "繁聲夜入耳，欲寐不得熟。",
            "獨懷歸田客，石徑滑馬足。",
            "連山暗秋霧，一燈何處宿。"
        ],
        "title": "憶寧極",
        "id": "c64b0d9c-d94c-4092-913c-9f72b18f1f73"
    },
    {
        "author": "韓維",
        "paragraphs": [
            "真葩固自異，美艷照華館。",
            "葉間鵝翅黄，蕊極銀絲滿。",
            "并萼雖可佳，幽根獨無伴。",
            "才思羨游蜂，低飛時款款。"
        ],
        "title": "百合花",
        "id": "770684f2-2049-488b-97f6-54897ebe1d25"
    },
    {
        "author": "韓維",
        "paragraphs": [
            "昔我忠憲公，握節臨西州。",
            "于今三十載，餘愛尚應留。",
            "旌旗愴獨往，山水記同遊。",
            "一歌緇衣詩，涕下不能收。"
        ],
        "title": "送三哥守蜀",
        "id": "a8d9a5ce-4c89-449b-a240-add86538e717"
    },
    {
        "author": "韓維",
        "paragraphs": [
            "少乏四方志，所懷在林丘。",
            "塵埃豈我事，義往不得留。",
            "進酒長亭上，離馬儼行輈。",
            "臨分子無慘，且復相從遊。"
        ],
        "title": "入都席上答曼叔見送",
        "id": "3d391dc9-c59e-498f-b639-15e767e90494"
    },
    {
        "author": "韓維",
        "paragraphs": [
            "鄙生秉愚尚，與世實齟齬。",
            "寄身軒裳內，懶惰衆不數。",
            "朅來西都游，獲并丞相府。",
            "命駕多從君，載酒即得侶。",
            "洛水南北涯，勝事著自古。",
            "名園藹相望，香剎屹時睹。",
            "最憐薛家溪，架閣在西滸。",
            "渾流激石來，知自嵩少雨。",
            "如從柁樓下，夜聽潮生浦。",
            "採珠櫻在盤，剝玉笋登俎。",
            "雜花雖云晚，紅白尚可取。",
            "興來倒冠巾，萬事一塵土。",
            "想在京輦日，耳目塞如堵。",
            "出憎車馬喧，坐厭名利語。",
            "幸茲清景對，醉死亦吾所。"
        ],
        "title": "同晏著作飲薛園坐中賦",
        "id": "23060148-55a2-4d13-9e65-6c8708167484"
    },
    {
        "author": "韓維",
        "paragraphs": [
            "朱櫻滿芳林，夏景始云變。",
            "郊園掩深寂，休駕一來玩。",
            "殘花掃空蹊，密竹亂清澗。",
            "置酒臨層軒，波禽俯鳴泛。",
            "南風揚綃衣，微暑忽飄散。",
            "感此幽思生，吾其老佳觀。"
        ],
        "title": "再遊薛園",
        "id": "6a0a1a12-1424-4b65-b346-e491b72cf9d8"
    },
    {
        "author": "韓維",
        "paragraphs": [
            "名都富游踐，所歷多異境。",
            "貪奇事穹覽，一過不再省。",
            "茲園獨勤來，三盡晝刻永。",
            "目清林葉凈，耳快石泉冷。",
            "如錢拾蟹殻，比針玩魚影。",
            "苦耽幽事樂，常使歸思耿。",
            "再招發新章，吾駕促當整。"
        ],
        "title": "奉答張寺丞再招遊薛園",
        "id": "ab7bc8f0-1d98-4179-86ba-b356bd6a397f"
    },
    {
        "author": "韓維",
        "paragraphs": [
            "抱痾積閑縱，世味頗能淡。",
            "惟于山水娛，自謂老不厭。",
            "况茲伊洛間，久畜游賞念。",
            "幽扉深隠竹，小約度平塹。",
            "解鞍庇清陰，拂席見殘艷。",
            "長溪自南流，小閣忽東瞰。",
            "游人坐兀兀，鳴鳥來泛泛。",
            "蟹潛石穴幽，魚泳柳根暗。",
            "川童或群嬉，林女有孤覘。",
            "醉觴豈留行，吟筆靡停占。",
            "臨歡興何長，遵事迹猶暫。",
            "伊予志巖壑，偶官祿石甔。",
            "要須三徑足，歸迹便可斂。",
            "買林接婆娑，鑿澗分瀲灧。",
            "田廬常閉門，野艇時放纜。",
            "聊書平生懷，特爲異時驗。"
        ],
        "title": "答公懿以屢游薛園見詒",
        "id": "6a6ea587-eeab-4fbd-9f98-25943d32aba2"
    },
    {
        "author": "韓維",
        "paragraphs": [
            "林巒若無路，鐘磬時出谷。",
            "鑿石排僧龕，研金畫佛屋。",
            "日沒上方夕，明燈滿雲木。"
        ],
        "title": "游龍門詩十二首 寶應寺",
        "id": "f0bd911b-b0a9-4e9e-90ff-73cad75b2183"
    },
    {
        "author": "韓維",
        "paragraphs": [
            "遠人乘化往，生死不爲累。",
            "肖象即當年，忘言非翼世。",
            "一奠祠下觴，清風肅然至。"
        ],
        "title": "游龍門詩十二首 白傅影堂",
        "id": "d11b5b72-ce3f-4ba4-a294-2a0d6c19c2a2"
    },
    {
        "author": "韓維",
        "paragraphs": [
            "縈回陟雲根，結構出石面。",
            "河傾八灘惡，野豁兩崖斷。",
            "曠然懷抱開，舉酒臨壯觀。"
        ],
        "title": "游龍門詩十二首 石樓",
        "id": "9c334856-308b-4751-a8e9-1aab120be51e"
    },
    {
        "author": "韓維",
        "paragraphs": [
            "貪奇忘我勞，上上不復省。",
            "窮遊盡人迹，却立看佛頂。",
            "日暮不忘歸，青山滿烟景。"
        ],
        "title": "游龍門詩十二首 香山上方",
        "id": "069df94f-267b-4313-aabb-0cecbce1632a"
    },
    {
        "author": "韓維",
        "paragraphs": [
            "林深寺獨在，谷轉路猶邈。",
            "徐行出萬木，斗起造雙閣。",
            "一踐清凉境，始知人世濁。"
        ],
        "title": "游龍門詩十二首 乾元寺",
        "id": "7e193ac3-329a-40d4-bc56-7d6c1cef28ab"
    },
    {
        "author": "韓維",
        "paragraphs": [
            "日照香剎端，風生石門下。",
            "精誠或有禱，嘉况如可把。",
            "安得飛片雲，坐看靈澤灑。"
        ],
        "title": "游龍門詩十二首 廣化寺",
        "id": "f0366b39-494e-491f-abeb-76174a5a3fb0"
    },
    {
        "author": "韓維",
        "paragraphs": [
            "茲亭何岧嶢，下瞰伊與洛。",
            "惟昔定鼎地，絕雲飛觀閣。",
            "姬公安在哉，氣象空回薄。"
        ],
        "title": "游龍門詩十二首 菩提院望雒亭",
        "id": "28b95a12-bd7f-466f-9b2c-fc1189f161b0"
    },
    {
        "author": "韓維",
        "paragraphs": [
            "許公讀書地，塵像一來拂。",
            "門掩僧不歸，檐低燕飛出。",
            "高人不可見，石塔鎮寒骨。"
        ],
        "title": "游龍門詩十二首 利涉塔院",
        "id": "e0507ed5-c7b2-4bf5-bf74-73e832e968f5"
    },
    {
        "author": "韓維",
        "paragraphs": [
            "陟逕凡幾盤，坐堂聊一息。",
            "龍去空舊巖，崖崩有遺石。",
            "不見林下僧，鳥啼山寂寂。"
        ],
        "title": "游龍門詩十二首 聖善寺",
        "id": "6b8fa5c9-3d16-4d15-84cf-c5439c2365e0"
    },
    {
        "author": "韓維",
        "paragraphs": [
            "伊人沒已久，溪溜亦如綫。",
            "淳風揖老僧，清陰坐春院。",
            "始晤入山深，幽林鳥聲變。"
        ],
        "title": "游龍門詩十二首 盧溪",
        "id": "5b69fe0f-380b-42dd-b559-23db591293e2"
    },
    {
        "author": "韓維",
        "paragraphs": [
            "我從南嶺來，引轡下雲木。",
            "不知溪流處，但見翠滿谷。",
            "凉葉覆山泉，脩篁翳茅屋。"
        ],
        "title": "游龍門詩十二首 西溪",
        "id": "3b505221-c4c3-420d-9d2e-0ce79530ae63"
    },
    {
        "author": "韓維",
        "paragraphs": [
            "李公舊林壑，及此與幾授。",
            "清泉流不竭，密竹老逾秀。",
            "我慚疏野人，來值溪花後。"
        ],
        "title": "游龍門詩十二首 潛溪",
        "id": "ee4d6d40-13d2-452d-b62d-4e89714c9ae1"
    },
    {
        "author": "韓維",
        "paragraphs": [
            "朝發上東門，回首望帝宅。",
            "宮城鎮大野，瀍洛去不息。",
            "是時雨新霽，雲物有佳色。",
            "嵩峰如迎人，百里見晴碧。",
            "平川邈如畫，日照崖脚赤。",
            "道傍公卿墳，鰲背負脩石。",
            "蒼苔剝文字，十五尚可識。",
            "賢愚不復辨，零落同一迹。",
            "薄暮桑榆風，空悲懷古客。"
        ],
        "title": "登上東門",
        "id": "ea6b45ca-de1c-4532-9e41-6bf3bc228be0"
    },
    {
        "author": "韓維",
        "paragraphs": [
            "殘花辭故都，細雨度清洛。",
            "浮梁拖龍腹，徑石亂鵝殻。",
            "山形豁如對，林色秀可握。",
            "漁子何處去，長罾波面落。"
        ],
        "title": "孝義橋",
        "id": "5b50f385-a500-410f-8ef9-fb7d00bb963e"
    },
    {
        "author": "韓維",
        "paragraphs": [
            "高關拒重阻，險狀固天設。",
            "俯窺洪流奔，仰視赤崖絕。",
            "來往無時停，千載一車轍。",
            "我行觸飛雨，舍轡上嵽嵲。",
            "筋勞不敢息，黄土百丈裂。",
            "伊昔六國餘，楚漢起相嚙。",
            "乘時急形便，利害校一髪。",
            "生民入鞭笞，溪谷日流血。",
            "時平屬真主，汾壤事西謁。",
            "翠華此回旋，萬騎出巖闕。",
            "斯人一何幸，澤浸厚地徹。",
            "烜哉行慶名，高與日星揭。",
            "干戈昔不守，符傳今尚撤。",
            "昏明變夷險，在德信前說。",
            "愧無能銘才，吊古空慘切。"
        ],
        "title": "行慶關",
        "id": "c95c08ce-b8d3-43bd-8047-1f1ab14fc506"
    },
    {
        "author": "韓維",
        "paragraphs": [
            "去年陽氣驕，不雪盡冬序。",
            "今年未開臘，已見六花注。",
            "矜新忽微飄，爭急遂橫騖。",
            "浩蕩天地和，曠爽樓觀曙。",
            "蔽日驚蛾飛，集廱紛鷺翥。",
            "膏潤通大田，光輝借前樹。",
            "縈檐魯縞輕，委庭荆璞聚。",
            "微生窗戶明，巧作樽罍助。",
            "相公謝朝柄，燕處均養素。",
            "上嘉時澤滋，俯樂心賞遇。",
            "南閣罷圖史，西亭回杖屨。",
            "步逕憐缺玉，攀林看墮絮。",
            "長吟寫幽適，高隠動遐慕。",
            "愧非右席才，莫奉梁園賦。"
        ],
        "title": "和晏相公雪",
        "id": "63d25aa1-812f-475f-a41e-719b13fc8c21"
    },
    {
        "author": "韓維",
        "paragraphs": [
            "凉風灑疏雨，過我池上林。",
            "感此望歲懷，酌酒相與吟。",
            "殘花猶動目，飛泉時驚心。",
            "徘徊將歸駕，清醉方自今。"
        ],
        "title": "徐秘校携酒過池上同賦",
        "id": "5981e0fd-907b-4aee-b607-7142710f46d1"
    },
    {
        "author": "韓維",
        "paragraphs": [
            "積陰曠初霽，策馬望嵩洛。",
            "斜日黑雲西，回光照城郭。",
            "牛散陂草深，蛙鳴溝水濁。",
            "雷遠尚餘音，山前垂雨脚。"
        ],
        "title": "之靈巖三首  其一",
        "id": "cb44084e-55cb-447e-953e-4747d176f02a"
    },
    {
        "author": "韓維",
        "paragraphs": [
            "朝行曲河道，暮夜不遑止。",
            "野草熏滿衣，山蟬鳴裂耳。",
            "我僕痡秋陽，我馬困石齒。",
            "未厭行役勞，當前碧蒿起。"
        ],
        "title": "之靈巖三首  其二",
        "id": "67363476-1c10-474a-9e3b-960631e0de0b"
    },
    {
        "author": "韓維",
        "paragraphs": [
            "山高景逾變，所覽今非昨。",
            "雲覆嵩頂寒，河傾灘面□。",
            "□中塔廟湧，日暮鐘磬作。",
            "延首望洛城，氣象□□□。"
        ],
        "title": "之靈巖三首  其三",
        "id": "39a262ce-d1c4-4cc3-b8f7-af2b45618f1d"
    },
    {
        "author": "韓維",
        "paragraphs": [
            "驅車□□□，回首望陵樹。",
            "岡原何鬰盤，左右瞰龍□。",
            "□□□□□，□此延真馭。",
            "冠山崇朱堂，面洛□□□。",
            "□□□□璧，鐵馬有餘怒。",
            "深沉風塵表，想□□□□。",
            "□朝尚仁儉，供養事殊古。",
            "充邑無豪宗，埋枕廢嬪御。",
            "寂寞歌舞音，飛花亂紅素。",
            "小臣駭奇觀，怳若夢帝所。",
            "巍巍列聖業，欲頌慚非甫。"
        ],
        "title": "會聖宮",
        "id": "4a29d94c-2690-428c-9468-42dc02e5304e"
    },
    {
        "author": "韓維",
        "paragraphs": [
            "浮舟亂清洛，中流望嵩少。",
            "山晴水光晚，藍碧近相照。",
            "倚崖睨落日，坐覺身世小。",
            "嘆息浮生勞，臨風一長嘯。"
        ],
        "title": "王家渡",
        "id": "b5ff8d38-f4eb-48cf-85a0-4272779dafda"
    },
    {
        "author": "韓維",
        "paragraphs": [
            "霏微池上來，蕭散竹間度。",
            "稍遠樹頭花，頗沉波面絮。",
            "狂收遊騎迹，喜動田翁語。",
            "對酒豈不佳，幽寂自成趣。"
        ],
        "title": "董家園對雨",
        "id": "c7cd3be8-0c87-4ab9-a2ac-370bbf607170"
    },
    {
        "author": "韓維",
        "paragraphs": [
            "今辰忘我勞，幽事隨所歷。",
            "翠麥回一川，黄花明半壁。",
            "山林契宿尚，老大悲物役。",
            "便欲從溪僧，分居窟崖石。"
        ],
        "title": "之石窟寺馬上作",
        "id": "3b48322f-1356-4125-95a5-68e469b85895"
    },
    {
        "author": "韓維",
        "paragraphs": [
            "會合非素期，追懽得同好。",
            "旅情忘鬰約，春事入吟嘯。",
            "子行反崤鞏，我去旁嵩少。",
            "悵望洛陽花，金樽不同倒。"
        ],
        "title": "答仲章別後見寄",
        "id": "64dcee3b-eb46-42bf-89a4-85bc1f8e0431"
    },
    {
        "author": "韓維",
        "paragraphs": [
            "湖心點點生圓荷，黄花白花滿晴波。",
            "環堤客樹垂婆娑，魚沉鷺矯各自得。",
            "人生不樂其謂何，南塘過盡西溪綠。",
            "上下名園依小曲，相君從容來賞矚。",
            "不驅大旆事喧鬧，直解扁舟作幽獨。",
            "幕中賓從才且良，酒酣落筆摛文章，珠聯璧疊爭煒煌。",
            "政成禮息無一事，明日復此醉華觴。"
        ],
        "title": "和晏相公泛南湖韋家園過西溪至許家園",
        "id": "687003be-704e-4d4c-92a7-0eda17ed7cbd"
    },
    {
        "author": "韓維",
        "paragraphs": [
            "青春之來漫無蹤，但見佳氣流融融，天地百物和風中。",
            "輕雷殷出草根綠，丹霞散作枝上紅。",
            "鳴蜂喧空蝶撲地，似與遊人報芳意。",
            "東城南陌交輪轡，朝塵暮雨纔幾日，已見殘花落如積。",
            "人生勞苦誠可悲，奔走事役無休時，天意以眷使其熙。",
            "會須舉酒爛漫醉，當與不取庸非癡。"
        ],
        "title": "又和春遊",
        "id": "39554567-5e37-4ca8-8cc1-675a665ef4bd"
    },
    {
        "author": "韓維",
        "paragraphs": [
            "山木以不材，故能遂擁腫。",
            "陰成衆人息，於世豈非用。",
            "不用用已成，茲理古所重。"
        ],
        "title": "和孫廷平坦嵩山十首 古木陰",
        "id": "2dbe4dc8-67fc-467a-87b8-cf29b4d16b98"
    },
    {
        "author": "韓維",
        "paragraphs": [
            "寒溪水痕落，怪石千萬狀。",
            "須防遊屐滑，不礙釣舟漾。",
            "安得平若席，卧看孤月上。"
        ],
        "title": "和孫廷平坦嵩山十首 寒溪石",
        "id": "ca658c5c-17b0-4434-8196-fa62bf3d25a5"
    },
    {
        "author": "韓維",
        "paragraphs": [
            "春山夜多雨，點蘋生水涘。",
            "誰與賞幽芳，惟有巖中子。",
            "抱琴沙上立，日暮清風起。"
        ],
        "title": "和孫廷平坦嵩山十首 孤竹蘋",
        "id": "45c6afc6-5ea7-4621-a124-6981d75fbe0a"
    },
    {
        "author": "韓維",
        "paragraphs": [
            "蟄蛇拖脩尾，下映赤壁烟。",
            "騏驥久不出，此物甘棄捐。",
            "常恐雷雨至，飛起蒼崖顛。"
        ],
        "title": "和孫廷平坦嵩山十首 垂崖鞭",
        "id": "45a68dfc-ea07-4ed2-8b39-18622432a73c"
    },
    {
        "author": "韓維",
        "paragraphs": [
            "層雲冒諸嶺，迢迢起何處。",
            "稍與暝烟沉，還隨晚風度。",
            "聲絕人倚樓，東風月纔吐。"
        ],
        "title": "和孫廷平坦嵩山十首 雲際鐘",
        "id": "1fb42934-26c4-4186-9fd4-5335fae67362"
    },
    {
        "author": "韓維",
        "paragraphs": [
            "孤峰望不極，却視天形低。",
            "天高豈可踰，直以雲濛之。",
            "何時一掃去，高下皎不疑。"
        ],
        "title": "和孫廷平坦嵩山十首 天外峰",
        "id": "ca0e0dd9-5eee-47c9-a8b3-e0d7f1865a40"
    },
    {
        "author": "韓維",
        "paragraphs": [
            "秋風原上菊，百草同蕃滋。",
            "霜至草已死，黄花始離離。",
            "君子不獨異，顯晦顧有時。"
        ],
        "title": "和孫廷平坦嵩山十首 秋原菊",
        "id": "f2b2ef89-593d-4f76-bd0b-93fee31871ff"
    },
    {
        "author": "韓維",
        "paragraphs": [
            "拖網潭上歸，孤烟出峰背。",
            "稍沒寒霧中，微明秋雨外。",
            "起我江湖心，鱸魚方可膾。"
        ],
        "title": "和孫廷平坦嵩山十首 漁舟火",
        "id": "4883c5e3-2876-4418-a140-96a217b6c446"
    },
    {
        "author": "韓維",
        "paragraphs": [
            "陽生溪谷溫，坼坼冰面破。",
            "淥隨波色還，白放雲光墮。",
            "野鷗豈知此，終日忘形坐。"
        ],
        "title": "和孫廷平坦嵩山十首 春溪水",
        "id": "e1938c38-4e84-44a9-bacf-bbd8a6521aff"
    },
    {
        "author": "韓維",
        "paragraphs": [
            "鳴泉瀉幽谷，谷響聲又激。",
            "上蔭百丈松，下有無數石。",
            "會脫炎天屨，坐浸兩脚赤。"
        ],
        "title": "和孫廷平坦嵩山十首 幽谷泉",
        "id": "406ae2c2-59b0-41e5-9a37-a8862ab334cf"
    },
    {
        "author": "韓維",
        "paragraphs": [
            "梧桐傾鳴鳳，鳴鳳邀高翔。",
            "微蟲縷衆葉，玲瓏秋日光。",
            "本性苟不易，憔悴庸何傷。"
        ],
        "title": "和晏相公觸事成詠四首  其一",
        "id": "609b9e7b-8387-458b-8023-b79015440c13"
    },
    {
        "author": "韓維",
        "paragraphs": [
            "栟櫚結雙根，皮附若毛氄。",
            "乘秋一剪剝，碧葉始竦竦。",
            "豈識山中木，終年自擁腫。"
        ],
        "title": "和晏相公觸事成詠四首  其二",
        "id": "a6035fe3-02ce-40f7-aadb-c38354ea265a"
    },
    {
        "author": "韓維",
        "paragraphs": [
            "誅茅結園屋，日夕所遊造。",
            "雀來啄其茨，蚓出穴其穾。",
            "中虛尚可托，外此非吾保。"
        ],
        "title": "和晏相公觸事成詠四首  其三",
        "id": "56852db8-72e8-467b-a867-850e88010cd6"
    },
    {
        "author": "韓維",
        "paragraphs": [
            "種竹患不多，既多亦爲苦。",
            "長根走地脈，凌突敗垣堵。",
            "物情有利害，爲爾執揮斧。"
        ],
        "title": "和晏相公觸事成詠四首  其四",
        "id": "4b0cacdd-ddd1-457a-973e-217e86936144"
    },
    {
        "author": "韓維",
        "paragraphs": [
            "脩廊環無端，華殿鳥斯革。",
            "石鯨窺廣庭，金像飛半壁。",
            "高槐十丈餘，凉葉散檐隙。",
            "茲游得我所，烈日徒自赤。",
            "體煩愜清潭，髪散謝危幘。",
            "彷徉或持書，靜默方對奕。",
            "惟時驕陽甚，燥氣裂金石。",
            "城郭困風埃，田疇有憂色。",
            "顧慚無用軀，獨此享嘉適。",
            "舉頭望赤霄，安得片雲黑。",
            "滂沱爲飛霖，一洗周八極。"
        ],
        "title": "同鄰幾避暑景德",
        "id": "1d9bb666-51bb-422f-9258-9c92861717a4"
    },
    {
        "author": "韓維",
        "paragraphs": [
            "牆根蟋蟀鳴不休，夜宿學省高梧秋。",
            "昏燈釘壁照孤坐，悲風攪腸生百憂。",
            "久從塵事非我意，直有爛醉爲身謀。",
            "誰能擺落世俗累，願敝肥馬同輕裘。"
        ],
        "title": "監宿呈一二交游",
        "id": "965439bd-0d28-435d-9ba7-c0ebdc2c69c2"
    },
    {
        "author": "韓維",
        "paragraphs": [
            "偶隨世緣出，歲晏未得還。",
            "譬如無心雲，會自歸故山。",
            "所嗟平生友，日夕阻追攀。",
            "想子獨宿夜，燈明深竹間。"
        ],
        "title": "監宿書懷寄崔九象之",
        "id": "08ce929b-fdea-48ec-9a2e-cb8a68db5406"
    },
    {
        "author": "韓維",
        "paragraphs": [
            "官曹本自冷，况值秋風後。",
            "落葉頻委階，斜光半穿牖。",
            "幽閑夙所尚，默靜頗能久。",
            "門外聲利喧，於吾竟何有。"
        ],
        "title": "官舍書事",
        "id": "fa9adfde-69b3-4517-9466-60cdc6184a3b"
    },
    {
        "author": "韓維",
        "paragraphs": [
            "金壺道人丸法墨，持買都城人莫識。",
            "君先得之寫大句，光與日彩相吞蝕。",
            "句精墨妙氣怒豪，意欲斬鯨連巨鰲。",
            "鯨鰲天地兩微物，何足辱吾鈎與刀。",
            "丈夫卷舒固有道，願君少安無草草。",
            "都城不獨墨好酒亦好，安得不飲自枯槁。"
        ],
        "title": "答原甫試墨見貽",
        "id": "8bca84f4-be0f-4d17-bd05-be0fb559a38d"
    },
    {
        "author": "韓維",
        "paragraphs": [
            "種菊待佳節，節至花自繁。",
            "朝感凉風吹，夕愛清露團。",
            "封培才幾日，翠類紛珊珊。",
            "君曹本稱劇，占署無停翰。",
            "才優顧多暇，曾不廢覽觀。",
            "作詩見高興，讀之起予嘆。",
            "念昔田里居，幽事頗復論。",
            "種此黄紫雜，撩亂發牆根。",
            "擷英泛濁酒，親友日爲歡。",
            "一朝走京邑，連歲遭阻艱。",
            "鬢毛將看白，淚眥熒莫乾。",
            "時物豈不佳，感傷自有端。"
        ],
        "title": "和原甫省中種菊",
        "id": "2473b2b9-9d7e-453b-ba88-58f944203fcb"
    },
    {
        "author": "韓維",
        "paragraphs": [
            "浮雲吐寒月，餘霰清夜氣。",
            "蕭條廣文直，冷冽久不寐。",
            "所欣同心友，談笑亦來塈。",
            "高步南樓陰，清風散餘醉。",
            "仰看星斗移，俯念歲時逝。",
            "茲曹寡吏責，疏拙得所庇。",
            "幸君數來臨，共作苦吟計。"
        ],
        "title": "監宿同鄰幾賦",
        "id": "bb333b84-4b66-464b-8833-ae62ae591fbb"
    },
    {
        "author": "韓維",
        "paragraphs": [
            "窮冬不雪天子憂，既禱乃降惟神休。",
            "人間半夜天地白，靈澤一灑萬彙周。",
            "乃知天人相響影，自古王者重修省。",
            "登賢黜邪朝序清，鋤奸戮妖海波靜。",
            "群公不勞歲奔走，四時不干雨暘正。"
        ],
        "title": "和聖俞喜雪",
        "id": "9177445e-54f7-4465-9c64-b9c2a173bf90"
    },
    {
        "author": "韓維",
        "paragraphs": [
            "人生天地間，常爲外物驅。",
            "自非無心者，不能忘所趨。",
            "所趨既若一，莫如飲酒娛。",
            "飲酒既復醉，萬事皆分銖。",
            "醉心兀無思，安問賢與愚。",
            "醉目浩無睹，安識嬙與嫫。",
            "是非兩棄絕，幸免禍患俱。",
            "况吾二三友，襟抱達者徒。",
            "所營既同方，所處又比閭。",
            "惟吾廷老生，宛在城北隅。",
            "北隅雖云遠，跨馬亦須臾。",
            "季冬陰氣凝，風力利石砮。",
            "從今雪花落，徑往不待呼。"
        ],
        "title": "和聖俞飲廷老家晚又飲原甫家",
        "id": "849c3ce2-81b1-4af1-80d7-0f3a84c1aa1e"
    },
    {
        "author": "韓維",
        "paragraphs": [
            "漢家萬國朝元正，帝呵風師灑其廷。",
            "雨寒成花皆六出，一洗天地塵埃清。",
            "高風半天捲雲去，空色紺碧惟華星。",
            "金烏東來照宮殿，瑞氣著物皆光榮。",
            "綉衣虎士扶脩旗，皂旄絳幅紛葳蕤。",
            "洞開重門納冠劍，肅肅環佩來東西。",
            "樂懸未作舞在綴，雉扇稍映宮簾垂。",
            "黄鐘獨奏君德盛，赫然天日當彤墀。",
            "群臣拜舞千萬壽，四方來王敢不祗。",
            "愚聞聖人制禮意，上崇一尊臨衆卑。",
            "等威殊絕防僭慢，非止矜麗誇雄爲。",
            "仰瞻儀物固自肅，又况烜赫鋪德威。",
            "小臣不及觀放仗，趨出恍惚猶驚疑。",
            "朝廷大體安敢識，贊詠盛節形諸詩。"
        ],
        "title": "奉同沖卿元日雪霽朝會稱觴",
        "id": "7a89a67f-01df-4235-9dd6-00afad153a2e"
    },
    {
        "author": "韓維",
        "paragraphs": [
            "長松盤青冥，鬰與窗戶對。",
            "許翁寫生意，獨得毫墨外。",
            "年侵日昏剝，拂拭自君輩。",
            "得非神物守，以待真賞會。",
            "翛然簿書暇，恍若巖壑內。",
            "舉手捫紫烟，側耳聽清籟。",
            "蒼林與老石，野性舊所愛。",
            "一從官都邑，茲遊頗乖背。",
            "慰此寤寐懷，典刑亦足頼。",
            "幸當掃塵壁，促駕我其邁。"
        ],
        "title": "奉同原甫度支廳壁許道寧畫松",
        "id": "55931254-48e0-4242-bc04-197286211010"
    },
    {
        "author": "韓維",
        "paragraphs": [
            "天工不爲神，衆物自我具。",
            "錢侯掃墨筆，敖跪生指顧。",
            "如依石穴出，尚想秋江度。",
            "真僞本相奪，安知彼非誤。"
        ],
        "title": "又和原甫省壁畫蟹",
        "id": "2e5b172a-1a3c-4fab-bc4d-c587e5c6b731"
    },
    {
        "author": "韓維",
        "paragraphs": [
            "高臺壓萬井，四絕埃與氛。",
            "上有金僊廬，凌虛結楣棼。",
            "嘗聞登其巔，直視太行雲。",
            "壯觀良跂予，夙駕慚後君。",
            "况當朱炎月，烈風來朝曛。",
            "泛瀲白正醴，飄颻輕練裙。",
            "想像簫鼓處，寥寥如有聞。",
            "一寫沈鬰憂，懷古何足云。"
        ],
        "title": "和聖俞遊梁王吹臺有感",
        "id": "abd5a22e-d1b5-47a6-b9ea-34ac93879050"
    },
    {
        "author": "韓維",
        "paragraphs": [
            "雉以媒就獲，鹿以由見羈。",
            "物情非本然，實自巧者爲。",
            "惟人莫或使，勢利中奪移。",
            "朝游固金石，暮變險阱機。",
            "世路有如此，君無獨羊悲。"
        ],
        "title": "和聖俞逢羊",
        "id": "1441cccb-7c02-4bf4-ad27-ffeb9ea64967"
    },
    {
        "author": "韓維",
        "paragraphs": [
            "江湖豈非壯，浩蕩不可尋。",
            "安知一斛水，坐得萬里心。",
            "植蒲翠節聳，種蓮紫實沉。",
            "群魚不盈寸，泳淺安其深。",
            "主人樂幽事，清興生中林。",
            "獨觀物性得，鵬海均牛涔。"
        ],
        "title": "和原甫盆池種蒲蓮畜小魚",
        "id": "27786e63-293d-4b4e-8ae7-90cdbf907328"
    },
    {
        "author": "韓維",
        "paragraphs": [
            "職事惰不理，種竹養疏慵。",
            "愛此炎暵辰，獨抱霜雪容。",
            "清陰動脩架，秀色如本叢。",
            "日落衆客散，蕭蕭庭戶風。"
        ],
        "title": "監中直舍種竹同沖卿鄰幾探韵賦得風字",
        "id": "40c5dd9f-81d7-427d-9502-2aebf00f63ed"
    },
    {
        "author": "韓維",
        "paragraphs": [
            "喜雨濯炎夜，餘飛入晨光。",
            "起來坐軒戶，北風吹我裳。",
            "碧折萱葉亂，翠添林笋長。",
            "翩翩庭中燕，群飛戲清凉。",
            "直恐煩暑盡，從此零秋霜。",
            "欣然跨馬出，一醉故人觴。"
        ],
        "title": "和原甫曉雨",
        "id": "fafa3a4a-1ca8-45b9-b630-0228cafcf14c"
    },
    {
        "author": "韓維",
        "paragraphs": [
            "城南飲騎散，君赴蓬山廬。",
            "禁門肅清夜，飛閣何渠渠。",
            "深沉漏下始，蕭颯雨氣餘。",
            "俯仰河漢明，高情邈沖虛。",
            "獨懷同舍郎，被命分左魚。",
            "得州東南勝，繞郭生芙蕖。",
            "苦嗟已留滯，三歲紛塵裾。",
            "人生固不一，理亦相乘除。",
            "或彼有所近，或此亦以疏。",
            "馮唐匿郎署，白首常晏如。",
            "方朔雖金門，避世等樵漁。",
            "古來守道者，期不忘厥初。",
            "但願飲酒間，時讀古人書。"
        ],
        "title": "和鄰幾館宿觀伯鎮題壁有作",
        "id": "476ad9a8-f6e1-4e35-8fac-447b9f2920a2"
    },
    {
        "author": "韓維",
        "paragraphs": [
            "漢宮姝麗地，華觀連珍臺。",
            "娥眉三千人，皆自良家來。",
            "昭君乃獨出，負色羞自媒。",
            "一爲丹青誤，白雪成緇埃。",
            "結歡萬里外，不得少徘徊。",
            "車馬悵不前，觀者爲悲摧。",
            "空令琵琶曲，千載傳餘哀。",
            "物生美惡混，天意未易回。",
            "蘭茝苟不珍，且願生蒿萊。"
        ],
        "title": "和王昭君",
        "id": "e63566fa-390b-46c3-8972-b91ffbf2037f"
    },
    {
        "author": "韓維",
        "paragraphs": [
            "刁侯好事聞當年，至今風韵獨依然。",
            "歸來不作留滯嘆，能出窈窕夸樽前。",
            "前時賓客會清夜，橫笛裂玉吹孤圜。",
            "新聲妙逐柔指變，餘響欻與高雲連。",
            "悲風蕭瑟四座聳，清笑自足遺拘攣。",
            "近聞有疾勿藥喜，主人欲飲期數賢。",
            "氣羸曲節宜少緩，體軟舞態當益妍。",
            "人生行樂不可後，幸及華月秋娟娟。"
        ],
        "title": "和聖俞聞景純吹笛妓病愈",
        "id": "d40bf43b-8156-414e-965b-1c368788e03a"
    },
    {
        "author": "韓維",
        "paragraphs": [
            "京都寡臨觀，茲地高且明。",
            "仲冬一來望，曠然寫予情。",
            "千載豪傑盡，夷門荆棘生。",
            "時平盛民物，華屋連飛甍。",
            "長烟冒百里，下視色正青。",
            "慨彼塵土間，擾擾何多營。",
            "往車無徐驅，來馬無停征。",
            "顧慚託閒官，幸得游衍并。",
            "念我同里人，三四不在行。",
            "孔公老龍山，孫子令江城。",
            "崔閒盎有粟，辛困冠無纓。",
            "一回西南首，慘淡意莫平。"
        ],
        "title": "同楊方叔游開寶上方有懷里中二三故人",
        "id": "88f1bd5c-7d6d-48e0-9cfd-c54e8ee64f42"
    },
    {
        "author": "韓維",
        "paragraphs": [
            "中州寒燠與南異，常恨梅花開不早。",
            "今年朔雪冬不飛，臘月繁英似南好。",
            "君憐芳物感時節，愁見高風凍雪掃。",
            "苦嗟十九不稱意，徒自令人顔色老。",
            "雪遲梅早非我力，會使金樽日傾倒。"
        ],
        "title": "和原甫去年對雪思梅今年對梅思雪",
        "id": "0d6b9439-69a0-4350-b1aa-6159f5fc28cd"
    },
    {
        "author": "韓維",
        "paragraphs": [
            "天門觀闕雙凌霞，下有馳道開平沙。",
            "高槐左右覆朱梐，綠陰翠氣相蒙遮。",
            "朝回亙雲下寶騎，游散掣電奔香車。",
            "我慚太學官况冷，旦暮出此驅疲騧。",
            "清風吹冷南就局，炎日轉景東還家。",
            "昏然百事不知省，空復春葉零秋華。"
        ],
        "title": "奉同原甫槐陰行",
        "id": "49a2aa6d-ec34-4892-a3a4-5fa657b99534"
    },
    {
        "author": "韓維",
        "paragraphs": [
            "適郊憚勤遠，近市厭喧跼。",
            "紛然異趨嚮，日晏靡寧足。",
            "回車憩琳館，邂逅得所欲。",
            "凉飈颯生林，飛雨時度竹。",
            "醇醪挹雲漿，佳果咀冰玉。",
            "讙爭校奕棋，談笑追割肉。",
            "茲辰著休令，嬉燕動輦轂。",
            "聊從一時樂，庶以同厥俗。"
        ],
        "title": "伏日同當事諸君飲延祥觀",
        "id": "3baf9304-b99e-43c8-909f-83c4bb960f11"
    },
    {
        "author": "韓維",
        "paragraphs": [
            "煌煌儒者宮，是惟風教首。",
            "群賢日造集，經訓謹傳授。",
            "公田有常廩，著令所從久。",
            "逋租積歲月，課督豈宜後。",
            "浮舟出東郊，秋日麗榆柳。",
            "幸同二三子，談笑失炎晝。",
            "鄙生竊薄祿，萬補無一有。",
            "佇觀盛化流，朝列登秀茂。",
            "彼微主簿官，豈敢息奔走。"
        ],
        "title": "之祀奉呈同行二進士",
        "id": "5b1f0df2-d6a6-4ab2-a2d9-9f04f71c337d"
    },
    {
        "author": "韓維",
        "paragraphs": [
            "下馬步榛薈，弔古高陽門。",
            "鳴蜩亂深樾，蔓草被頹垣。",
            "席陰得佳木，解带休我煩。",
            "二年官儒館，始嘆吏役喧。",
            "學圃蹈孔戒，征利服軻言。",
            "黽勉職事間，大懼失所存。",
            "秋風熟梨棗，令人思故園。"
        ],
        "title": "圉城視囿",
        "id": "7ea4d565-bd10-444f-a3f4-22d499831a4f"
    },
    {
        "author": "韓維",
        "paragraphs": [
            "聞君西郊行，正值秋風晚。",
            "清霜卷枯荷，碧玉瑩池面。",
            "浮空結脩梁，涌波抗華殿。",
            "雲烟渺凈色，覽望一蕭散。",
            "緬思暮春際，都人盛嬉燕。",
            "連帷錯繡綺，方車騖金鈿。",
            "填填鼓鐘響，耳目厭譁眩。",
            "乃令塵囂辭，而有清曠戀。",
            "達人冥至理，喧寂無異觀。",
            "偶然秉化往，何適非汗漫。",
            "吾知禦寇游，所樂在觀變。"
        ],
        "title": "和沖卿晚秋過金明池",
        "id": "68887e92-a2ec-4f29-877b-40b88ba70f6b"
    },
    {
        "author": "韓維",
        "paragraphs": [
            "鑿川當鑿源，植木當植根。",
            "修身有本末，請自心術言。",
            "中正檢欹側，明誠破疑昏。",
            "性通學且博，事業乃可論。",
            "問胡能致然，聖有六經存。",
            "子誠好古士，拔足立貴門。",
            "願分留臺務，力學甘避喧。",
            "吾知大其業，流遠實亦繁。",
            "歸來騁夷路，良馬駕輕軒。",
            "贈言君勿嗤，茲道古所敦。"
        ],
        "title": "送北都留臺王國博",
        "id": "c808b157-cbe8-4f7c-8b3d-87be56bdacb2"
    },
    {
        "author": "韓維",
        "paragraphs": [
            "南國有佳樹，結陰君子堂。",
            "秋風彫碧葉，素實登新嘗。",
            "緬懷朋游重，千里走絳囊。",
            "朋游方會合，論文開酒場。",
            "共嘉明物珍，含甘咏雕章。",
            "章罷默不樂，爲君一停觴。"
        ],
        "title": "奉答聖俞寄鴨脚實見貽",
        "id": "dbe385f9-9e11-4298-a6f4-5fb995d924fb"
    },
    {
        "author": "韓維",
        "paragraphs": [
            "翰林文章伯，好古名一世。",
            "家無金璧儲，所寶書與器。",
            "北堂冬日明，有朋聯騎至。",
            "新樽布几案，二鼎屹先置。",
            "大鼎葛所銘，小鼎澤而粹。",
            "坐恐至神物，光怪發非次。",
            "群賢刻金石，墨本來四裔。",
            "紛穰罷卷軸，指擿辨分隸。",
            "其中石贊藏，家法非一二。",
            "精莊與飄逸，兩自有餘意。",
            "興來輒長歌，歡至遂沉醉。",
            "顔饑足簞瓢，韓飲尚文字。",
            "乃知內可樂，不必鐘鼓貴。",
            "溫溫江馮翊，茲理久所詣。",
            "賦詩多雅言，嗜酒見淳氣。",
            "歲晏不在席，使我長嘆喟。"
        ],
        "title": "和永叔小飲懷同州江十學士",
        "id": "0e4e8f40-6c59-416f-bd22-121ecab8220f"
    },
    {
        "author": "韓維",
        "paragraphs": [
            "弱歲抱衰病，掩關卧園廬。",
            "端居寡人事，永日惟對書。",
            "得花輒手植，生草每自鋤。",
            "最憐脩竹姿，擢幹青玉如。",
            "添栽歲歲廣，翠色滿窗疏。",
            "起坐一堂內，樂此不願餘。",
            "偶來從吏役，幽事日以疏。",
            "出門何所見，擾擾塵中車。",
            "素懷就湮沒，有恨不可攄。",
            "尚念祿仕微，欲返復躊躇。",
            "高賢侍天陛，文章冠嚴徐。",
            "迹雖臺省遊，志慕江湖漁。",
            "鳳皇覽輝下，阿閣正其居。",
            "顧惟蒿艾翮，分甘侶田鴽。",
            "因詩益自警，庶不忘厥初。"
        ],
        "title": "和永叔言懷",
        "id": "a2bf05e1-82c7-49f4-aff3-b7c43db8e1e5"
    },
    {
        "author": "韓維",
        "paragraphs": [
            "寥寥太虛內，漠然函至音。",
            "淳源一以泄，其流播爲琴。",
            "衆人玩其器，賢者識其心。",
            "勝之明達士，於此趣已深。",
            "發爲新詩謠，如聽松風吟。",
            "鍾牙久不作，誰辨雅與淫。",
            "昭氏貴弗鼓，茲言良所欽。"
        ],
        "title": "和勝之彈琴",
        "id": "d9091738-2920-4355-bc51-d20b0ec5e4d7"
    },
    {
        "author": "韓維",
        "paragraphs": [
            "江南國土未破前，澄心名紙世已傳。",
            "高堂久傾不復見，誰謂此物猶依然。",
            "當時萬杵搗雲葉，鋪出几案滑且堅。",
            "剡溪藤骨不足數，蜀江玉屑誰復憐。",
            "君臣嬉燕盛文采，駢章麗曲鬥巧儇。",
            "一朝零落隨散地，中原篋笥生光鮮。",
            "君安得此尚百幅，題以大句先群賢。",
            "群賢落筆富精麗，瓊琚寶玦相鈎聯。",
            "嗟予材力豈當敵，雖欲强賦何能妍。",
            "耽獨玩物古所戒，崇尚浮藻政豈先。",
            "江南可哀紙可惜，後有觀者存吾篇。"
        ],
        "title": "奉同原甫賦澄心堂紙",
        "id": "3039d926-630b-4a66-93a6-afccda85fac5"
    },
    {
        "author": "韓維",
        "paragraphs": [
            "君家竹上露，點綴如明璫。",
            "垂枝乍驚重，映日復能光。",
            "聊可助清興，安知爲羨祥。",
            "應從草制暇，延咏對華觴。"
        ],
        "title": "又和北軒竹上甘露",
        "id": "51e9d208-d714-41f1-8a13-0b5d4bdcc955"
    },
    {
        "author": "韓維",
        "paragraphs": [
            "仲冬景氣佳，曠然思遠涉。",
            "晨遵大堤去，寒日在馬鬣。",
            "浮屠紅塵外，樓殿煥層疊。",
            "地遐幽景閑，瑶碧秀林葉。",
            "清香時出箔，餘經尚委笈。",
            "躋閣眺遠陂，浮陽來曄曄。",
            "花枝亦已柔，行見春露浥。",
            "久耽田野樂，况與賢俊接。",
            "逍遥永日暇，塵事不過睫。",
            "昔人重時晷，所志樹勛業。",
            "慨予胡不然，空陋無所挾。",
            "詩情朝生腸，酒氣暮醺頰。",
            "陶陶大化內，得此自爲愜。",
            "諸君能我從，遊履方屢躡。"
        ],
        "title": "同勝之明叔遊東郊",
        "id": "ddbab98c-6d16-4312-975b-a395ca5c369a"
    },
    {
        "author": "韓維",
        "paragraphs": [
            "荒城巋遺堵，曙色起桑柘。",
            "肅肅胡雁群，風急不得下。",
            "子行感興廢，弔望一停駕。",
            "緘詩寄故人，明燈讀寒夜。"
        ],
        "title": "奉答詹叔過澶之舊州有作",
        "id": "6f7a6ddb-a6e7-4bce-83e9-394c28281298"
    },
    {
        "author": "韓維",
        "paragraphs": [
            "清簾翳華屋，脩樹環廣池。",
            "凉風欣然來，忽若與我期。",
            "感激氣節異，念言此何時。",
            "雲霄有靈匹，嘉會方在茲。",
            "瓜華動都邑，舉俗共遨嬉。",
            "嗟我獨不飲，奈此天運爲。"
        ],
        "title": "騏驥池上與沖卿同賦",
        "id": "374321d1-b900-403e-8af9-5b9ddd3eed82"
    },
    {
        "author": "韓維",
        "paragraphs": [
            "金行戰陽暑未北，炎鬰填胸汗流液。",
            "空堂大祖不可度，欲取清風自湔滌。",
            "耽耽華廄列官守，對起二亭嚴案席。",
            "天渠分水濯龍驥，下注方池氣清激。",
            "叢篁冠島鷺飛映，凉樹摇波蟬不息。",
            "脫然冠带一去體，始信天時有人力。",
            "况吾所與二三友，日坐清閑哦簡策。",
            "篇章爛若揚組繡，歌頌鏗如出金石。",
            "嘉賓亦有邂逅至，間以謳歌侑棋奕。",
            "我時聊設薄主人，杯案隨時具肴核。",
            "鱉小惟憂堵父怒，樽空屢動崔侯色。",
            "歡來始覺非外假，鐘鼎瓢簞各其適。",
            "念昔與君伯仲遊，江翁梅老常接迹。",
            "得酒有時竟狂醉，賦詩往往連日夕。",
            "幾年契闊遠朋好，今日蕭條無吏役。",
            "青衫不踏廣文戶，白羽罷走將軍檄。",
            "即看秋風破炎毒，高興倏然動肝鬲。",
            "諸君無事能我從，當使風流似平昔。"
        ],
        "title": "答貢甫酌騏驥池上見詒",
        "id": "903e417a-81fb-4e0c-8411-33bc1cebd531"
    },
    {
        "author": "韓維",
        "paragraphs": [
            "炎風得秋亦已凉，喜抱塵策羅南窗。",
            "策中古人不可見，獨咏君子予心降。",
            "高文大論日傾吐，響快有類鐘應撞。",
            "却嗟吾儕多暇日，俚謠暴謔何其嚨。",
            "驅車正得我所念，起具肴蔌陳杯缸。",
            "自憐愚戇接豪邁，蔽履乃與華冕雙。",
            "聖經王道有本末，斟挹醇粹揮其尨。",
            "須臾上下今與古，武庫千矛鏦。",
            "疑懷滯義一開豁，有如暗室來明釭。",
            "馮侯抗議亦殊健，短鈎長{缶丕}相撐摐。",
            "介卿後至語閑暇，偃載戈甲韜旌幢。",
            "弱弓枉矢尚何用，久已束手甘避逄。",
            "是時君有山陽役，扁舟已具河之矼。",
            "朝吟淮山翠撲撲，夜夢楚水鳴淙淙。",
            "軒然欲去坐所惜，文字雅正姿信悾。",
            "行年三十不得飽，况有薦道登朝邦。",
            "遂令奔放不自斂，欲旅漁釣終湖江。",
            "朝廷攬賢無遠近，北盡漠塞南嶺瀧。",
            "如君才大齒且壯，安可推亮而居龐。",
            "功名得時看樹立，豈若都尉眉空厖。"
        ],
        "title": "次韵和平甫同介甫當世過飲見招",
        "id": "3d2e81b2-e9c9-4eca-bb96-b33d6a840d02"
    },
    {
        "author": "韓維",
        "paragraphs": [
            "中原昔失御，幽冀不復華。",
            "我朝示仁撫，金幣歲屢加。",
            "君恩謹宣道，使才慎推差。",
            "翰林承命行，驅駕絕漠沙。",
            "晨登寒山嶺，回望萬里家。",
            "勁風搜貂裘，嚴冰斷馬撾。",
            "鄉心感歸雁，塞淚零悲笳。",
            "慷慨屬國節，迢遞博望槎。",
            "幸古有此賢，庶足開顰嗟。",
            "晴陽展歸旗，喜氣日以嘉。",
            "入門解征衫，金樽灧流霞。",
            "哀弦間清唱，嬌鬟蔚如鴉。",
            "一慰行役勞，期君柳初芽。"
        ],
        "title": "奉答原甫登契丹嶺見寄",
        "id": "0603537d-f15c-41e6-896c-92206c94622a"
    },
    {
        "author": "韓維",
        "paragraphs": [
            "方冬氣潛溫，得晚陰始重。",
            "狂隨風力翻，怒若雲面涌。",
            "中微玉霏屑，後盛毛紛氄。",
            "寒光動城闕，甘滋入田壟。",
            "鵬騫海水飛，驥憤鹽車覂。",
            "縈樓巧作層，覆道高城甬。",
            "群方破昏霧，萬物被光寵。",
            "塗歌涵太和，送賀仰高拱。",
            "判官坐丞華，賦詩掩垂隴。",
            "貂裘擁宵談，金杯落晨捧。",
            "此興吾不薄，君門旦當踵。"
        ],
        "title": "和吳九王二十八雪詩",
        "id": "ae610ddc-2555-4b9b-8767-3c374a0fe4e5"
    },
    {
        "author": "韓維",
        "paragraphs": [
            "少乏經世才，引分甘自置。",
            "不意田野姿，尚爲軒冕寄。",
            "三年太學館，飽食無所議。",
            "京都多賢豪，出入許陪厠。",
            "時從騎省吟，或就步兵醉。",
            "低回衆人內，自謂處身智。",
            "耽耽秘書府，實待才俊地。",
            "乃昏落其間，衆口沸嘲詈。",
            "茫如觸駭機，狂顧不知避。",
            "忽逢故人來，一道平生志。",
            "歸心西南飛，勁疾霜後鷙。",
            "遠慚龍陽隠，近愧葆光吏。",
            "詩以謝諸君，顛冥非吾事。"
        ],
        "title": "答曼叔客居見詒兼簡里中諸君",
        "id": "1f5ebca5-ca6a-44e5-8141-18fe420906a6"
    },
    {
        "author": "韓維",
        "paragraphs": [
            "昔人久塵土，問林得其居。",
            "但傳故老言，安知密與疏。",
            "平湖無遺宇，寒烟生廢墟。",
            "風流未都盡，猶頼著書餘。"
        ],
        "title": "和彥猷在華亭賦十題依韵 顧林亭",
        "id": "ca4e3e3f-e3cd-44d6-b40d-bb7dbb794e94"
    },
    {
        "author": "韓維",
        "paragraphs": [
            "寒泉發何年，四序常自平。",
            "上凜冰雪氣，中密瑶玉聲。",
            "豈無蛇蜮潛，但見沙水清。",
            "妄飲亦可戒，山木令人酲。"
        ],
        "title": "和彥猷在華亭賦十題依韵 寒穴",
        "id": "31642cd9-4218-4cd2-8676-9d023887b9ed"
    },
    {
        "author": "韓維",
        "paragraphs": [
            "吳王昔用武，所樂惟干戈。",
            "安知聖人意，祝網解其羅。",
            "朝行數田獲，暮返論戰多。",
            "千載亦何有，柔桑陰滿坡。"
        ],
        "title": "和彥猷在華亭賦十題依韵 吳王獵場",
        "id": "8383a097-a5d8-45f0-ae39-109b1243086d"
    },
    {
        "author": "韓維",
        "paragraphs": [
            "柘湖淪此地，柘山巋其瀕。",
            "復驚秦時女，化作湖上神。",
            "世事喜反覆，孰能識涯津。",
            "物變雖萬殊，不惑固有人。"
        ],
        "title": "和彥猷在華亭賦十題依韵 柘湖",
        "id": "2c0f3aa9-e2c0-45a3-bb53-0c0d2eae7e32"
    },
    {
        "author": "韓維",
        "paragraphs": [
            "秦王騁奇觀，不憚阻且脩。",
            "萬里走轍迹，八荒開囿遊。",
            "勞歌久已息，遺築今尚留。",
            "千載威神盡，驪山空古丘。"
        ],
        "title": "和彥猷在華亭賦十題依韵 秦始皇馳道",
        "id": "ef7bbf86-2c3c-4bef-a0f0-78b0a1835336"
    },
    {
        "author": "韓維",
        "paragraphs": [
            "林塘豈如昔，尚想昔時居。",
            "秋草自鳴鸛，寒波猶戲魚。",
            "紛紜鈎餌底，瑣碎刀匕餘。",
            "任公有奇術，默坐歲幾餘。"
        ],
        "title": "和彥猷在華亭賦十題依韵 陸瑁養魚池",
        "id": "b335e3a5-0567-4fa2-9b29-e2798f76eda7"
    },
    {
        "author": "韓維",
        "paragraphs": [
            "穹穹華亭谷，中有不竭流。",
            "其微初濫觴，其大終載舟。",
            "寒色皎可鑑，嵐光鬰如浮。",
            "當解塵中纓，一濯潭上秋。"
        ],
        "title": "和彥猷在華亭賦十題依韵 華亭谷",
        "id": "1f1207b8-c1d2-4d2d-85b4-f5f6656fcba8"
    },
    {
        "author": "韓維",
        "paragraphs": [
            "出身豈明代，涉禍固以深。",
            "一觀廢興迹，可用當所箴。",
            "高門非昔時，喬木或遺陰。",
            "空令弔古士，感激成幽尋。"
        ],
        "title": "和彥猷在華亭賦十題依韵 陸機宅",
        "id": "a0e12d6f-90c3-4fd7-9661-a08bc94137b7"
    },
    {
        "author": "韓維",
        "paragraphs": [
            "晉衰士不競，識者逃其名。",
            "陸生起江湖，文藻振英聲。",
            "遂令崑丘號，長配山不傾。",
            "君看玉就毀，孰與樗全生。"
        ],
        "title": "和彥猷在華亭賦十題依韵 崑山",
        "id": "e0e6b480-6799-4663-9856-fd48c4ac4af7"
    },
    {
        "author": "韓維",
        "paragraphs": [
            "三女史無載，于何永其名。",
            "坡傳妃子逝，村記昭君生。",
            "和戎與走蜀，爲恨兩莫平。",
            "爾兮亦胡爲，崇岡屹如城。"
        ],
        "title": "和彥猷在華亭賦十題依韵 三女岡",
        "id": "57a6422a-9e2a-4650-bb76-830d1103a028"
    },
    {
        "author": "韓維",
        "paragraphs": [
            "春郊不數到，俯仰恨流景。",
            "李侯有嘉招，滯念茲一騁。",
            "名園带喬樹，亭榭散清影。",
            "解我塵中衣，觴行日舒永。",
            "花團錦纈明，竹竦摇碧靜。",
            "從容方罫間，萬事不關省。",
            "善謔寧類鄱，高歌或如郢。",
            "行遵水曲幽，望出林梢迥。",
            "興來非外奬，理愜有真領。",
            "薄莫聯歸鞍，清風吹不醒。"
        ],
        "title": "和胡公謹遊李寺丞北園",
        "id": "08590017-390d-4a75-a94c-3254eb994c2b"
    },
    {
        "author": "韓維",
        "paragraphs": [
            "天公團白雪，戲作毛物形。",
            "太陰來照之，精魄孕厥靈。",
            "走弄朝日光，赩然丹兩睛。",
            "不知質毛異，乃下遊林坰。",
            "一爲世俗怪，罝網遂見縈。",
            "我嘗論天理，於物初無營。",
            "妍者偶自得，醜者果誰令。",
            "豺狼穴高山，吞噬飫膻腥。",
            "蒼鷹{扌甹}不得，逸虎常安行。",
            "是惟獸之細，田畝甘所寧。",
            "糧粒不飽腹，連群落燖烹。",
            "幸而獲珍貴，愁苦終其生。",
            "糾紛禍福餘，未易以迹明。",
            "將由物自爲，或繫時所丁。",
            "恨無南華辯，文字波濤傾。",
            "兩置豺與兔，浩然至理真。"
        ],
        "title": "賦永叔家白兔",
        "id": "4a29803f-c6c9-4380-80ae-d3b518c4a9d9"
    },
    {
        "author": "韓維",
        "paragraphs": [
            "翰林置酒冬之嚴，庶羞羅列窮脆甘。",
            "有餽奇味衆莫覘，久秘不出須賓酣。",
            "紅爐熾炭發其鉗，金鍾一引連三四。",
            "滿坐詫美歡笑談，肯復重顧蟶與蚶。",
            "京都貴人粱肉厭，遠致異物無微纖。",
            "駢珍錯怪百類兼，何久遺此不得參。",
            "乃知物用有遠。"
        ],
        "title": "又賦京師初食車螯",
        "id": "39034c33-dedc-47fb-9012-f48f0777e124"
    },
    {
        "author": "韓維",
        "paragraphs": [
            "吾生豈鷹鸇，胡爲見羈紲。",
            "題鞭古勝地，落帽秋佳節。",
            "一爲塵事牽，坐嘆高會缺。",
            "天兼水澄淡，樹與堤曲折。",
            "萸房露應重，菊艷晨可擷。",
            "嘉景成想像，清樽廢提挈。",
            "陰風吹北園，衆槁聲切切。",
            "把酒望霜空，冥鴻溯遼碣。"
        ],
        "title": "九日北園思臨渦之遊",
        "id": "b6476dfb-434e-41c9-8436-077fe4272c5a"
    },
    {
        "author": "韓維",
        "paragraphs": [
            "端居無所聊，稍復治文字。",
            "南堂冬日明，窗戶暖可喜。",
            "圖書羅滿前，意覽不由次。",
            "聊收靜者趣，以亂憂人思。",
            "亭亭當軒竹，使我長嘆喟。",
            "封植苦不早，顔色頗憔悴。",
            "勁節亮不改，虛心如有遲。",
            "緬懷江夫子，循道久不試。",
            "邈然高簡姿，不受世俗累。",
            "一官才復進，左謫良何亟。",
            "德義我所珍，軒冕安能貴。",
            "長嘯汝水濱，濁醪日自釃。",
            "效陶有新篇，翼孔著高議。",
            "弦琴坐虛室，默與古人值。",
            "顯晦一其心，淡然天淳粹。",
            "思之不可見，暑謝寒已摯。",
            "諒非對此君，茲懷何由慰。"
        ],
        "title": "南堂對竹懷江十鄰幾",
        "id": "701fd935-7180-4ec9-9272-81ef243febd4"
    },
    {
        "author": "韓維",
        "paragraphs": [
            "霜風動脩竹，寒月照廣庭。",
            "此夕南堂客，得無羈旅情。",
            "束書萬里外，徒步游上京。",
            "豈憚行役勞，所期功與名。",
            "高文日以麗，經義素所明。",
            "顧我頑鈍姿，無以延英聲。",
            "銜哀謝時好，守拙伏茅衡。",
            "佇君取高第，光華慰友生。"
        ],
        "title": "夜坐有懷黎君",
        "id": "2ce59419-8e5b-451f-8f17-58b28a4bd5f7"
    },
    {
        "author": "韓維",
        "paragraphs": [
            "濟濟高燕會，衆賓且喜樂。",
            "方冬氣常溫，是日寒始若。",
            "愁雲際平林，垂見雪花落。",
            "四座喜相顧，有引必虛爵。",
            "中堂豈非佳，東圃羅帟幄。",
            "當亭列射格，抗的明灼灼。",
            "雕弓既出韔，勁矢各在握。",
            "主人揖讓興，客以次序作。",
            "目惴綵樹移，心傾鐘鼓數。",
            "笑言何謔失，儀節亦稱娖。",
            "酒酣事頗變，極口縱談謔。",
            "失令固有罰，出語輒見酌。",
            "平生愛疏放，論議鄙齪齪。",
            "歡來一狂散，豈顧醒後怍。",
            "詩人亦有言，善戲不爲虐。",
            "所頼衆君子，闊達見表襮。",
            "還家遂酩酊，豈復記鳴柝。"
        ],
        "title": "和子華兄宴王道損公宇",
        "id": "02003776-6c82-487d-8a47-eebbb18bb8f8"
    },
    {
        "author": "韓維",
        "paragraphs": [
            "沉陰子所嘆，幽事我爲樂。",
            "雨沼散圓荷，風蛙亂靈葯。",
            "清凉體自正，虛靜道所托。",
            "誰識此中心，一樽成獨酌。"
        ],
        "title": "和象之雨中見寄",
        "id": "2ce80c73-6c55-44ec-996f-cb53ed9e5f55"
    },
    {
        "author": "韓維",
        "paragraphs": [
            "前君廣文直，共宿官舍冷。",
            "携觴慰羈旅，鳴弦破愁靜。",
            "竹陰月娟娟，樓角星炳炳。",
            "是時冬夕長，諧笑得馳騁。",
            "爾來還故棲，樂事成引領。",
            "君方志遠擊，我固分幽屏。",
            "趨舍既云異，會合安可幸。",
            "不謂旬浹間，所得亦以併。",
            "清笑煩滯闋，高談謬疑正。",
            "琅琅別後篇，鏗若御笙磬。",
            "索居久其職，此適固爲橫。",
            "一感朋盍難，舉酒良自慶。"
        ],
        "title": "喜吳沖卿重過許昌",
        "id": "66f85ec9-817f-496a-a0f4-b8f568c75c83"
    },
    {
        "author": "韓維",
        "paragraphs": [
            "京塵倦遊久，愛此西城曲。",
            "泉溫草尚青，春近波先淥。",
            "幽人幸相對，高論良自足。",
            "蚩蚩北州民，安得同我欲。"
        ],
        "title": "同戴處士游湖",
        "id": "5c7c43a0-b982-4020-abee-e7dd363c299b"
    },
    {
        "author": "韓維",
        "paragraphs": [
            "前日看花花正發，今日看花花欲歇。",
            "入門但見綠陰下，寂寞無人委春雪。",
            "狂風飄簸百卉盡，惟有清香吹不絕。",
            "攀條惆悵可奈何，與君把酒到明月。"
        ],
        "title": "同曼叔觀潁昌酴醿",
        "id": "2836088e-e046-49b6-b3ca-af50e1f2eb98"
    },
    {
        "author": "韓維",
        "paragraphs": [
            "春風淡無力，池色晚更靜。",
            "人歸簫鼓歇，月出樓觀迥。",
            "驚鷗啄浮星，遊鯉下明鏡。",
            "誰當拏畫船，徹夕縱孤泳。"
        ],
        "title": "夜泊湖上",
        "id": "1865683b-707f-4851-9408-10349d41c588"
    },
    {
        "author": "韓維",
        "paragraphs": [
            "君家何所樂，棋奕侑清興。",
            "簾垂虛堂肅，子落文楸靜。",
            "機心久已忘，勝勢安敢競。",
            "吾知霍將軍，固亦有天幸。"
        ],
        "title": "化光東堂賦得奕棋",
        "id": "a3dfdf2d-75b5-4812-aada-5394d7763484"
    },
    {
        "author": "韓維",
        "paragraphs": [
            "秋雲淡不飛，霜水清欲落。",
            "維舟坐近浦，悲風滿衡薄。",
            "良遊未爲晚，佳節止在昨。",
            "湛湛觴醪醇，娜娜菊枝弱。",
            "天時倏代去，所恃有行樂。",
            "何能學次公，忉咄謝多酌。"
        ],
        "tags": [
            "西湖"
        ],
        "title": "九月十日西湖席上得樂字",
        "id": "3aca402c-cce0-42ea-9003-9a01b89df729"
    },
    {
        "author": "韓維",
        "paragraphs": [
            "秋風感人切，况在欲別者。",
            "狂翻斷蓬轉，寒助離樽瀉。",
            "吹雲急燕雁，獵草嘶代馬。",
            "莫作塞垣聲，端令客淚下。"
        ],
        "title": "元道席上得秋風爲題下爲韵送廣信舍弟",
        "id": "e866f92b-0785-49b4-8cd4-114efab3feff"
    },
    {
        "author": "韓維",
        "paragraphs": [
            "漢衰奄寺熾，威柄敢專有。",
            "桓桓李司隸，誓奪還君手。",
            "登門盛賢俊，破柱發姦醜。",
            "身雖以此亡，慕者猶恐後。",
            "我行襄之野，把酹孤冢右。",
            "精誠有相激，淚落入卮酒。",
            "剖心死亦仁，滅頂過何咎。",
            "大雅稱明哲，於君豈其謬。"
        ],
        "title": "過李膺墓同曼叔作",
        "id": "5321a5c1-ac5b-4120-95fc-546b4fb76fe0"
    },
    {
        "author": "韓維",
        "paragraphs": [
            "鄙生復田廬，疏絕豪俊後。",
            "側聆楊生賢，名挂時輩口。",
            "嚮風結遐想，幾歲欲奔走。",
            "比聞官旁郡，斂板不去手。",
            "沈埋文俗間，有類魚落笱。",
            "頗思沿檄來，一洗煩滯久。",
            "覽君端居作，懷佇日延首。",
            "竊高田蘇遊，遂信尹公友。",
            "丈夫相期意，不必銜杯酒。",
            "作詩助嘉招，此志非邂逅。"
        ],
        "title": "和太祝端居有懷叔恬秘書",
        "id": "1bec7b5b-8749-47e1-a43e-753f5333277c"
    },
    {
        "author": "韓維",
        "paragraphs": [
            "君誠巖壑徒，出宰亦山縣。",
            "尚喜終南峰，蒼翠不去眼。",
            "春風吹征車，千里度灞滻。",
            "到日勝事繁，花光老秦甸。"
        ],
        "title": "送李寺丞宰藍田",
        "id": "dcadd1c4-eab8-4763-b387-c4ebe21c08ba"
    },
    {
        "author": "韓維",
        "paragraphs": [
            "齋居有常禁，跬步不得語。",
            "清歡猶反思，濁酒成獨撫。",
            "野杏亂飛春，鄰鷄靜啼午。",
            "寂寥正如此，坐見前山雨。"
        ],
        "title": "奉酬南陵三君別後見寄",
        "id": "231f1c32-b47d-4b0d-aa03-822f47e2c225"
    },
    {
        "author": "韓維",
        "paragraphs": [
            "齋房厭危坐，出戶曠舒散。",
            "草木雨多思，雲山晚相亂。",
            "縈回俯川陸，窈窕見樓觀。",
            "耳目久塵埃，茲辰一湔浣。"
        ],
        "title": "雨後之南陵點饌",
        "id": "67e812ba-6c61-40c0-b5c3-43215ae7edf2"
    },
    {
        "author": "韓維",
        "paragraphs": [
            "鵲噪庭柏喧，朝光來入隙。",
            "祠官謝餘事，偃仰百骸適。",
            "回思朝市人，小大各有役。",
            "區區就終盡，萬古同一迹。",
            "而我遂慵散，興味良不極。",
            "富貴非所慕，茲願儻有獲。"
        ],
        "title": "偃仰",
        "id": "f005de0a-3f6c-4abd-a411-9db6cfe87919"
    },
    {
        "author": "韓維",
        "paragraphs": [
            "喧呼國西門，驛使通萬里。",
            "十亭傳一馬，日夜不得止。",
            "枯腸嗛芻豆，瘦骨繫轡箠。",
            "力盡求未息，忽已仆泥滓。",
            "死者既不補，存者行復爾。",
            "聞古至治世，微物均福祉。",
            "不壅王澤流，其先在官理。",
            "國家富郡邑，一板萬生齒。",
            "付與有失宜，得無馬之似。",
            "投鞍坐太息，春爲悲風起。"
        ],
        "title": "哀傳馬",
        "id": "3330aeff-f5eb-4948-a3e9-324d5df675d5"
    },
    {
        "author": "韓維",
        "paragraphs": [
            "初陽動新琯，微霰集前墀。",
            "舉宗會佳節，拜賀儼成儀。",
            "念我閨中人，獨此隔容徽。",
            "昔同奉祭籩，今自享酹卮。",
            "彷彿平生像，凄愴故年衣。",
            "寒燈清無光，僮使侍虛帷。",
            "對之忽悲結，零淚不可揮。",
            "嬌兒何所識，摴博自爲嬉。"
        ],
        "title": "冬至日作",
        "id": "021ca72c-7eae-4a0c-8827-768e0946e61b"
    },
    {
        "author": "韓維",
        "paragraphs": [
            "我懷切切重切切，今日歸當去年月。",
            "香車不復故道來，血淚空霑舊行轍。",
            "嚴風正射人面過，凍地惟憂馬蹄裂。",
            "舉頭且願愁陰開，悲攪胸腸刻霜雪。"
        ],
        "title": "切切",
        "id": "bfe00fae-9cb2-4cc7-9870-279e94035cb2"
    },
    {
        "author": "韓維",
        "paragraphs": [
            "聖朝用中典，前代所未侔。",
            "一罰有失平，天子以爲憂。",
            "祥刑慎處糾，輟子蓬萊丘。",
            "御前賜印紙，盡部東南州。",
            "才豪勇自放，霜隼凌高秋。",
            "清風翩兩旗，八月下吳舟。",
            "勉哉樹休問，考績待其尤。",
            "毋忘臨觴贈，義重閨臺游。"
        ],
        "title": "席上探得游字餞兩浙提刑張吉老",
        "id": "82b4f860-52dd-4aed-86dc-a17a818ba609"
    },
    {
        "author": "韓維",
        "paragraphs": [
            "門前車馬塵，當晝塞昏霧。",
            "安知此亭上，秋色生四顧。",
            "黄花散晴陽，赤葉變寒露。",
            "境非遊覽舊，人得朋從素。",
            "樂幽魚群行，賞俊鳥橫度。",
            "惜無一樽酒，留連清景暮。"
        ],
        "title": "同曼叔諸君登醴泉觀凝碧亭",
        "id": "3e667697-e028-4420-b1fe-585729b3e435"
    },
    {
        "author": "韓維",
        "paragraphs": [
            "皇天於萬生，難用一理曉。",
            "芝蘭喜憔悴，蒿艾長美好。",
            "况茲封培晚，榮茂安得早。",
            "頼逢賢主人，拂飾文字巧。",
            "不然彼微芳，零謝同衆槁。",
            "清霜不能凋，秀色出庭草。",
            "珊珊黄金明，落落衆星小。",
            "人生苦多累，適意會常少。",
            "在昔陶公園，恨無酒樽倒。",
            "斂襟賦寒華，高唱徒杳裊。",
            "幸無斯人嘆，一醉可遺老。"
        ],
        "title": "次韵和永叔種菊過節方開",
        "id": "324dec83-b5d5-4b32-80ea-a8a5dcb580e1"
    },
    {
        "author": "韓維",
        "paragraphs": [
            "楊君好古天下無，自信獨與常人殊。",
            "勤身所營世或棄，反眼不顧我以趨。",
            "彼其察物類有道，能取精妙遺其粗。",
            "官卑俸薄不自給，買童教樂收圖書。",
            "客來呼童理弦索，滿面狼籍施鉛朱。",
            "樽前一聽啄木奏，能使四坐改觀爲歡娛。",
            "有時陳書出衆畫，羅列卷軸長短俱。",
            "破縑壞紙抹漆黑，筆墨僅辨絲毫餘。",
            "補裝斷綻搜尺寸，分別品目窮錙銖。",
            "以茲爲玩不知老，自適其適誠吾徒。",
            "豈無高門華屋貯妖麗，中掛瑶圃崑崙圖。",
            "青紅采錯亂人目，珠玉磊落熒其軀。",
            "苟非絕藝與奇迹，楊君視之皆蔑如，楊君好古天下無。"
        ],
        "title": "又和楊之美家琵琶妓",
        "id": "5b594ef4-f256-42e0-9d45-40edc2303bf3"
    },
    {
        "author": "韓維",
        "paragraphs": [
            "蒼碑剝龍螭，突兀古殿側。",
            "世變文字異，歲久苔蘚蝕。",
            "諒非好事者，塵土未嘗拭。",
            "我來仰首看，百過不自息。",
            "曩者魏方盛，帝丕託威德。",
            "馳驅百萬衆，南指斗牛域。",
            "誓將殄氛祲，飲馬長江邑。",
            "翠華鬰回翔，高會誇故國。",
            "肅肅環佩響，煌煌羽旄飾。",
            "鼓鐘何鏜鎝，淮漢爲震仄。",
            "罷饗示得意，摛文永鑱勒。",
            "從臣梁孟皇，隸法當世特。",
            "奉詔無與讓，淋漓奮其墨。",
            "爾來幾千歲，卓卓見筋力。",
            "端莊九鼎重，勁挺群珪植。",
            "威儀商山老，氣象漢庭直。",
            "惟昔銘栒戈，先儒固難迹。",
            "况我鄙陋極，視此空嘆惜。",
            "常恐日磨滅，不辨點與畫。",
            "呼工模於紙，一掃見白黑。",
            "緘包比瓊瑶，把玩廢寢食。",
            "于時大經九，有詔講謬忒。",
            "刊之太學中，爲後代法式。",
            "沖卿邦家彥，學問古今積。",
            "辭端海鯨運，筆力霜鷙擊。",
            "况茲服儒官，灑翰固其職。",
            "楷模所流傳，歷世動千百。",
            "自非體法正，徒使觀者惑。",
            "厥初篆草隸，根本君已極。",
            "聊持釘張玩，庶以參得失。"
        ],
        "tags": [
            "长江"
        ],
        "title": "遺吳沖卿大饗碑文",
        "id": "c03cdad2-73c9-4f40-81c0-394b63402973"
    },
    {
        "author": "韓維",
        "paragraphs": [
            "炎風駕京塵，久旱氛祲惡。",
            "羲和鞭日車，光焰赫飛躍。",
            "群生困熬暴，嘉穀坐焦灼。",
            "高堂袒裼卧，汗下如鞭索。",
            "安知於此時，乃見嘉樹落。",
            "狂飄隨烟雲，急灑動林薄。",
            "蕭然宇宙間，昏霧一疏瀹。",
            "雖忻意暫豁，所嘆施未博。",
            "雷霆司天令，何乃久寂寞。",
            "微陰雖自復，陽亢不爲却。",
            "安得躋帝閽，一鼓造化橐。",
            "太上方厲政，進賢登謇諤。",
            "日將太平近，此變不應作。",
            "吾徒勿咨嗟，坐看雨時若。"
        ],
        "title": "久旱喜雨",
        "id": "90207875-d98d-4184-9998-0ce927d68460"
    },
    {
        "author": "韓維",
        "paragraphs": [
            "我本巖壑性，落身名利場。",
            "譬如籠中鳥，飛舉意不忘。",
            "常恨此世人，與古不相方。",
            "爭名塞朝市，養志空巖房。",
            "近聞二三子，卜築淮山旁。",
            "松柏手自種，夏陰鬰蒼蒼。",
            "晨釣淮上石，暮返林中堂。",
            "琴樽自爲樂，過是皆秕糠。",
            "乃知天下士，未易一概量。",
            "好事江夫子，慕之著辭章。",
            "名落塵土間，清風何激揚。",
            "安知後來者，不及董與黄。"
        ],
        "title": "和江十浮光隠者",
        "id": "2067fbc5-487b-41b7-9cbb-8be13fe2e283"
    },
    {
        "author": "韓維",
        "paragraphs": [
            "稟此分鬥姿，用舍在所激。",
            "翻跳巧相中，一敗軀命擲。",
            "晨鷄鳴不渝，霜隼時乃擊。",
            "既無一二效，豈不愧肉食。"
        ],
        "title": "和聖俞鬥山鵲",
        "id": "ef7167e2-1822-4eea-9c90-84dd0f1c2398"
    },
    {
        "author": "韓維",
        "paragraphs": [
            "幕府多俊良，乘間得邀命。",
            "陳觴四座合，清笑發高興。",
            "冰梨走咸黽，霜橘薦穰鄧。",
            "肴羞愧無珍，粗竭我家稱。",
            "禮酬嫌已拘，戲罰甘太橫。",
            "詩誦唐人爲，議法漢儒正。",
            "新嘲時巧發，詭令或孤迸。",
            "聊矜一時快，豈校負與勝。",
            "行傷昆弟別，且樂賓友盛。",
            "但願會合頻，醉日敢辭併。"
        ],
        "title": "和聖俞飲會之作",
        "id": "3018f2f4-c235-4afb-9812-563f00851990"
    },
    {
        "author": "韓維",
        "paragraphs": [
            "歡常以飲合，歡意則非外。",
            "今吾二三子，共此西軒會。",
            "主人吾儒秀，言與二雅配。",
            "酒行倡大論，文字略瑣碎。",
            "上言評人物，要當本諸內。",
            "下言譏爲學，不以滿自概。",
            "唐之衆詩人，區別各異派。",
            "一經君子評，斂鑿棄秕糒。",
            "予曰吾聖俞，名足通後代。",
            "答我文如韓，尚有六經在。",
            "况吾何所立，聞譽若抱躉。",
            "聖俞善誘掖，斯語不無戒。",
            "意欲令吾曹，事業進以大。",
            "我雖頑無能，聞此亦健快。",
            "呼觴滿自引，不畏坐客怪。",
            "歸來書短篇，聊以記所佩。"
        ],
        "title": "飲聖俞西軒",
        "id": "35803d9a-df54-45e2-9758-ad6b34071cc2"
    },
    {
        "author": "韓維",
        "paragraphs": [
            "嘉臘世所用，况今以令休。",
            "吾儕三四人，及辰爲茲游。",
            "茲游豈其遠，東城大道周。",
            "松檜寒色靜，臺殿香氣浮。",
            "振衣聊自潔，舉觴復相酬。",
            "淡泊顧多思，嘲諧訖無尤。",
            "京都豪貴兒，良馬輕衣裘。",
            "飛鷹搏狐兔，馳突明星流。",
            "歸來擊鮮飲，趙舞間齊謳。",
            "豈不一時樂，此樂異我求。",
            "願君勤置酒，簡薄非所羞。"
        ],
        "title": "奉和興宗臘日招賓浴普光",
        "id": "5d474c05-12e2-4057-8f97-03c0ba57cf8f"
    },
    {
        "author": "韓維",
        "paragraphs": [
            "漆雕不肯仕，仲尼悅其然。",
            "乃知君子學，躁進非所先。",
            "去聖邈千載，茲風復誰傳。",
            "趨營不自反，廉耻一以捐。",
            "愛君抱沖淡，榮利不可遷。",
            "讀書本仁義，洞見末與顛。",
            "失志不爲辱，謀道方復堅。",
            "臨分求規言，顧我昧所宣。",
            "願君崇遠業，無愧古人賢。"
        ],
        "title": "送宋鈞秀才落第還鄉",
        "id": "d72504b8-67dd-40cd-b76c-83eac96308ff"
    },
    {
        "author": "韓維",
        "paragraphs": [
            "西湖十里波，淥靜過新雨。",
            "波間黄白花，繚亂不可數。",
            "浮舟翳佳樹，凉風生仰俯。",
            "回顧紅塵人，處身一何苦。",
            "君子愛民物，在樂思及溥。",
            "方期推所安，與衆式歌舞。"
        ],
        "tags": [
            "西湖"
        ],
        "title": "送勾諶太博通判潁州",
        "id": "b6d1c283-5d81-463e-82d6-a677d98e9d97"
    },
    {
        "author": "韓維",
        "paragraphs": [
            "高才不沉沒，奮筆動天幄。",
            "古今明治亂，王霸辨醇駁。",
            "文成數千言，粲若玉就琢。",
            "拜官諸侯府，千文茲把握。",
            "過別要我贈，强言慚鄙樸。",
            "董生崇正義，孫子陷曲學。",
            "彼其趨舍間，爲道一何邈。",
            "願君審茲術，名節重山嶽。"
        ],
        "title": "送陳著作",
        "id": "c80ba82d-bfd1-4813-94e8-d34626f0fcef"
    },
    {
        "author": "韓維",
        "paragraphs": [
            "昔年曾讀子厚集，夢寐彼州山水佳。",
            "循良今慰遠人望，瀟灑仍愜曠士懷。",
            "樓頭打鼓散群吏，林下啼鳥眠高齋。",
            "政閒境勝足佳句，好寫大字鎸蒼崖。"
        ],
        "title": "奉送永州張中樂屯田",
        "id": "5b016341-bc11-415b-b237-011b424ec9ed"
    },
    {
        "author": "韓維",
        "paragraphs": [
            "詩人歌樂郊，以政不以遊。",
            "太守名是地，豈非爲民謀。",
            "下車布條教，惠愛春風柔。",
            "丹筆平枉訟，赭衣息奸偷。",
            "政和歲亦豐，閭里舞且謳。",
            "及我閑暇時，駕言此淹留。",
            "雜花艷暄朝，翠竹鮮霜秋。",
            "有臺下觀漁，有堂前抗侯。",
            "觴斝既紛錯，管鼓亦喧啾。",
            "都人從公來，小大畢休休。",
            "施設苟異此，且爲民所仇。",
            "臺高池益深，不若墟與丘。",
            "賢而後能樂，軻言良有由。",
            "聊書太守意，庶幾來者求。"
        ],
        "title": "奉同原甫鄆州樂郊",
        "id": "b25fc064-a06e-4d48-81c9-bf2d8dec00ca"
    },
    {
        "author": "韓維",
        "paragraphs": [
            "韓孟天下好，祝身猶駏蛩。",
            "今吾二三友，幸而得相逢。",
            "如何病在枕，垂見月律窮。",
            "前日始能杖，氣力微春螽。",
            "出門候車馬，庶幾子予從。",
            "忽得連紙詩，爛然亂昏瞳。",
            "今我謝百事，無著如飛蓬。",
            "惟知爛漫飲，舍是非所通。",
            "願君勤貯酒，相期雪翻空。"
        ],
        "title": "答師厚和叔喜病起相招",
        "id": "bf60fa8a-5265-44ba-8e38-9115b9f6b67a"
    },
    {
        "author": "韓維",
        "paragraphs": [
            "松喬去我久，高駕不可攀。",
            "何意塵外遊，近在王城間。",
            "先帝昔臨御，抱沖啟玄關。",
            "營宮奉嶽鎮，縹緲當人寰。",
            "疏泉抗臺殿，擬迹三神山。",
            "想像列仙下，半空來佩環。",
            "雲車倏容與，旄節儼成班。",
            "翩翾萬玉女，紅頰翠羽鬟。",
            "世人那得見，石壇空自閑。",
            "伊予厭羈跼，酷甚負病瘝。",
            "茲行適所願，帖若賈在闤。",
            "春風吹園桃，幾日朱霞殷。",
            "寒碧竹間見，新黄柳際還。",
            "主人非素期，促具初無艱。",
            "抗侯角善手，持觴發歡顔。",
            "尚無形骸累，安問紱與綸。",
            "跋馬興不盡，東池水潺潺。"
        ],
        "title": "次韵和原甫遊會靈觀",
        "id": "093f6c41-57cc-4143-84f3-e9ebd8163c4c"
    },
    {
        "author": "韓維",
        "paragraphs": [
            "天衢十二大樹春，樓前結綵移嵩岷。",
            "游人衮衮去不已，街頭雪泥踏作塵。",
            "駘它館中好古士，紛華過眼輕浮雲。",
            "早休僕御謝賓客，翛然乞酒邀比鄰。",
            "杯盤如星下燭案，果以橘柚菹紫蘋。",
            "微吟疏笑見真野，昔之靖節今冠巾。",
            "門前少年將姣婦，電落馬足風兩輪。",
            "長髯健兒走先後，意氣欲無夜與晨。",
            "瞥然奔過不留迹，肯信亦有端坐人。",
            "若無吾曹同嗜好，枯槁到死誰嗟嚬。"
        ],
        "title": "答和鄰幾元夕聖俞及予過之",
        "id": "5e331961-3937-4c04-8eb6-1bf53edc3b9d"
    },
    {
        "author": "韓維",
        "paragraphs": [
            "春風揭屋沙激窗，兀然孤坐如植杠。",
            "酒昏兩眸澀不視，案上書策徒摐摐。",
            "獨待高篇恣哦咏，頓覺精銳還軀腔。",
            "前時官家不禁夜，九衢艷艷燒明釭。",
            "綵山插天衆樂振，游人肩摩車轂撞。",
            "君於此時守經籍，直欲行業純不尨。",
            "想初嘉句落紙際，筆下衮衮來長江。",
            "我今散懶世味薄，惟於靜者心爲降。",
            "江翁蕭閑梅老淡，文字酬酢交矛鏦。",
            "恨無奇麗與鬥角，日策疲馬參其雙。",
            "能來相從不憚數，與子賦詩傾酒缸。"
        ],
        "tags": [
            "长江"
        ],
        "title": "答賀中道燈夕見詒",
        "id": "8a81635b-8f73-4047-a4b2-1e077b044a3f"
    },
    {
        "author": "韓維",
        "paragraphs": [
            "朝朝騎馬出，請道所從何。",
            "所從親且舊，恩義固匪它。",
            "京都衆權豪，門戶高軻峨。",
            "苟無勢利求，安事徒奔波。",
            "不如過親舊，雖數無嫌訶。",
            "君家庭館閑，遠在城北阿。",
            "惟吾二三友，暇日一來過。",
            "解鞭不肯去，得酒亦已歌。",
            "况逢春陽始，風力漸柔和。",
            "浮膏動郊壤，芳萌綴林柯。",
            "良辰遊不處，爲樂戒蹉跎。",
            "爛醉窮吾年，十日詎足多。"
        ],
        "title": "和李大鄰幾聖俞及予見過小飲",
        "id": "93d3fb06-27ac-4ae2-b1c4-a75119058ddb"
    },
    {
        "author": "韓維",
        "paragraphs": [
            "禪關嚴城側，深靚闢華構。",
            "方吾挾書來，值子出杅後。",
            "欣然出濁酒，談笑坐清晝。",
            "三四同來人，頗喜出邂逅。",
            "牽衣起相酌，曾不煩勸侑。",
            "紛披索潛逃，顧壁恨無竇。",
            "不謂一樽樂，有踰萬金壽。",
            "瓶罍忽已竭，餘興不自收。",
            "走登故人堂，拜敘十年舊。",
            "夜深躍馬歸，不畏妾婦詬。"
        ],
        "title": "和劉郎浴觀音予置酒見貽",
        "id": "b3a9861b-ba47-44fa-b745-aca4252780e8"
    },
    {
        "author": "韓維",
        "paragraphs": [
            "峨峨道旁廟，庭戶煥丹黝。",
            "恭聞師商賢，下拜奠卮酒。",
            "大梁故王都，豪傑所奔走。",
            "當時多尊榮，死不道人口。",
            "二君夫何爲，血食獨傳後。",
            "豈於聖人道，自托致不朽。",
            "荒墳屹相望，荆棘不盈畝。",
            "衣冠應作塵，制度復何有。",
            "得無埋奇書，文字暗科斗。",
            "懷古意慘淡，春風一搔首。"
        ],
        "title": "子張子夏廟同鄰幾聖俞過作",
        "id": "8bffde0d-38e2-4561-8333-5844d1990549"
    },
    {
        "author": "韓維",
        "paragraphs": [
            "犀皮包玉束作斤，有餽爲子盤中珍。",
            "愛之不欲食客衆，夜密置酒呼其鄰。",
            "作詩盈紙頗瓌怪，胄出恐是龍之真。",
            "流涎溢吻極稱詫，兩都無芹吳無蓴。",
            "念我故園事栽插，獨於此物尤勤勤。",
            "春芽怒迸地皮裂，採掇入撰無虛晨。",
            "獨留晚出補林罅，幾日不見長過人。",
            "新梢秀葉動清景，蔭藉往往鋪吾茵。",
            "而今安得復致此，腹飽藜莧身埃塵。"
        ],
        "title": "和聖俞食笋",
        "id": "02aaf04a-0b60-4fcb-a664-204b0e4488c6"
    },
    {
        "author": "韓維",
        "paragraphs": [
            "君居壓城根，厥産地宜薺。",
            "呼兒乘晝暄，培壤露寒翠。",
            "擷之登盤蔬，藹蔚見春意。",
            "方其下筯時，絕甘遽吾遺。",
            "物雖美芹微，意重生芻比。",
            "苟爲勢利心，千金何足貴。"
        ],
        "title": "和叔惠薺",
        "id": "fece1a05-ba2c-4a8e-8e92-7d2451f70458"
    },
    {
        "author": "韓維",
        "paragraphs": [
            "華軒壓春波，樽酒四座密。",
            "柔軟柳間風，舒遲花後日。",
            "晚色簾捲靜，歡興觴行疾。",
            "一陪諸英遊，黽勉慚落筆。"
        ],
        "title": "同胡江范邵裴二宋司馬飲會靈水軒即席賦以日暮天無雲春風扇微和爲韵得日字",
        "id": "55df35e2-7bab-4508-a4e1-9362f1642f64"
    },
    {
        "author": "韓維",
        "paragraphs": [
            "平津開館大道西，桃夭杳姹通園蹊。",
            "東風入林朱白動，次第裝遍枝高低。",
            "紅梅最好花正盛，我時往看歸仍携。",
            "爾來風雨就零謝，忍見踏盡隨春泥。",
            "廣文先生厭閑冷，投書結伴散馬蹄。",
            "主人同僚相門出，未肯朝暮甘鹽齏。",
            "歡然握手喜迎候，促具并走子與妻。",
            "插芳咀甘不知去，歸舍已見鷄在栖。",
            "坐揮大句鄙凡近，脫落塵迹登天梯。",
            "不因時節自娛放，頗置白黑爲愁凄。",
            "我昏如此漫不省，何異車鼓樂鷃鼷。",
            "長安綠酒春正美，與子一醉萬事齊。"
        ],
        "title": "和如晦遊臨淄園示元明",
        "id": "1131e7f0-6b17-461e-953f-bdd546073290"
    },
    {
        "author": "韓維",
        "paragraphs": [
            "吾嘗登嵩丘，下視伊與洛。",
            "王都一何壯，氣象鬰回礴。",
            "又聞彼其下，地美民俗樂。",
            "朱宮待遊幸，窈窕飛觀閣。",
            "氣交卉木茂，奇艷或可愕。",
            "清渠碧玉色，左右隨釃鑿。",
            "丹櫻結春實，紫笋翻夏籜。",
            "喟予抱幽恨，神往迹屢却。",
            "羨君署吏去，躍馬春遊薄。",
            "追遊當及早，勝事不可落。",
            "爲我謝林岫，終期蹈前約。"
        ],
        "title": "送王二廣淵簽書洛中",
        "id": "63dc0b33-df4c-4160-baf8-42aaab1666b1"
    },
    {
        "author": "韓維",
        "paragraphs": [
            "殘春去無幾，煩暑來已漸。",
            "驅車九衢裏，赤日汗兩臉。",
            "投身入佛寺，廊殿邃且儼。",
            "老僧一何賢，爲我拂清簟。",
            "神輕反無寐，性達非有檢。",
            "啾啾雀聲閑，悄悄人迹斂。",
            "却思吾廬下，此樂不爲欠。",
            "新蘋生明鏡，密笋排翠琰。",
            "時哉盍旋歸，塵土吾已厭。"
        ],
        "title": "遊福聖院呈審言諸君",
        "id": "a547e365-324b-42cf-8577-f839818d2c4a"
    },
    {
        "author": "韓維",
        "paragraphs": [
            "欄干浮波走長橋，琉璃光中虹動摇。",
            "浪頭畫舸百龍首，鼓聲疊疊來塞慓。",
            "我欣禊事得壯觀，眼底不顧花飛飄。",
            "勸君酒到莫浪免，一春佳節惟今朝。"
        ],
        "title": "上巳",
        "id": "597d6319-a15a-4c36-8e8f-f503194b073c"
    },
    {
        "author": "韓維",
        "paragraphs": [
            "城頭片雲黑，飛雨靄已至。",
            "凉生芳樹顛，影亂樽中翠。",
            "沈煩忽去體，精銳颯生思。",
            "江翁發新嘲，陳子抗奇議。",
            "在言豈多同，於道不爲異。",
            "夜歸清有餘，微月照連騎。"
        ],
        "title": "鄰幾和叔飲定力同賦",
        "id": "6a598d2a-c5e4-4af0-904a-215e78aea9f2"
    },
    {
        "author": "韓維",
        "paragraphs": [
            "青春忽已晚，去我劇奔馬。",
            "殘芳已掃園，濃綠空蔽野。",
            "春風欲有問，對酒不能把。",
            "人心正如此，狂雨自飛灑。"
        ],
        "title": "次道東軒賦惜春",
        "id": "109a3c5c-e353-4b8d-b420-fe2afa486dbc"
    },
    {
        "author": "韓維",
        "paragraphs": [
            "投杯送餘景，休駕避初燠。",
            "久嫌花攪心，始愛樹清目。",
            "主人樂儒學，定契均季叔。",
            "疏簾翳廣坐，并薦肴與蔌。",
            "肅肅太尉館，簡儉見遺躅。",
            "中有戒子篇，慘淡刻寒玉。",
            "世傳盛德茂，名與清風穆。",
            "公乎不可見，悵望三槐綠。"
        ],
        "title": "同和叔飲王文正公三槐廳呈正卿",
        "id": "b50154f5-3514-4862-b6fc-bc445bed7f12"
    },
    {
        "author": "韓維",
        "paragraphs": [
            "羞隨輕薄兒，淚眼塵土下。",
            "朅來精舍遊，置酒樂清暇。",
            "杯盤春物少，惟見杏與蔗。",
            "流陰足可惜，將子緩歸駕。"
        ],
        "title": "普安席上作得蔗字",
        "id": "606269df-be10-48a6-b63d-1c329459c3fe"
    },
    {
        "author": "韓維",
        "paragraphs": [
            "吾生不自勉，無馬以縶羈。",
            "不能徒步遊，鄰里更借之。",
            "東家號駛疾，出門無停馳。",
            "西家苦駑緩，百箠足不移。",
            "驚怪同行客，問我遽爾爲。",
            "駛也吾撇烈，駑也吾逶遲。",
            "物情有如此，且當執其隨。"
        ],
        "title": "借馬",
        "id": "bd2a8ccd-f190-4ab7-a92d-463bb78b81bb"
    },
    {
        "author": "韓維",
        "paragraphs": [
            "陶公愛佳節，對菊愁空杯。",
            "日晏東籬下，竟見白衣來。",
            "今君亦嗜飲，復有伊人才。",
            "惜無王江州，黄花徒自開。"
        ],
        "title": "鄰幾舍對菊無酒",
        "id": "e6b6cc35-9a7e-4278-8934-d1e897825868"
    },
    {
        "author": "韓維",
        "paragraphs": [
            "清風何飄飄，萬里吹曾軒。",
            "側身紅塵外，却視飛雲根。",
            "王都屹雄勝，長河中怒奔。",
            "上有懷歸子，心隨驚浪翻。",
            "登臨豈非壯，悲傷久客魂。",
            "日暮下危級，且復同一樽。"
        ],
        "title": "同鄰幾和叔登定力閣",
        "id": "3a32fb6b-776c-412e-827d-df06bfa726cb"
    },
    {
        "author": "韓維",
        "paragraphs": [
            "朝居厭喧呶，暮坐苦幽獨。",
            "忽聞江翁來，喜視樽中醁。",
            "所慚升斗微，不足滿君腹。",
            "强酌良勝無，逡巡怯行速。",
            "蕭蕭風著樹，慘慘雨昏燭。",
            "談精幾喪言，道在空擊目。",
            "此興自不淺，豈要酩酊足。"
        ],
        "title": "鄰幾晚見過小飲",
        "id": "4cc5a435-71c6-4859-a0c8-e4d89ecff344"
    },
    {
        "author": "韓維",
        "paragraphs": [
            "梅侯三年江上居，盤羞慣飽鮆與鱸。",
            "客居京城厭粗糲，買魚斫膾邀朋徒。",
            "孰親刀匕擅精巧，閨中麗人家本吳。",
            "縷裁長絲葉剪藿，飣餖自與尋常殊。",
            "霜橙搗齏飯香稻，一飽豈顧家有無。",
            "我雖目病興不淺，坐想落紙霏紅腴。",
            "雕盤雋味儻可再，贈子玉酒隨長魚。"
        ],
        "title": "答聖俞設膾示客",
        "id": "56c6d9e1-ee84-4883-bc82-70147fff8ede"
    },
    {
        "author": "韓維",
        "paragraphs": [
            "吾交陳與謝，屢結東城遊。",
            "春宵燈火繁，躍馬此道周。",
            "懷人邈何遠，念歲忽以遒。",
            "况自抱私感，歸來清淚流。"
        ],
        "title": "與江梅景德夜歸",
        "id": "873a0cb7-2ed4-400a-9c5a-2db75089b16c"
    },
    {
        "author": "韓維",
        "paragraphs": [
            "尋春之何所，乃在城東隅。",
            "東隅信佳處，名園間精廬。",
            "時屬積雪霽，田壤墳以蘇。",
            "雍容二三騎，并轡徐厥驅。",
            "僕童怪且議，寒野安所娛。",
            "不知陽和氣，泱漭于空虛。",
            "仰視孤剎起，突兀疑神扶。",
            "其下萬華屋，碧瓦魚鱗鋪。",
            "南行歷亭館，近接棟與櫨。",
            "陰草含碧色，陽條散紅腴。",
            "周覽氣象嘉，高步形蹤舒。",
            "提携上樽酒，饌不過魚蔬。",
            "爲奉豈非薄，歡至自有餘。",
            "却思九衢上，車馬何區區。",
            "紅塵塞兩眼，勢利各有趨。",
            "雖欲求暇逸，何能幸須臾。",
            "君勿輕此樂，此樂未易圖。"
        ],
        "title": "答和叔城東尋春",
        "id": "0652019c-3838-496c-a745-42fa0f911d41"
    },
    {
        "author": "韓維",
        "paragraphs": [
            "自我伏田里，三駕遊上都。",
            "其誰肯來顧，莫與夫子如。",
            "久積疏野抱，况茲病薾餘。",
            "厚意不即報，悁勞在朝晡。",
            "驅馬寒日中，薄暮到省廬。",
            "屬聞從衆賢，高會羅盤盂。",
            "逡巡望華闥，却走不及徐。",
            "鸞儀與鴻舉，其勢固自殊。",
            "胡爲枉嘉藻，似欲相牽拏。",
            "中論十年舊，見許道義徒。",
            "管鮑久不作，知音幾終初。",
            "豈敢忘君言，誓將守淳愚。"
        ],
        "title": "景仁次道齋禮院予與和叔過之值其方飲引去二君以詩見謝三首 答景仁",
        "id": "9c9dfcf2-4dda-4b01-ac09-1372dd6abbce"
    },
    {
        "author": "韓維",
        "paragraphs": [
            "肅肅奉常署，高門敞天街。",
            "群英謹邦祠，先事戒潔齋。",
            "我時過其舍，值與衆客儕。",
            "方聞治杯酌，避去禮亦諧。",
            "愧無孟公名，安使所至懷。",
            "不知賢豪意，未遽見睍排。",
            "明日出長篇，正聲謝淫哇。",
            "如畏明義重，殷勤懼暌乖。",
            "幾時持筆和，落紙還成揩。",
            "何以敘繾綣，晨當策疲騧。"
        ],
        "title": "景仁次道齋禮院予與和叔過之值其方飲引去二君以詩見謝三首 答次道 其一",
        "id": "0c4241c3-b166-453f-94de-6db0126c874d"
    },
    {
        "author": "韓維",
        "paragraphs": [
            "昔予有行邁，辱贈猗蘭辭。",
            "今我復來遊，重貽黄鵠詩。",
            "蘭以喻芳潔，擷佩正所宜。",
            "鵠以興翅邈，鸞皇共追隨。",
            "句成自有法，意厚良不訾。",
            "投非所當授，乃反駭且疑。",
            "蘭生深林間，藹然抱幽姿。",
            "鵠有江海志，孤軒謝羈雌。",
            "殘折蘭色改，跂尚鵠性悲。",
            "願君兩置是，逍遥以相期。"
        ],
        "title": "景仁次道齋禮院予與和叔過之值其方飲引去二君以詩見謝三首 答次道 其二",
        "id": "03cecbec-0238-4c32-bc6c-fc5cb482c76f"
    },
    {
        "author": "韓維",
        "paragraphs": [
            "人情紛言僞，吾道本一純。",
            "苟爲趨嚮合，不待結約親。",
            "曰今得夫子，所涉無異津。",
            "邀我醉華館，正逢雪花春。",
            "談笑不近俗，文史自娛賓。",
            "明發枉嘉贈，辭氣玉醴醇。",
            "三復同心言，雜佩非所珍。"
        ],
        "title": "答呂晦叔見贈",
        "id": "a4afb4d8-4b6c-4ec3-b9c5-99b14ac6cd40"
    },
    {
        "author": "韓維",
        "paragraphs": [
            "茲園曠不涉，寒草忽已芽。",
            "同遊三四人，及此風景嘉。",
            "芳梅如我期，朱萼承素華。",
            "欣然坐其下，偃君初月斜。",
            "攀條酌醇酒，談笑時一譁。",
            "歌童雖非妍，清唱凌烟霞。",
            "人生自有適，豈要外物加。",
            "興盡復云返，修竹盤昏鴉。"
        ],
        "title": "同景仁况之諸君遊南園飲梅花下",
        "id": "f29f0073-8af8-41a5-b767-c350eea15225"
    },
    {
        "author": "韓維",
        "paragraphs": [
            "紅薇花拆萱草丹，萬鈴嘉菊重臺蓮。",
            "問公此時胡不飲，樂有至理須鑽研。",
            "后夔已遠師曠死，寂寞千載無其傳。",
            "公窮天數索聖作，坐使綠鬢成華顛。",
            "屠龍絕藝豈世用，儀鳳至業非公專。",
            "洛陽有客金石堅，持議不屈難鑱鎸。",
            "園收獨樂會真率，以勞校逸寧非偏。",
            "古稱兩忘化於道，此理豈不曠且然。",
            "折花持酒待公醉，樂至無聲方得全。"
        ],
        "title": "招景仁飲",
        "id": "bcbca0e9-5b1e-4b9b-908e-008cd0e56499"
    },
    {
        "author": "韓維",
        "paragraphs": [
            "公堂寂無事，默坐擁重裘。",
            "餘霰竹上集，寒風日颼颼。",
            "哀鴻不停征，好鳥鳴相求。",
            "君能於此時，爲我發新謳。",
            "上言有年慶，幸免刺史憂。",
            "下言美光景，宜以歡燕酬。",
            "名園抱城角，亭觀俯清溝。",
            "松桂有佳色，芳梅朱白稠。",
            "晨昏儻霽止，當復從君游。"
        ],
        "title": "和朱簿對雪",
        "id": "a7bc8d7b-69ab-4c82-a04e-d35c3e91d3f6"
    },
    {
        "author": "韓維",
        "paragraphs": [
            "東風不能和，朔雪屢成晦。",
            "置酒高亭上，豁與清景對。",
            "霏微遠林表，蕭散平湖內。",
            "稍急征雁群，偏凌舞姝態。",
            "爲藩昧仁術，撫事增永慨。",
            "閭閻半無褐，畎畝方興耒。",
            "幸祈陰沴消，庶卒豐年賚。"
        ],
        "title": "置酒湖光亭示幕中諸君",
        "id": "1eaa2920-e302-46c3-8d11-22b0a62056d5"
    },
    {
        "author": "韓維",
        "paragraphs": [
            "浮舟下東溪，春寒花未遍。",
            "共約征車行，復此華堂餞。",
            "人事多齟齬，臨分闕芳燕。",
            "坐想竹間風，雜英紛如霰。"
        ],
        "title": "送朱主簿",
        "id": "e1f1e2ae-45ea-4baf-b406-f087bd204484"
    },
    {
        "author": "韓維",
        "paragraphs": [
            "氣昏聊止酒，訟簡時閉閣。",
            "池紅落花委，岸綠新蒲合。",
            "厭暄解重衣，息倦偃清榻。",
            "永日林下風，山禽響相答。"
        ],
        "title": "後圃偶成",
        "id": "fa00e914-aa0e-4739-9bfa-4a79cf77950f"
    },
    {
        "author": "韓維",
        "paragraphs": [
            "達命斯順受，務德其勉修。",
            "誠己有要道，茲外非所求。",
            "使君名是庵，可謂善自謀。",
            "端居若無營，志業日以休。",
            "心端物自正，化行速如郵。",
            "野闢歲有獲，庭虛訟無留。",
            "民俗興禮讓，閭閻息姦偷。",
            "可以報上恩，可以嗣先猷。",
            "倘異於此道，則爲是庵羞。"
        ],
        "title": "寄題黄州德厚庵",
        "id": "1db7aaa9-e1a0-41e5-8e92-40cdd8bbfa85"
    },
    {
        "author": "韓維",
        "paragraphs": [
            "濟濟衆君子，庠序之冠冕。",
            "來燕升我堂，良用慰衰蹇。",
            "清言屏絲竹，善意陋肴膳。",
            "茲藩實故國，賢哲世多顯。",
            "荀陳沒已遠，餘迹竟未踐。",
            "顧慚爲政久，儒道不加闡。",
            "雲飛乏孔翠，廟薦闕瑚璉。",
            "非期寵祿光，或慮志業淺。",
            "惟天儻有待，在己固當勉。",
            "臨觴無以侑，相敦在誠善。"
        ],
        "title": "燕諸生於內集堂作詩以勉之",
        "id": "ee1e54db-f6c2-42a4-8446-301b1480e343"
    },
    {
        "author": "韓維",
        "paragraphs": [
            "人生苦炎歊，我所得蕭爽。",
            "喬林無纖穿，好鳥不停響。",
            "馮軒縱遐矚，萬象歸一掌。",
            "道心流水閑，世事浮雲往。",
            "豈同中林士，所樂在膏壤。",
            "寄語同心人，金鱗當透網。"
        ],
        "tags": [
            "西湖"
        ],
        "title": "次韵和崔朝散西湖避暑",
        "id": "5015850a-149d-48c9-bdb7-d7d07a820d57"
    },
    {
        "author": "韓維",
        "paragraphs": [
            "霜髯照四坐，宛是商顔來。",
            "舟移一水遠，樓對群峰開。",
            "談笑盡永日，聲利輕浮埃。",
            "既同剡溪往，亦類稽山回。"
        ],
        "title": "和子華兄太素泛舟香菜門",
        "id": "b6c284ce-a6ca-4eee-bbb4-15e8442297fb"
    },
    {
        "author": "韓維",
        "paragraphs": [
            "芙蓉落盡荷葉黄，西風測測梧桐凉。",
            "歲登訟息休吏早，林間獨坐歌還鄉。"
        ],
        "title": "又絕句",
        "id": "26895337-1011-4882-81d9-d2a999e3e05b"
    },
    {
        "author": "韓維",
        "paragraphs": [
            "予年行七十，惟日就志昏。",
            "雖高鴻鵠舉，尚困鷄鶩喧。",
            "壯心久已摧，弱羽不得翻。",
            "每誦少游言，顧慚下澤轅。",
            "蜀公有高志，謝事久杜門。",
            "擾擾世俗務，不復掛口論。",
            "群經雜圖史，擁坐如周垣。",
            "上談千載故，速若水注盆。",
            "客來必命酒，左右拱諸孫。",
            "雖無鼓舞懽，自喜談笑溫。",
            "仰高顧吾私，有類羝觸藩。",
            "尚期蓬蓽完，亦有桑榆存。",
            "近觀敕子詩，尤見朋義敦。",
            "卜居近吾廬，指日駕君轓。",
            "構堂始云基，築圃亦已樊。",
            "前知會合期，不慘離索魂。",
            "想像入第初，親賓燕華樽。",
            "談高一理會，體王百疾奔。",
            "共完天純粹，豈識世詐諼。",
            "方笑司馬翁，獨樂守空園。"
        ],
        "title": "次韵和君實寄景仁",
        "id": "a84296f8-ee7b-45bd-876c-9f4e9917a027"
    },
    {
        "author": "韓維",
        "paragraphs": [
            "仲冬景氣和，游步獨徘徊。",
            "微痾忽消散，我興在尊罍。",
            "東鄰久廢飲，百勸首不回。",
            "所憂在鐘律，未致儀鳳來。",
            "此志豈不佳，孤論良難裁。",
            "願公少置之，起視甕頭醅。"
        ],
        "title": "效陶呈景仁",
        "id": "0d797441-c16f-46da-8479-34c95d55cd8e"
    },
    {
        "author": "韓維",
        "paragraphs": [
            "人生會有本，本得求自忘。",
            "緣來與之俱，源壯流亦長。",
            "趨高顧爲下，在得良已亡。",
            "金仙不吾欺，莊生助之揚。",
            "嗟我聞道淺，妄言豈非狂。",
            "緬懷終南山，紫翠峨宮牆。",
            "二賢謝塵滓，接翼參雲翔。",
            "相望孰云遠，共此愛日光。"
        ],
        "tags": [
            "终南山"
        ],
        "title": "答梁大夫斷求息緣以躋高蹠兼簡清臣大夫",
        "id": "f5af4ed2-6489-49d0-a7b6-381973802995"
    },
    {
        "author": "韓維",
        "paragraphs": [
            "自我還故棲，再見炎與凉。",
            "朝游每含哺，晝坐常焚香。",
            "擷圃得奇艷，俯池鑒清光。",
            "不憂饑所驅，非爲飽則颺。",
            "同里四三人，每過必命觴。",
            "濁醪無孤斟，嘉果有新嘗。",
            "看舞雪翻席，度曲塵飛梁。",
            "桑榆儻徘徊，此樂未渠央。",
            "行止固有命，貴棄乃其常。",
            "與君酣且歌，幸世方歡康。"
        ],
        "title": "和朱少府",
        "id": "ead3bc70-6ac6-4cbd-9f64-a19969d46805"
    },
    {
        "author": "韓維",
        "paragraphs": [
            "既酬斯有酢，在禮猶可追。",
            "起勸孰曰狂，狂在捉白髭。",
            "白髭雖見捉，淥酒安可辭。",
            "歌童小如拳，聊以開公眉。"
        ],
        "title": "次韵和景仁兄",
        "id": "920e5a61-c3b7-44fa-af91-521fb29f68b9"
    },
    {
        "author": "韓維",
        "paragraphs": [
            "凉雲四向復，沴氣一消沉。",
            "上天垂景貺，高秋霑喜霖。",
            "槁苗變新實，時菊抽芳心。",
            "聆君得意句，起我掉頭吟。"
        ],
        "title": "次韵答景仁喜雨",
        "id": "77d30bb9-1ccf-4f57-bf1c-1a58c83e514d"
    },
    {
        "author": "韓維",
        "paragraphs": [
            "投閑歸里閭，幸與故人遇。",
            "情期夙所敦，邀迓已去屢。",
            "尚嫌城闕拘，未盡林壑趣。",
            "導河高其梁，輕舟具指顧。",
            "寒花黄被堤，秋實翠登俎。",
            "白鬚二三翁，相對無俗語。",
            "夷猶起遐想，恬曠絕近慕。",
            "適野詎有謀，登高亦非賦。",
            "信哉莊生言，忘我带與履。"
        ],
        "title": "令綽泛舟潩河作詩詒之",
        "id": "a06a5da5-bb08-446e-9b20-c353b6209e7e"
    },
    {
        "author": "韓維",
        "paragraphs": [
            "斯民去古遠，日與巧僞遷。",
            "粲粲黄金花，揉屈同杯棬。",
            "列屏聳浮圖，光彩生盤筵。",
            "匪惟悅群兒，愛咏及華顛。",
            "我欲叱園史，解結除其編。",
            "萬物有本性，各使歸自然。"
        ],
        "title": "景仁示去歲所賦菊屏菊塔二詩輒以一篇答之",
        "id": "4e278572-7f8b-4afc-83f1-b92a4f160152"
    },
    {
        "author": "韓維",
        "paragraphs": [
            "褰簾雨正繁，附火寒已薄。",
            "修竹摇清音，芳梅綻朱萼。",
            "感此時運駛，對酒成獨酌。",
            "多謝枝上禽，飛鳴慰寂寞。"
        ],
        "title": "對雨獨酌",
        "id": "1da61a38-04fd-4011-aabb-156d7e466fca"
    },
    {
        "author": "韓維",
        "paragraphs": [
            "園林雨餘清，碧色遍秋草。",
            "露葉委閑階，風荷亂幽沼。",
            "晨昏爽氣嘉，吾意欲輕矯。",
            "古來達道者，冥冥獨見曉。",
            "四序雖代換，一物未嘗老。",
            "况茲浮幼質，終非智人保。",
            "唯有至真界，日日無非好。",
            "豈同世俗情，妄計遲與早。",
            "矢詩勿庸多，萬事一能了。"
        ],
        "title": "和玉汝弟感秋偶書",
        "id": "e5d1f387-ab2c-4054-a995-1da0325995ea"
    },
    {
        "author": "韓維",
        "paragraphs": [
            "薄陰散秋曦，爽氣來孟月。",
            "慨然登茲亭，嘉觀非遠涉。",
            "徑幽出深竹，棧峻躋危堞。",
            "身騰塵境外，心與空界接。",
            "前臨潩波泛，却視隗峰列。",
            "來遠得清飈，灑迥想飛雪。",
            "君家兄弟賢，問學繼先業。",
            "橫經咨老師，置醴延大耋。",
            "方從賢者樂，豈爲游子設。",
            "詩人亦有言，佻達在城闕。"
        ],
        "title": "題巽亭",
        "id": "65c88502-2143-48bf-9a2f-ba787dcfdce0"
    },
    {
        "author": "韓維",
        "paragraphs": [
            "六十復過六，逐物何當足。",
            "善惡兩都忘，寧論擇魚肉。",
            "流光速於電，至道明如燭。",
            "孰謂吾廬卑，隨時自凉燠。"
        ],
        "title": "和景仁除夜",
        "id": "9befdb7b-ed46-4e95-b080-ee5fcaf1f0c5"
    },
    {
        "author": "韓維",
        "paragraphs": [
            "故人從我遊，里閈非瀟湘。",
            "文章老益壯，欲掩李杜光。",
            "新詩來連翩，奔走獲與臧。",
            "調高豈能繼，愛重如琳琅。",
            "春風動地來，急雨催群芳。",
            "梅蕊亦已落，坐看飛絮狂。",
            "誰能於此時，默默但退藏。",
            "且傾杯中物，莫顧腰下章。",
            "緩舞金縷衣，高歌玉爐香。",
            "白頭自有樂，豈愧少年場。"
        ],
        "title": "奉酬樂道",
        "id": "042f0506-f9f8-48ea-b073-93bcd7c0ccf2"
    },
    {
        "author": "韓維",
        "paragraphs": [
            "仲尼稱無我，老氏貴不仁。",
            "存心一鄰虛，去道萬由旬。",
            "入俗權立聖，達空安取真。",
            "摩詰非有法，還公本來人。"
        ],
        "title": "次韵奉答君實問禪",
        "id": "6dfa3d79-e45f-49b1-b9dc-6ef5819a2426"
    },
    {
        "author": "韓維",
        "paragraphs": [
            "衆人張眼，我視明明。",
            "衆人開口，我笑泠泠。",
            "百姓不我知，我與同醉醒。",
            "惟有北庵李家老，足智解語通人情。",
            "恐物盜我本真處，勸我閉口藏眼睛。",
            "翁意我甚愧，我語翁亦聽。",
            "萬物不是賊，我家門畜停。",
            "我勸李老莫憂驚，詐稱强盜國有刑，太守行令當不輕。"
        ],
        "title": "答李先生",
        "id": "c3487db5-d717-41cd-92d6-298699adeb9e"
    },
    {
        "author": "韓維",
        "paragraphs": [
            "歲豐訟滋簡，拙守容晏眠。",
            "起來視雲景，春意亦已鮮。",
            "驅車望南城，精廬屹當前。",
            "華堂坐沈邃，遲日步暄妍。",
            "流覽高僧壁，稽首金像蓮。",
            "即事豈非適，感懷良慨然。",
            "宮藩與鄉閈，早接二公賢。",
            "高文炳群宿，大論傾長川。",
            "爾來曾幾時，急景凋朱顔。",
            "從容味真理，蕭灑賦高篇。",
            "豈無安民策，坐惜成棄捐。",
            "尚期雅正音，入和薰風弦。",
            "余本巖壑姿，臺閣繆見延。",
            "淵明亦有言，誤落塵網間。",
            "命固有行止，理非可控搏。",
            "素髪紛已垂，行當掛吾冠。",
            "側聞治林圃，栽插及晴天。",
            "芳芽吐膏壤，柔條擢暖烟。",
            "光景非我力，爲君導鳴泉。"
        ],
        "title": "次韵答和樂道侍讀給事",
        "id": "24301b11-94d6-4a15-9dd4-4fa4aa6c5134"
    },
    {
        "author": "韓維",
        "paragraphs": [
            "我本巖壑人，何意裨衮闕。",
            "一從譴逐歸，林下聊散髪。",
            "步堤得幽花，照水見新月。",
            "即此窮朝曛，平夷免歌蹶。"
        ],
        "title": "次韵謝尉公靖同遊北園五首  其一",
        "id": "876b246f-efe1-4114-b00f-4e8f914f9ca3"
    },
    {
        "author": "韓維",
        "paragraphs": [
            "陰陰喬木交，竦竦修竹翠。",
            "黄花與丹實，夾路何瑣細。",
            "是辰雨新足，支策問田事。",
            "一感孤征鴻，淚落衣襟際。"
        ],
        "title": "次韵謝尉公靖同遊北園五首  其二",
        "id": "c3ff0a56-34ea-4cb2-b0c4-942695a30afd"
    },
    {
        "author": "韓維",
        "paragraphs": [
            "鑿堤要水近，依竹任逕斜。",
            "殘葉時委地，晚笋猶穿沙。",
            "不知人間世，况論空中花。",
            "却思城市喧，閣閣鳴群蛙。"
        ],
        "title": "次韵謝尉公靖同遊北園五首  其三",
        "id": "8a7ad953-c9c8-41e0-bf5b-3d5d92ca163d"
    },
    {
        "author": "韓維",
        "paragraphs": [
            "今茲冬已孟，青林猶蔽野。",
            "愛此晴景嘉，置酒衡茅下。",
            "緬思陶公句，異代同瀟灑。",
            "結廬在人境，而無車與馬。"
        ],
        "title": "次韵謝尉公靖同遊北園五首  其四",
        "id": "d66cbca2-b17c-48ad-8bbd-f8d7248fe97d"
    },
    {
        "author": "韓維",
        "paragraphs": [
            "九夏困炎毒，出門如探湯。",
            "不知此幽亭，俯仰皆清光。",
            "寒流給我濯，白雲供我望。",
            "况有尊中酒，猶泛殘菊香。"
        ],
        "title": "次韵謝尉公靖同遊北園五首  其五",
        "id": "fb5e4dc4-5228-46a5-91db-d31c25b8cc12"
    },
    {
        "author": "韓維",
        "paragraphs": [
            "幸有新醪對新菊，莫嘆樽前光景促。",
            "請公更唱自爲詞，緩奏金絲續銀燭。"
        ],
        "title": "奉和太素見詒",
        "id": "14414ab5-6b57-4dc8-81d8-1e3a23610db0"
    },
    {
        "author": "韓維",
        "paragraphs": [
            "往歲遊西謁季長，隴雲秦樹勝風光。",
            "分題紅葉蠻牋膩，對舉流霞綵袖香。",
            "宴洽翠娥連象榻，夜寒嬌鳳泥銀黄。",
            "未知早晚重携手，惆悵而今鬢已蒼。"
        ],
        "title": "寄秦川馬從事",
        "id": "46ad0476-a0ba-4463-b3f7-22dde98893d4"
    },
    {
        "author": "韓維",
        "paragraphs": [
            "少年結客洛陽時，閑傍東風駐馬蹄。",
            "山色遠饒潘岳宅，波光輕撼窈娘堤。",
            "花繁到處紅如堵，酒好尋常醉似泥。",
            "頼有金臺舊知己，應憐魂斷虎牢西。"
        ],
        "title": "春霽憶洛陽",
        "id": "e67e16ea-5b04-43cf-b76a-f4794081b03a"
    },
    {
        "author": "韓維",
        "paragraphs": [
            "抱石情雖久，爲霖意若何。",
            "天心如見用，風力不消多。",
            "冷濕朝仙洞，寒迷宿鳥窠。",
            "飛揚終得路，曾入漢皇歌。"
        ],
        "title": "雲",
        "id": "0da81067-78b2-4de0-8d90-9924181eb677"
    },
    {
        "author": "韓維",
        "paragraphs": [
            "屏翳驅雲結夜陰，素華飄墮惡氛沈。",
            "色欺曹國麻衣淺，寒入荆王翠被深。",
            "天上明河銀作水，海中仙樹玉成林。",
            "日高獨擁鸘裘卧，誰乞長安取酒金。"
        ],
        "title": "雪",
        "id": "c2e1c9e7-4936-4766-9021-5ee20d1e5453"
    },
    {
        "author": "韓維",
        "paragraphs": [
            "東郊絲雨破浮埃，繡騎尋芳兩兩來。",
            "十畝霜陰青翳目，一篙溪色碧於苔。",
            "林花泛日鶑求友，壠麥含風雉應媒。",
            "綠柳朱欄多酒市，杖頭誰伴玉山頹。"
        ],
        "title": "東郊",
        "id": "2e89abd9-71e3-436e-b31d-e6bf781086fd"
    },
    {
        "author": "韓維",
        "paragraphs": [
            "燕語聞多日，蠶眠過幾宵。",
            "花深不辨蝶，柳暗欲迷橋。",
            "便面金環重，障泥玉勒驕。",
            "黄公酒壚上，誰貰阮孚貂。"
        ],
        "title": "春朝",
        "id": "40ef1ebb-ea23-41bb-968d-52f618f24038"
    },
    {
        "author": "韓維",
        "paragraphs": [
            "春暉東去月如弦，却拂凝埃敞北軒。",
            "幾曲雲屏空白晝，一簾花雨自黄昏。",
            "庭蕪碧合陰蟲息，窗樹紅稀鬥雀喧。",
            "細憶舊歡都入夢，習家池上子山園。"
        ],
        "title": "晚春",
        "id": "2cbd1e22-b6f9-4233-a20e-df4278ef43da"
    },
    {
        "author": "韓維",
        "paragraphs": [
            "一室閉香林，蕭然物外心。",
            "棋聲敲月重，屐齒印苔深。",
            "竹徑茶烟細，山園鍛樹陰。",
            "會當逃世網，塵事締朋簪。"
        ],
        "title": "題余山人壁",
        "id": "85c3e619-1daa-4b28-bd9b-5b29a2b4d03c"
    },
    {
        "author": "韓維",
        "paragraphs": [
            "約略橫雲島，欄干瞰玉淵。",
            "雨汀翹睡鷺，風樹咽嘶蟬。",
            "綠髪莓苔地，紅衣菡萏天。",
            "夜深三弄笛，月在釣魚船。"
        ],
        "title": "水閣",
        "id": "d1fd1097-d578-4f2c-bc15-9d585e2722f0"
    },
    {
        "author": "韓維",
        "paragraphs": [
            "缺處還孤守，圓時亦獨棲。",
            "何曾聞合璧，只見是如珪。",
            "桂子遺秋信，方諸寄夜啼。",
            "建章殘漏促，又伴玉繩低。"
        ],
        "title": "戲月",
        "id": "e406f76a-83b5-46d9-89e2-1115300bda46"
    },
    {
        "author": "韓維",
        "paragraphs": [
            "官路飄蓬奈別何，塞垣相見此情多。",
            "酒樽重喜爲親壽，華髪猶能繼子歌。",
            "行樹坐思新種色，斷冰應泛晚來波。",
            "紫荆山下游從少，獨把雕章醉後哦。"
        ],
        "title": "和曼叔",
        "id": "c81ea67b-5509-411c-a6ec-5a20aad44377"
    },
    {
        "author": "韓維",
        "paragraphs": [
            "二年牢落坐回山，平日交親夢寐間。",
            "關外相逢非素約，樽前一笑慰衰顔。",
            "匡衡沿牒朝廷遠，王粲從軍幕府閒。",
            "跋馬題詩離緒亂，霜風蕭颯鬢毛班。"
        ],
        "title": "長安留別七弟兼簡劉郎",
        "id": "5f700aae-684c-447e-b454-00d7e5a75396"
    },
    {
        "author": "韓維",
        "paragraphs": [
            "德義良所慕，風霜輕此行。",
            "放歌留客醉，高咏見公情。",
            "祖帳重開席，郊原少駐旌。",
            "還知別後意，寂寞對柴扃。"
        ],
        "title": "和原甫見送",
        "id": "a54c2799-2c1d-49b9-990c-8560e72689a0"
    },
    {
        "author": "韓維",
        "paragraphs": [
            "古有從軍樂，人今衣綵行。",
            "春風騏驥健，朝日鳳凰鳴。",
            "樹遠秦中道，花繁塞下城。",
            "篇章聞舊俗，當爲放遺聲。"
        ],
        "title": "送呂寺丞",
        "id": "a5cb4bf3-3029-4d67-a7d2-e0d2a4942a3e"
    },
    {
        "author": "韓維",
        "paragraphs": [
            "前日都門盡鷁飛，秋風執別淚交頤。",
            "清朝遠謫庸非命，直道終申自有時。",
            "佳句應因子卿賦，勝遊仍共鶺鴒期。",
            "宜春臺上春歸早，誰伴花前酒一卮。"
        ],
        "title": "元日寄袁州仲文兄",
        "id": "c83bae78-a8a5-4b30-8196-dc5cd71daf1d"
    },
    {
        "author": "韓維",
        "paragraphs": [
            "幾負高陽約，蹉跎此歲華。",
            "論心看翠竹，感事對黄花。",
            "寒日悽征雁，清霜急暮鴉。",
            "臨風一樽酒，回首意無涯。"
        ],
        "title": "九月十日遊象之葆光亭寄曼叔",
        "id": "f62b40a3-164a-42a0-819b-da4a4e682a63"
    },
    {
        "author": "韓維",
        "paragraphs": [
            "早識浮生妄，欣陪達士遊。",
            "觀心非本有，於法尚何求。",
            "煮茗林間寺，題詩湖上舟。",
            "還嗟別後夜，風雪擁貂裘。"
        ],
        "title": "送戴處士還盧州",
        "id": "576cce6a-15ba-4ede-bf72-ff53c09875ca"
    },
    {
        "author": "韓維",
        "paragraphs": [
            "濁酒非陶令，方池似習家。",
            "放舡風動柳，著岸水涵花。",
            "對影情無極，高歌興轉賒。",
            "群鳥思共濟，何必問仙槎。"
        ],
        "title": "同子華仲連二兄遊湖",
        "id": "23825c37-3091-4509-919d-df265119800c"
    },
    {
        "author": "韓維",
        "paragraphs": [
            "愛子林亭勝，高秋駐馬鞍。",
            "梨紅先著露，竹碧自生寒。",
            "慘戚傷多事，淹留强一歡。",
            "所嗟怯杯酌，不得倒吾冠。"
        ],
        "title": "象之席上賦得寒字",
        "id": "4ea6261d-04d9-47f4-b199-0673c8d5f997"
    },
    {
        "author": "韓維",
        "paragraphs": [
            "野圃無人到，秋風共子行。",
            "花臨流水落，草上廢臺生。",
            "氣晚才看菊，天寒不見鶑。",
            "幽閑固多味，濁酒詎須傾。"
        ],
        "title": "同曼叔化光遊卞氏園",
        "id": "acb3ed82-53d6-4a93-af90-8f4d1dd1567e"
    },
    {
        "author": "韓維",
        "paragraphs": [
            "文德綏中夏，威靈鎮遠夷。",
            "恩靈滄海潤，基業泰山維。",
            "漢曲白麟應，虞韶丹鳳儀。",
            "僞儒蒙景化，鼓舞慶淳熙。"
        ],
        "tags": [
            "泰山"
        ],
        "title": "和晏相公答張提刑州名詩三首 頌聖",
        "id": "d3df40fa-c7a9-4c79-a2e7-1cca1683986a"
    },
    {
        "author": "韓維",
        "paragraphs": [
            "上德欽明代，中階翊亮司。",
            "夔龍曜勛業，鸞鳳肅威儀。",
            "復古高文麗，爲邦惠化綏。",
            "還當奉侯瑞，歸輔太平基。"
        ],
        "title": "和晏相公答張提刑州名詩三首 講德",
        "id": "bcabff21-dbcb-462e-82dd-6dac6d8d7520"
    },
    {
        "author": "韓維",
        "paragraphs": [
            "濠上蒙莊達，田中彭澤歸。",
            "安能陳道德，直可景光輝。",
            "欣奉燕臺集，恭陪漢相威。",
            "陽春回麗曲，清越滿金徽。"
        ],
        "title": "和晏相公答張提刑州名詩三首 陳情",
        "id": "24f7d376-dd2d-4afe-995f-ff1546a77190"
    },
    {
        "author": "韓維",
        "paragraphs": [
            "十月平湖上，繁霜藻荇空。",
            "柳枝橫墮雨，波白細生風。",
            "水鳥飛幽碧，寒花折淺紅。",
            "誰能盡一醉，燈火宿船篷。"
        ],
        "tags": [
            "西湖"
        ],
        "title": "西湖雨中同公懿諸君飲",
        "id": "d07c58c3-4dc6-492a-aacf-24f88face811"
    },
    {
        "author": "韓維",
        "paragraphs": [
            "帝思元老付關西，公受兵符與命圭。",
            "應識疲羸須鎮撫，便期愚散豫招携。",
            "漢家宮殿看龍首，秦地山川入馬蹄。",
            "自愧不才多病者，空哦嘉句滯幽棲。"
        ],
        "title": "答臨淄公見招",
        "id": "7b0cc016-da32-4518-b5c3-6a187800d914"
    },
    {
        "author": "韓維",
        "paragraphs": [
            "雪屋生寒勁，風燈落燼頻。",
            "驚號獨過雁，默坐未眠人。",
            "世事存傷沒，年華故換新。",
            "還將寂寞意，强與凍醪親。"
        ],
        "title": "獨坐",
        "id": "fad8ab0c-4098-4732-8d93-c7f6a7f0741b"
    },
    {
        "author": "韓維",
        "paragraphs": [
            "桃李郊扉靜，東風拂面柔。",
            "偶陪連騎客，來作探春遊。",
            "斜日池邊樹，輕雲城上樓。",
            "不須花艷動，一醉且淹留。"
        ],
        "title": "過卞氏園亭",
        "id": "359003ef-8310-4ea7-9ba5-f989cf4a8250"
    },
    {
        "author": "韓維",
        "paragraphs": [
            "一笑聊爲適，非關事賞心。",
            "芳菲逐風盡，時序感人深。",
            "世事無多問，香醪且細斟。",
            "更須乘月色，瀟灑坐中林。"
        ],
        "title": "西軒會中與辛楊諸君同賦",
        "id": "5e54dc79-0890-44bf-835f-353a30caf811"
    },
    {
        "author": "韓維",
        "paragraphs": [
            "多謝春風意，殘芳得我遊。",
            "綠陰人去遠，翠竹鳥啼幽。",
            "醉舞紛無次，狂歌漫不收。",
            "林間簇車馬，欲去尚遲留。"
        ],
        "title": "再遊卞氏園亭",
        "id": "ef5f6d64-59fe-4e0a-882a-7619534ac288"
    },
    {
        "author": "韓維",
        "paragraphs": [
            "龍山有遊客，贈藥滿筠籠。",
            "葉漬沙泉碧，苗分石竇紅。",
            "斸應侵曉露，來喜及春風。",
            "却笑丹砂遠，卒勤勾漏翁。"
        ],
        "title": "象之以山藥見贈",
        "id": "46e494af-c69f-4fa2-88e2-975e228b19d3"
    },
    {
        "author": "韓維",
        "paragraphs": [
            "春風杖藜客，同到石橋邊。",
            "引袖披雲木，携樽俯澗泉。",
            "巖花聊採摘，野器不雕鎸。",
            "俯仰元和內，熙恬太古前。",
            "草心柔可綰，蒲葉密于編。",
            "澗麀來窺坐，沙鷗不改眠。",
            "濛濛桃李雨，冪冪薜蘿烟。",
            "舞類雩祠日，吟非楚澤年。",
            "魚跳聞急管，鳥語似幺弦。",
            "紫翠羞薇蕨，清香襲蕙荃。",
            "亂流時揭厲，微逕巧縈穿。",
            "德義心誠服，山林性所便。",
            "敢令然諾負，直以事爲牽。",
            "圯下履終跪，溱邊裳且褰。",
            "春醪可益釀，况有帛戔戔。"
        ],
        "title": "和象之同孔寧極遊石橋且簡寧極",
        "id": "eeb0f96a-e12c-4c57-96bc-384b4e904145"
    },
    {
        "author": "韓維",
        "paragraphs": [
            "小雪未成寒，平湖好放船。",
            "水光宜落日，人意喜晴天。",
            "雲薄翠微外，禽歸莽蒼前。",
            "上公寬禮數，清醉亦陶然。"
        ],
        "title": "晏相公湖上泛舟賦",
        "id": "e390972b-0ac3-4b5b-87ae-e85a3deb2d6b"
    },
    {
        "author": "韓維",
        "paragraphs": [
            "繡鞅金羈十里塵，共傳恩詔樂芳辰。",
            "千重翠木開珍圃，百尺朱樓壓寶津。",
            "御麥初長遮雊雉，宮花未識駭遊人。",
            "自憐窮僻看山眼，來對天池禁籞春。"
        ],
        "title": "城西二首  其一",
        "id": "fe2758b2-c3be-4ea2-b5c3-9e4bbf32af05"
    },
    {
        "author": "韓維",
        "paragraphs": [
            "西城馳道直如弦，百頃晴波御柳邊。",
            "韶樂鏗轟羅帳殿，春旗偃蹇近樓船。",
            "曲江未賜唐家燕，靈沼空思鎬邑篇。",
            "幾日金輿下閶闔，魚龍奇戲出中淵。"
        ],
        "title": "城西二首  其二",
        "id": "c828f4e2-d1f1-4d62-ba59-3ebb5c33019a"
    },
    {
        "author": "韓維",
        "paragraphs": [
            "久積端居滯，聊爲散步游。",
            "青苔跳怒黽，綠樹矯鳴鳩。",
            "雨暗橫舟浦，凉生調角樓。",
            "不妨乘晚興，更盡水西頭。"
        ],
        "title": "和仲連兄城上晚步",
        "id": "e6f1691b-0ba5-4260-804a-eb2ac67a04d7"
    },
    {
        "author": "韓維",
        "paragraphs": [
            "舍北多嘉樹，重陰及四鄰。",
            "清風常滿竹，好鳥不驚人。",
            "圖史無它物，謳吟佚此身。",
            "應容千里客，一醉倒冠巾。"
        ],
        "title": "和象之北軒書事",
        "id": "fd1499ca-ddb2-471c-a144-60cd17402fd1"
    },
    {
        "author": "韓維",
        "paragraphs": [
            "蕭灑崔居士，高閑養性靈。",
            "凉風滿樽酒，永日一函經。",
            "竹色垂遮戶，桐花開滿庭。",
            "未嗟相見闊，交照本忘形。"
        ],
        "title": "久雨奉懷象之九兄",
        "id": "3766e835-9bf9-4c24-8493-e01e12ee3c58"
    },
    {
        "author": "韓維",
        "paragraphs": [
            "今日西湖好，來遊未覺喧。",
            "柳枝風處亂，花艷暖中繁。",
            "橋遠歸人渡，舟移集鳥翻。",
            "何須更樽酒，道勝有清言。"
        ],
        "tags": [
            "西湖"
        ],
        "title": "同士則遊西湖",
        "id": "7a693220-5ef4-49a7-a73a-2204f101dea4"
    },
    {
        "author": "韓維",
        "paragraphs": [
            "一昨芳郊祖畫輪，索居南北對殘春。",
            "忽傳河上相望意，未覺庵中獨處人。",
            "幾有高懷投紱冕，尚緣微祿走風塵。",
            "世間萬事徒勞耳，清潁歸來理釣綸。"
        ],
        "title": "和象之河上見懷之作",
        "id": "45518b96-3036-4d26-9e24-8216ec2489d0"
    },
    {
        "author": "韓維",
        "paragraphs": [
            "春草空庭綠，無人燕自飛。",
            "英魂傳廟食，遺像儼朝衣。",
            "弊大謀何卒，才高禍所歸。",
            "空令策畫士，千古鑒危機。"
        ],
        "title": "謁晁大夫廟",
        "id": "fc939ed7-923d-47ee-9f5a-4bfe1921f63f"
    },
    {
        "author": "韓維",
        "paragraphs": [
            "路出清陰下，殘花著馬蹄。",
            "過城春水靜，度墅野橋低。",
            "池廢青蘋合，林深綠笋齊。",
            "流鶑知我恨，落日再三啼。"
        ],
        "title": "暮春遊卞氏園",
        "id": "95333ff1-cb59-4e0d-acb5-89860434f74b"
    },
    {
        "author": "韓維",
        "paragraphs": [
            "東亭不到久，雙桂長新梢。",
            "窗靜蟲收網，檐低燕護巢。",
            "晚花紅自照，繁笋翠相交。",
            "清景成虛委，知君嘆繫匏。"
        ],
        "title": "遊象之葆光亭因以寄之",
        "id": "4b5a753b-b480-44ab-a063-89463fab9a88"
    },
    {
        "author": "韓維",
        "paragraphs": [
            "積雨空堂暮，清宵獨掩門。",
            "陳編徒自對，幽興欲何言。",
            "碧草生牆角，丹花發竹根。",
            "聊持靜者轍，一與道人論。"
        ],
        "title": "西軒雨中期象之夜話",
        "id": "4ba67765-0bcb-4fbc-863d-823c41e867da"
    },
    {
        "author": "韓維",
        "paragraphs": [
            "蕭灑崔家宅，重門一逕通。",
            "竹烟虛晚碧，花雨重秋紅。",
            "傲睨憐苔石，徘徊俯桂叢。",
            "自期新月色，不爲主人翁。"
        ],
        "title": "晚過象之葆光亭戲呈一首",
        "id": "2843ce79-ea56-4ec1-b501-2b3b787468a6"
    },
    {
        "author": "韓維",
        "paragraphs": [
            "憐師真達者，於世了無求。",
            "萬事漚起滅，一身雲去留。",
            "樓臺金地古，風雨玉泉秋。",
            "安得超塵網，相從物外遊。"
        ],
        "title": "送休上人之荆門玉泉寺",
        "id": "b0451d94-124a-4b4d-a359-6ba00c78e3c6"
    },
    {
        "author": "韓維",
        "paragraphs": [
            "空庭落葉赤，聯步得幽尋。",
            "蘚剝殘碑字，塵昏古象金。",
            "菊烟凄晚秀，松日淡秋陰。",
            "南陌風埃滿，禪關只自深。"
        ],
        "title": "遊龍興寺",
        "id": "da944d6b-0e48-43ec-961b-9722abbe33b0"
    },
    {
        "author": "韓維",
        "paragraphs": [
            "慘淡秋原思，歸鞍暮向城。",
            "野風吹酒散，寒日上衣明。",
            "躑躅樵兒聚，喧呼獵騎輕。",
            "村醪處處熟，准擬數來行。"
        ],
        "title": "飲方君舍晚歸",
        "id": "eb26bb5d-b53d-46af-a52f-740a73a93c4e"
    },
    {
        "author": "韓維",
        "paragraphs": [
            "魂魄應遊沛，空嗟廟貌殘。",
            "蒼碑火剝裂，畫壁雨闌干。",
            "帳幙虛風肅，松槐白日寒。",
            "陞堂欲進拜，猶怯戴儒冠。"
        ],
        "title": "謁漢高帝廟",
        "id": "dad0397e-2925-457d-9ba3-c0b5be151ed6"
    },
    {
        "author": "韓維",
        "paragraphs": [
            "華屋衡茅接，閑門杖屨通。",
            "客來非載酒，君坐正書空。",
            "白菊晚霜後，青蔬寒雨中。",
            "從今日無事，來聽竹窗風。"
        ],
        "title": "雨過化光西齋",
        "id": "f2f0c5cf-dced-457a-af86-fe76ef6dab81"
    },
    {
        "author": "韓維",
        "paragraphs": [
            "朔雪清初霽，風生翠柏陰。",
            "星辰寒殿近，燈火夜堂深。",
            "坐愛溫爐密，歡從濁酒斟。",
            "何當老吾里，杖屨日相尋。"
        ],
        "title": "潁橋會曼叔坐中寫呈",
        "id": "7fac1aac-1c4d-47f9-9e6e-8955fd0e82ab"
    },
    {
        "author": "韓維",
        "paragraphs": [
            "歸馬繫庭柏，張燈開酒樽。",
            "留連遥夜飲，款曲故人言。",
            "清笑非無適，長歌未覺喧。",
            "它時相望意，雪屋倚雲根。"
        ],
        "title": "坐中呈寧極",
        "id": "66d50922-5628-4b07-a990-a194e2ba1638"
    },
    {
        "author": "韓維",
        "paragraphs": [
            "壯士何憔悴，寒郊獨掩扉。",
            "有親垂素髪，爲客化緇衣。",
            "風雪燈生暈，塵埃劍失威。",
            "多慚佳句贈，無力助騫飛。"
        ],
        "title": "答方祐甫感懷見示之作",
        "id": "aa722fdf-cf5c-40cf-a69c-2f33f0b38c09"
    },
    {
        "author": "韓維",
        "paragraphs": [
            "臘近雲容變，陽生日景添。",
            "偶然回晚轡，相與坐晴檐。",
            "水綠冰微泮，沙明雪尚霑。",
            "弄襟風力薄，著履土膏粘。",
            "驚鳥不成下，寒魚猶在潛。",
            "翠深荒岸竹，黄折敗池蒹。",
            "礙徑藤梢曲，鈎衣棘刺銛。",
            "辭鋒憐子淬，閒癖詎予砭。",
            "自以清談勝，寧非樂事兼。",
            "春芳有近信，頻此醉厭厭。"
        ],
        "title": "同辛楊遊李氏園隨意各賦古律詩一首",
        "id": "72ec0809-2cbb-4c3d-9a18-46ffddc1ffd8"
    },
    {
        "author": "韓維",
        "paragraphs": [
            "雪盡岡頭路，風和臘後天。",
            "人安閑淡內，鳥下寂寥前。",
            "凍水晴初浪，荒城晚自烟。",
            "西橋車馬急，歸意尚留連。"
        ],
        "title": "自靜教院晚步潩上",
        "id": "53bc4534-862f-4cbc-87cf-c84b65872186"
    },
    {
        "author": "韓維",
        "paragraphs": [
            "厭踏塵中路，遠尋濠上行。",
            "水聲喧夜塹，月色滿春城。",
            "衎衎交遊樂，依依里巷情。",
            "優哉不知老，何暇慕軒纓。"
        ],
        "title": "自城南濠上步月之葆光",
        "id": "908c3507-9de2-41b8-9a5b-dec77f48463a"
    },
    {
        "author": "韓維",
        "paragraphs": [
            "多病傷春客，經時獨掩扉。",
            "偶隨游騎出，已見落花飛。",
            "芳草微迎履，香風細弄衣。",
            "扁舟可載酒，便擬拍浮歸。"
        ],
        "title": "遊北園賦",
        "id": "77b7af84-c276-48df-b74f-5436e7e99ed1"
    },
    {
        "author": "韓維",
        "paragraphs": [
            "路繞高林盡，舟篷出近灣。",
            "鳥啼青竹影，人對綠波間。",
            "野色平當坐，春愁巧作顔。",
            "已知湖榭近，飛絮落班班。"
        ],
        "title": "清明北園泛池舟中作",
        "id": "31da41e5-8cf8-4b2d-8a5e-40949fb144a7"
    },
    {
        "author": "韓維",
        "paragraphs": [
            "聞說吳江上，長橋百丈虹。",
            "蠔粘能固本，人度若乘空。",
            "明委三秋月，清來萬里風。",
            "君知此爲政，名惠廣無窮。"
        ],
        "title": "送王奉議知吳江縣",
        "id": "7d792838-d0a2-4791-a0fc-2abcbaec2278"
    },
    {
        "author": "韓維",
        "paragraphs": [
            "節物何催逼，翩翩不可留。",
            "楓丹湘渚暮，蘆白楚江秋。",
            "隻影侵霜月，孤鳴入戍樓。",
            "天高雲路杳，安穩過羅浮。"
        ],
        "title": "孤雁",
        "id": "3b5d3555-7e06-43d7-8125-3f80ee2ac2af"
    },
    {
        "author": "韓維",
        "paragraphs": [
            "南谿晚酌罷，歸路笑言同。",
            "家在碧山下，人行清露中。",
            "鵲飛斜映月，蟲響暗移叢。",
            "下馬兒童喜，誰知爲德公。"
        ],
        "title": "陪寧極游南谿夜還山墅",
        "id": "8b3afc6b-83d3-4940-aad4-6b088b22d1b3"
    },
    {
        "author": "韓維",
        "paragraphs": [
            "驅車背河去，鷄犬幾家村。",
            "山斷春風急，雲生野氣昏。",
            "涉溪沙水亂，步逕草花繁。",
            "谷口多幽思，青林啼鳥喧。"
        ],
        "title": "字谷道中",
        "id": "2fedae01-56c0-4278-80cf-e8436417e0d0"
    },
    {
        "author": "韓維",
        "paragraphs": [
            "不踏南溪路，于今五換春。",
            "能來再聯騎，還是舊遊人。",
            "置酒真乘興，談經或入神。",
            "歡餘不無愧，林壑未還身。"
        ],
        "title": "同化光陪寧極之滍陽城",
        "id": "30759632-ad35-4bb6-a6c6-5b3916815403"
    },
    {
        "author": "韓維",
        "paragraphs": [
            "聞說西橋水樹間，不辭驅馬涉風烟。",
            "疏籬老屋臨官道，瘦棘荒茅蔽石田。",
            "欲下鳴鴉盤木末，遠來驚雉落山前。",
            "瓢中幸有村醪美，不怕春寒雨滿川。"
        ],
        "title": "之石橋",
        "id": "b0abf5cc-26f7-4ebd-83b6-4ae7474f33b6"
    },
    {
        "author": "韓維",
        "paragraphs": [
            "回風蕭颯過山西，一望平郊雨脚齊。",
            "但使農疇蘇旱稼，敢辭客路踏春泥。",
            "暮投野寺明燈宿，聲入幽窗綠樹低。",
            "明日塵清洛陽道，呼童嚴駕候晨鷄。"
        ],
        "title": "臨汝遇雨",
        "id": "f9c50c9e-51d0-4c68-865c-3b6e70b204ed"
    },
    {
        "author": "韓維",
        "paragraphs": [
            "楊柳飛花盡，櫻桃結子成。",
            "蹊陰空凈綠，野艷有孤明。",
            "訪古重來地，傷春獨望情。",
            "幽禽亦何恨，百種向人鳴。"
        ],
        "title": "普明亭賦",
        "id": "92188b8a-ba3c-4b4a-b68c-c4166dd58af5"
    },
    {
        "author": "韓維",
        "paragraphs": [
            "廢壘荒祠古，空庭獨樹寒。",
            "精誠褰畫帳，事迹問黄冠。",
            "晦昧塵籠墨，淋漓雨壁丹。",
            "冷風滿簾隙，仙馭或盤桓。"
        ],
        "title": "列子廟",
        "id": "59d29ed6-5500-47e0-8f1c-251820e11ecb"
    },
    {
        "author": "韓維",
        "paragraphs": [
            "兩朝典策成揮筆，二府勛庸在運籌。",
            "歷踐枯榮皆德舉，重陪閒燕是恩留。",
            "康寧必有神明勞，蕭灑真無世俗憂。",
            "早晚安車賜高退，碧嵩清潁從公游。"
        ],
        "title": "和晏相公答邵校勘",
        "id": "647cb681-29ab-4239-9bca-5d2a07f3b0c6"
    },
    {
        "author": "韓維",
        "paragraphs": [
            "春物華猶少，春風思已多。",
            "新黄先入柳，微綠自生波。",
            "酒興潛傾倒，詩情暗揣摩。",
            "流年不須問，判作白頭歌。"
        ],
        "title": "和晏相公初春",
        "id": "465e4eeb-fab9-42d9-a187-cc8dcbbdb82b"
    },
    {
        "author": "韓維",
        "paragraphs": [
            "幾日東風獨掩門，忽傳佳咏感芳辰。",
            "應緣高位須憂國，未必多情便負春。",
            "過眼只看花艷疾，驚心初見草芽新。",
            "狂吟爛醉無拘束，始信光陰屬散人。"
        ],
        "title": "和永叔病中寄諸君子",
        "id": "1669196a-d9a0-4306-9301-73ed03c72088"
    },
    {
        "author": "韓維",
        "paragraphs": [
            "翠葆連陰直，黄金布蕊齊。",
            "流塵一開眼，急節重含悽。",
            "蝶冷相携去，蟬清無數嘶。",
            "翻風隨御水，带雨落秋泥。",
            "自喜凋零後，何嫌採掇稽。",
            "朝緌映晨入，游袂拂宵携。",
            "慘淡林烟早，輕明樓日西。",
            "臨溪如有此，當似武陵迷。"
        ],
        "title": "依韵和沖卿槐花",
        "id": "2ef1fc4b-5d8d-40f1-b48a-ffed2c5a9625"
    },
    {
        "author": "韓維",
        "paragraphs": [
            "毗陵今古號名州，况是風流得隠侯。",
            "吳岫稍迎雙隼旆，洛塵凡敝幾貂裘。",
            "預期庭下無嚚訟，還向樽前作艷謳。",
            "去去國門誰不羨，畫船烟浪入清秋。"
        ],
        "title": "送沈學士知常州",
        "id": "bccc4353-c7a2-4350-898a-1a2f898a90b9"
    },
    {
        "author": "韓維",
        "paragraphs": [
            "世事茫然劇轉蓬，一樽何意與君同。",
            "從容談笑皆塵外，恍忽游從似里中。",
            "還有桂華來靜夜，稍驚梧葉下秋風。",
            "欲論歸去令人愧，高卧襄陽有德公。"
        ],
        "title": "和十侄喜象之來飲兼簡龍陽孔先生",
        "id": "2d2e7c40-6130-41e9-8610-aa047d854e67"
    },
    {
        "author": "韓維",
        "paragraphs": [
            "積潦行車絕，高舂閉戶眠。",
            "蕭條黄葉下，冷落菊花前。",
            "廢卷憐佳節，銜杯想少年。",
            "君來慰愁坐，廄馬疾於烟。"
        ],
        "title": "重陽對雨招介甫",
        "id": "fade06ef-db61-46a9-b09e-08a0d1006883"
    },
    {
        "author": "韓維",
        "paragraphs": [
            "秋風吹雨入荒城，城下籬邊菊艷明。",
            "佳節相從平日事，新詩遥寄故人情。",
            "浮沉薄宦非吾願，俯仰流年只自驚。",
            "早晚郊扉收退迹，南阡北陌重逢迎。"
        ],
        "title": "答楊辛二君重陽對雨見寄",
        "id": "e5ce0585-dcb3-48e2-a049-968cca373d90"
    },
    {
        "author": "韓維",
        "paragraphs": [
            "朔風收盡凍雲漫，細灑狂飄入夜寒。",
            "潤浹土膏謠萬俗，喜聞玉色舞千官。",
            "川原誰作呼鷹出，樓觀朝宜跋馬看。",
            "亞尹勤民流咏嘆，一章高唱掩幽蘭。"
        ],
        "title": "奉和府判學士景彝喜雪",
        "id": "47ed398a-4aa8-44a0-b8f5-34f76879143d"
    },
    {
        "author": "韓維",
        "paragraphs": [
            "春意來何早，乾坤潤澤中。",
            "雪明初照日，雲斷欲隨風。",
            "世事蚊虻過，身謀雁鶩同。",
            "諸君亦詩酒，吾道未應窮。"
        ],
        "title": "奉和介甫正月二日",
        "id": "fe875d61-4cd6-4128-afe4-b3a6ea11e009"
    },
    {
        "author": "韓維",
        "paragraphs": [
            "華閣岧嶢冠道山，群公清曉集初筵。",
            "獨持金印承新命，重對牙籤識舊編。",
            "英俊雍容欣接袂，文章疏闊愧懷鉛。",
            "一時高會形風什，留作儒林故事傳。"
        ],
        "title": "何龍圖赴上秘閣同諸君賦詩",
        "id": "40a682bd-1982-471e-b074-0d6e23ac59ee"
    },
    {
        "author": "韓維",
        "paragraphs": [
            "出苑花光朱雪動，壓波橋影綵虹摇。",
            "飛揚鶑燕驚高管，偃蹇魚龍近畫橈。",
            "早識浮名身外事，久判閑日醉中消。",
            "幾年寥落同遊伴，還喜春風并馬鑣。"
        ],
        "title": "和中道遊金明池",
        "id": "500842d9-4f6d-4bcb-bbc9-665ef9114ab7"
    },
    {
        "author": "韓維",
        "paragraphs": [
            "日下崦嵫外，秋生沆碭間。",
            "清江無限好，白馬不勝閑。",
            "雨過雲收族，天空月上彎。",
            "歸鞍侵調角，回首六朝山。"
        ],
        "title": "江亭晚眺",
        "id": "74468356-949f-40b7-83d2-e7659dd5555a"
    },
    {
        "author": "韓維",
        "paragraphs": [
            "耆老不可問，高臺荆棘間。",
            "一時戎馬散，千古暮鴉還。",
            "事往孤鴻斷，人來落照閒。",
            "興亡無限恨，慘淡對河關。"
        ],
        "title": "廢烽臺",
        "id": "f50609aa-33b9-40aa-80e4-b0af19de873a"
    },
    {
        "author": "韓維",
        "paragraphs": [
            "飛雪朝來霽，朱樓月下過。",
            "絕雲看麗構，裂玉墮清歌。",
            "醉燭輕摇箔，游鞍不動珂。",
            "回頭少年樂，慘淡一悲哦。"
        ],
        "title": "和聖俞天津橋聞歌",
        "id": "3a45467b-e82b-4440-bdf6-c722e9c5daa0"
    },
    {
        "author": "韓維",
        "paragraphs": [
            "牢落悲春事，蕭條作晚遊。",
            "清光溢平沼，凉思近高樓。",
            "碧樹森將合，朱欄渺若浮。",
            "公來慰羈寓，華月許移舟。"
        ],
        "title": "宿西京府署晚遊東池",
        "id": "2613e7d5-4e3b-4c3b-b3fc-d6e43d9be7d2"
    },
    {
        "author": "韓維",
        "paragraphs": [
            "洛浦殘芳盡，來尋關塞春。",
            "青林橫石閣，翠壁涌金人。",
            "澗草薰衣晚，松風落面新。",
            "愁驅向城騎，還踏九衢塵。"
        ],
        "title": "遊龍門歸",
        "id": "490c9f3a-8669-4d48-8f06-6fa5d16cbfc2"
    },
    {
        "author": "韓維",
        "paragraphs": [
            "東來鳴棹落河干，喜見孤幡佛樹端。",
            "不謂塵埃走符檄，尚逢池榭拂衣冠。",
            "清風明月還相見，濁酒枯棋亦自懽。",
            "寄語京城騎馬客，優游到底是閑官。"
        ],
        "title": "宿紹隆院",
        "id": "0728ad4f-ac7c-4258-9f8b-591c8bb557d9"
    },
    {
        "author": "韓維",
        "paragraphs": [
            "野月來何處，東池柳影深。",
            "微生水風力，稍散暝雲陰。",
            "冷極螢沈草，明多鵲動林。",
            "欲知清絕興，不寐有孤吟。"
        ],
        "title": "紹隆池上對月",
        "id": "14355e0e-a226-4de5-a60e-a762e978bf61"
    },
    {
        "author": "韓維",
        "paragraphs": [
            "目倦風塵觀，身疲鞍馬行。",
            "春沙迎步潤，山雪照懷清。",
            "冰水初消色，林鴉欲乳聲。",
            "物華多感觸，一動故園情。"
        ],
        "title": "野步",
        "id": "5f50e62d-e37d-4aac-9fda-d1c975a3796f"
    },
    {
        "author": "韓維",
        "paragraphs": [
            "春寒驅傳馬，西度虎牢關。",
            "草樹高低雪，烟雲左右山。",
            "英豪攻戰地，風物笑談間。",
            "俯仰看今古，翛然百慮間。"
        ],
        "title": "武牢道中",
        "id": "f8efcb8a-5f51-4f56-9e98-9366131da01a"
    },
    {
        "author": "韓維",
        "paragraphs": [
            "竹塢斜開逕，茅檐半卷書。",
            "幽閑入高卧，淡薄見平居。",
            "亂水隨釃引，殘花不掃除。",
            "因君動高興，回首想吾廬。"
        ],
        "title": "過邵先生居",
        "id": "00988c23-adf8-4522-af9d-b0b746f16307"
    },
    {
        "author": "韓維",
        "paragraphs": [
            "夜來飛雨濯殘芳，綠遍童童佛樹行。",
            "把酒可勞悲暮節，振衣還自喜微凉。",
            "清簾不下輕颺燕，別院時來暗靄香。",
            "自是嵩陽欲歸客，爲公聊盡次公狂。"
        ],
        "title": "浴普靜同江二李叔中道賦",
        "id": "5dc7c29b-0da0-46a3-a20f-3a01493b1a64"
    },
    {
        "author": "韓維",
        "paragraphs": [
            "繁陰掃無迹，庭雪尚餘光。",
            "屋背生寒月，林梢綃暗霜。",
            "昏瞳頻廢卷，悲淚易霑裳。",
            "却想故園夜，張燈宿草堂。"
        ],
        "title": "冬夜",
        "id": "3a262fa2-7092-4009-8b8b-697b0b972781"
    },
    {
        "author": "韓維",
        "paragraphs": [
            "河面參差結凍凘，清風不展畫船旗。",
            "偶驅羸馬知何適，獨過長橋問所思。",
            "可喜身閑親濁酒，未忘心競是枯棋。",
            "憑君莫唱陽關曲，自覺年來不能悲。"
        ],
        "title": "同鄰幾原甫謁挺之",
        "id": "c6902efd-2595-433f-9e98-27c8b31a1e1c"
    },
    {
        "author": "韓維",
        "paragraphs": [
            "長條飛動不依欄，淡粉濃朱巧作團。",
            "無語不辭終日立，有情曾是隔年看。",
            "春羅試舞衣新換，古錦藏詩墨未乾。",
            "我爲愁多悲節物，欲酬佳句淚霑翰。"
        ],
        "title": "寶奎殿前花樹子去年與宋中道同賦今復答宋詩",
        "id": "c69a7a77-9c24-41e7-9e65-fc6fcb95b6a0"
    },
    {
        "author": "韓維",
        "paragraphs": [
            "平時太學客，文藻士林傳。",
            "憔悴尚一邑，聲名空十年。",
            "風烟長夏始，關塞濁涇前。",
            "莫作歸來嘆，將軍好薦賢。"
        ],
        "title": "送河秘校鬲主簿良原",
        "id": "83497b3d-5f22-4cfc-9d81-3cbd7d88a0c4"
    },
    {
        "author": "韓維",
        "paragraphs": [
            "曾見芳春二月時，弱枝繁萼動輝輝。",
            "難忘絕艷驚心麗，重惜良遊與意違。",
            "好事幾人能載酒，感時今日爲霑衣。",
            "南宮老樹無妍思，坐想東風絳雪飛。"
        ],
        "title": "奉同中道鎖宿南宮思寶奎殿前花樹子",
        "id": "961130fe-4302-44a2-b77f-4b64af77d9c1"
    },
    {
        "author": "韓維",
        "paragraphs": [
            "早接英豪論，常多伯仲賢。",
            "風塵一會合，歲月幾徂遷。",
            "稟性成樗散，干時類鑿圓。",
            "論心誰合者，握手子歡然。",
            "經訓開前古，談辭屈老先。",
            "春遊同爛漫，醉樂屢回旋。",
            "樂事嗟難久，離襟悵獨偏。",
            "驅車清汝曲，佐幕紫嵩前。",
            "官興惟高咏，人生得晏眠。",
            "丹鉛塗舊史，杖屨接幽禪。",
            "嘆息春期失，淹留夕夢牽。",
            "非因傳麗唱，何以慰勞悁。"
        ],
        "title": "依韵和貢父見寄",
        "id": "29740387-bff7-49f6-8156-5059d77eb1ed"
    },
    {
        "author": "韓維",
        "paragraphs": [
            "塵事無時已，歸休慮暫空。",
            "超颻廣庭步，蕭散葛衣風。",
            "默與清樽對，心期靜者同。",
            "獨憐新月色，百過達幽叢。"
        ],
        "title": "和原甫對月招江梅不至",
        "id": "08f4fe9a-8da8-44be-9eb8-144ae7ad50c0"
    },
    {
        "author": "韓維",
        "paragraphs": [
            "上閣群公拜賜歸，九衢春色遍熙熙。",
            "後房絲竹爭相命，窮巷簞瓢亦我期。",
            "濁酒滿樽聊混俗，嘉蔬登俎在隨時。",
            "劉郎固自多幽思，門掩東風獨賦詩。"
        ],
        "title": "和原甫立春日拜賜歸不赴鄰幾會",
        "id": "af92f372-968b-4671-98ae-c1a2a9de45b7"
    },
    {
        "author": "韓維",
        "paragraphs": [
            "春風幾日到蓬萊，仙伯初驚杏蕊開。",
            "繞樹獨聽清夜漏，懷人空對昔年杯。",
            "坐憐珍賞同心隔，愁見新芳入眼來。",
            "欲折繁枝有所贈，九重丹禁照瑶魁。"
        ],
        "title": "和鄰幾前歲同濟川原甫賞閣後杏花今茲對之有懷二君",
        "id": "a8f0f797-30c3-405e-b557-daa0b0996893"
    },
    {
        "author": "韓維",
        "paragraphs": [
            "絮糅瓊霏浩滿空，平明騎馬入春風。",
            "九重城闕寒光外，百萬人家喜氣中。",
            "不學閉門徒自潔，且欣携酒與君同。",
            "柳梢花甲從今始，便好尋芳下苑東。"
        ],
        "title": "雪中同鄰幾出游",
        "id": "6eacd500-803b-4e6a-8c7c-14547a8d9203"
    },
    {
        "author": "韓維",
        "paragraphs": [
            "炎日來休騎，紅塵喜放船。",
            "波平凉洗馬，樹凈晚吟蟬。",
            "風至披襟後，雲消倚拖前。",
            "潭心見華月，歸意一留連。"
        ],
        "title": "晚過鄰幾官舍三首  其一",
        "id": "3fef7a16-aba6-498e-8230-3f4493516a6f"
    },
    {
        "author": "韓維",
        "paragraphs": [
            "車馬東橋絕，凉風滿夕軒。",
            "水聲通沁苑，樹色入夷門。",
            "每接淵明咏，常懷仲理言。",
            "滄洲如可約，杯酒會重論。"
        ],
        "title": "晚過鄰幾官舍三首  其二",
        "id": "bb4435da-d2bf-4090-9ba9-3e4cc96efe1d"
    },
    {
        "author": "韓維",
        "paragraphs": [
            "蕭灑君官舍，從來可數來。",
            "養蓮疏濁水，薙草出荒臺。",
            "芡散初成籍，蒲長欲映杯。",
            "吾知蔣生逕，不爲俗人開。"
        ],
        "title": "晚過鄰幾官舍三首  其三",
        "id": "21d9bb99-4647-4b14-8ac8-b6d28fef24ea"
    },
    {
        "author": "韓維",
        "paragraphs": [
            "廣文自古無羈束，况復三逢著令休。",
            "縱酒不防官長駡，驅車聊過故人遊。",
            "閑中日月隨方罫，遠外風雲入小舟。",
            "准擬牆根菊花好，共乘清露賞高秋。"
        ],
        "title": "連日休務過鄰幾",
        "id": "3bb7eeae-20ad-4df7-bc7c-cc96fd91f6d4"
    },
    {
        "author": "韓維",
        "paragraphs": [
            "新銜佳命上金鑾，遞直連初寢未安。",
            "霜氣稍依羅幕重，月華先近玉堂寒。",
            "詔函裁罷騫靈鳳，詩句書成舞瑞鸞。",
            "學省地閒清賞隔，懷賢空向斗杓看。"
        ],
        "title": "和歐陽內翰內直對月見寄",
        "id": "48f7075c-453d-4937-8709-993b7f592508"
    },
    {
        "author": "韓維",
        "paragraphs": [
            "天門朝日照崔嵬，車騎雍容下禁臺。",
            "清景每將詩思遣，高情不爲寵名回。",
            "山林豈要須長往，軒冕當知是儻來。",
            "欲與明公論出處，會乘飛雪旁金罍。"
        ],
        "title": "和永叔內直晨出馬上口占",
        "id": "d3e0c60a-3292-494b-9383-497b38793d3c"
    },
    {
        "author": "韓維",
        "paragraphs": [
            "滁陽山水翳荒榛，公爲開治物物新。",
            "自作嘉名遍華牓，連題秀句入青岷。",
            "泉聲尚記巖寒夜，花思偏憐谷暖春。",
            "絕境坐馳高興動，安能碌碌久風塵。"
        ],
        "title": "和永叔思滁州幽谷",
        "id": "3ddad4d4-9d98-43db-ab10-23a3048aecc6"
    },
    {
        "author": "韓維",
        "paragraphs": [
            "視草名臣潤色才，玉墀晨退共徘徊。",
            "朝廷無事文書省，臺閣相歡笑語開。",
            "少厭賡酬停落筆，旋尋歌舞約銜杯。",
            "廣文主簿官閒冷，不是詩情豈合來。"
        ],
        "title": "和子華兄同永叔飲三班官舍兼約明日飲永叔家",
        "id": "9b91882d-2e0e-4465-85d9-a9283d422be2"
    },
    {
        "author": "韓維",
        "paragraphs": [
            "結亭遐僻古江山，勝絕終爲好事傳。",
            "溪泛夜聲來枕上，峰回午影過樽前。",
            "禽魚舊識應相樂，花木親栽益自憐。",
            "我抱滄洲未歸恨，羨君生計有林泉。"
        ],
        "title": "寄題周著作江山縣溪亭",
        "id": "52257d03-2639-4964-8dbe-8a937a95ba7f"
    },
    {
        "author": "韓維",
        "paragraphs": [
            "馳道塵清生紫烟，帝臨原廟拜衣冠。",
            "日華先向金輿動，霜氣猶通玉仗寒。",
            "後騎綿裘明粲粲，侍臣瑶佩響珊珊。",
            "一聞佳句歌熙盛，不減都人夾路觀。"
        ],
        "title": "和永叔從駕謁景靈宮",
        "id": "7f0b59f3-3b8a-4d6d-93fc-68427751078a"
    },
    {
        "author": "韓維",
        "paragraphs": [
            "翠竹蒼林顔色老，遊人安得故時同。",
            "沾衣似對金城柳，握管翻悲楚水楓。",
            "新鬢旋驚吟後白，好花猶記折來紅。",
            "須知世事徒勞耳，惟有清樽不負公。"
        ],
        "title": "和子履再遊李氏園",
        "id": "ece61ebf-0f0d-4838-9c0a-654e3abb1212"
    },
    {
        "author": "韓維",
        "paragraphs": [
            "楊公白首困青騧，坐對流陰頗自嗟。",
            "半夜星文窮斗次，平明春色遍人家。",
            "漫將愁思驚天運，好看新詩待物華。",
            "何日一樽相就醉，爲君先探此園花。"
        ],
        "title": "奉和楊直講除夜偶書",
        "id": "1ce96afb-5b98-4a2e-82dd-fde83b7c34ea"
    },
    {
        "author": "韓維",
        "paragraphs": [
            "萬里青天洗曙霜，秋曦滿眼對晴光。",
            "掃殘遺秉川原靜，折過寒花逕隧荒。",
            "偶入名園逢漆吏，遠尋香剎問支郎。",
            "浮生寵辱何須道，幸有田家濁酒嘗。"
        ],
        "title": "和周仲章出郊",
        "id": "1e27b16f-f504-4d85-9d02-3980a999b08f"
    },
    {
        "author": "韓維",
        "paragraphs": [
            "喧然佳句落神都，哀此援琴尚有餘。",
            "未見校文登子政，空傳爲賦似相如。",
            "道存固可輕華冕，談進當知得異書。",
            "推轂賢豪非我事，所期詩酒樂朋裾。"
        ],
        "title": "奉答宋中道服除還朝示親友",
        "id": "18ba7be4-3798-4f89-9fcb-205a968fd849"
    },
    {
        "author": "韓維",
        "paragraphs": [
            "荒郊不可望，極目盡傷心。",
            "日薄不開凍，風凄還作陰。",
            "倦鴉飛趁馬，寒犬吠依林。",
            "頼有瓢中酒，愁來一獨斟。"
        ],
        "title": "許昌道中",
        "id": "2d55ad68-b90d-43b4-bb4e-9049793c8fea"
    },
    {
        "author": "韓維",
        "paragraphs": [
            "二年憔悴走京塵，匹馬歸來訪四鄰。",
            "足滑舊諳城下徑，眼明重見里中人。",
            "青蔬不沒荒畦雪，翠柏常留野殿春。",
            "風物自如人事改，夕陽哀淚落衣巾。"
        ],
        "title": "謁象之同諸君步之東禪院",
        "id": "9497a01f-fbc9-47d7-9fa9-5b9b5e9f4d87"
    },
    {
        "author": "韓維",
        "paragraphs": [
            "綠篠清漣得釣磯，制名翻與實相違。",
            "沉鈎不忍潛魚亂，回棹常侵宿鳥飛。",
            "林靄散餘知月上，水風清極怯秋歸。",
            "興來詩就觴來盡，不信人間有是非。"
        ],
        "title": "清漣磯獨坐",
        "id": "58e12db3-fa87-4b29-9c5a-7fd7709648b6"
    },
    {
        "author": "韓維",
        "paragraphs": [
            "拔爾蒿萊際，微根僅自支。",
            "勞心勤一溉，拭目待三移。",
            "穠李慚同列，芳橙合並枝。",
            "絳囊如有惠，莫忘贈君時。"
        ],
        "title": "謝微之送鴨脚",
        "id": "2ad901fb-def7-4a73-8f3b-3f5f10afed2d"
    },
    {
        "author": "韓維",
        "paragraphs": [
            "紅蘤隨風盡，團枝泣露光。",
            "葉深驚乍見，實小貴先嘗。",
            "點綴憐餘萼，飄零惜舊香。",
            "不須悲節物，且喜手中觴。"
        ],
        "title": "北園坐上探題得新杏",
        "id": "494ec4cc-4868-4e14-876f-40c1cfa79712"
    },
    {
        "author": "韓維",
        "paragraphs": [
            "離馬嘶高樹，郊原夏景深。",
            "還持長者政，往慰遠人心。",
            "種黍侔千戶，張魚盛百金。",
            "江山永嘉咏，時寄草堂吟。"
        ],
        "title": "送洵陽王令之官",
        "id": "854567ec-3e03-4abc-be2c-eecf8d9b32a0"
    },
    {
        "author": "韓維",
        "paragraphs": [
            "才見高帆落歸艑，又携輕劍逐戎麾。",
            "步兵厨裏仍多酒，王粲軍中不廢詩。",
            "絕塞風烟通夕靜，近關榆柳識春遲。",
            "花時不得同嬉賞，腸斷東風把一卮。"
        ],
        "title": "答寄廣信六弟",
        "id": "b3af9fc6-c801-45c1-bd6e-3ee97d4e0bef"
    },
    {
        "author": "韓維",
        "paragraphs": [
            "寥落霜園樹，萸房獨照秋。",
            "實兼蘭佩結，香近玉卮浮。",
            "嗔蕊醒殘醉，紉紅感舊遊。",
            "三英佳句在，殊喜繼風流。"
        ],
        "title": "九日席上賦得茱萸",
        "id": "96d5026d-ca19-4c6b-a799-49c2a20cf8c2"
    },
    {
        "author": "韓維",
        "paragraphs": [
            "高軒怒馬一憧憧，夫子端居寂寞中。",
            "綠酒細斟消暇日，朱弦緩撥對春風。",
            "官閑勢利無從入，道勝紛華豈易攻。",
            "即此便堪遺萬慮，可憐夸者自窮通。"
        ],
        "title": "和之美春日對酒",
        "id": "2398d467-ace6-421f-9a52-1a1605f538f0"
    },
    {
        "author": "韓維",
        "paragraphs": [
            "絮飛絲墮滿春陰，嘆息流光節物深。",
            "鷄鞠自喧游俠地，鶑花空思長年心。",
            "寂寥功業看孤劍，淡薄情懷寄素琴。",
            "我亦新來有華髪，并須携酒白頭吟。"
        ],
        "title": "又和寒食感懷",
        "id": "18b40207-48c2-473a-bf12-434ffb6ff992"
    },
    {
        "author": "韓維",
        "paragraphs": [
            "久宦憐官薄，端居惜歲芳。",
            "世情徒枳棘，吾操自松篁。",
            "鐵擿敷經暇，檀槽度曲長。",
            "浮沈歸濁酒，感激見新章。",
            "守道言何固，安時志不忘。",
            "慚無推挽者，祝子壽而康。"
        ],
        "title": "答楊之美春日書懷依韵",
        "id": "78c766b7-aeb0-45de-aee9-80d8634ef91f"
    },
    {
        "author": "韓維",
        "paragraphs": [
            "文史平居樂，塵埃少別心。",
            "都門開柳色，樽酒駐車音。",
            "漢節光華遠，春風藻思深。",
            "一聞傳麗句，清興靄盈襟。"
        ],
        "title": "次韵和唐公北使途中見寄二首  其一",
        "id": "7ed92af1-da7a-43c1-9dc4-ebaff4cec734"
    },
    {
        "author": "韓維",
        "paragraphs": [
            "殘紅著樹春無幾，悵望君家綠玉杯。",
            "美酒應容步兵醉，後堂先約戴崇開。"
        ],
        "title": "次韵和唐公北使途中見寄二首  其二",
        "id": "2af5144d-2793-4bd6-bba4-4408e6297562"
    },
    {
        "author": "韓維",
        "paragraphs": [
            "閑官身散誕，飽食坐欹斜。",
            "永日槐陰靜，清風葆鬢華。",
            "廢書良愧馬，落帽偶同嘉。",
            "此適誰知者，逢人莫浪誇。"
        ],
        "title": "史局坐寢戲呈崇文掌學士",
        "id": "a10b7343-bd6a-4894-990d-904be87a5dae"
    },
    {
        "author": "韓維",
        "paragraphs": [
            "天津南望兩涯間，蓊若青雲乍吐山。",
            "花葉相催何日已，塵埃不斷幾人閑。",
            "郎官蕭灑裁詩麗，博士龍鍾嘆鬢班。",
            "我獨無詩亦無嘆，朝驅羸馬暮知還。"
        ],
        "title": "和景彝聖俞馬上見槐花",
        "id": "36aee483-dcae-4008-859e-a30919e1832b"
    },
    {
        "author": "韓維",
        "paragraphs": [
            "炎塵滿天地，懷子邈湖江。",
            "築隠雲峰亂，棲禪石樹雙。",
            "學禪仍慕孔，詩放欲兼龐。",
            "蕭灑高吾興，清風卧北窗。"
        ],
        "title": "寄溫州希用上人",
        "id": "9293cfd0-2901-4bed-89de-3d1ab338e9b9"
    },
    {
        "author": "韓維",
        "paragraphs": [
            "雷激霆奔夜復晨，天街流潦沒車輪。",
            "清風皎日收無迹，妖蜧頑蛟亦有神。",
            "洊至已驚占習坎，汨陳深恐敗彝倫。",
            "蒼生可念非吾力，漏屋頹垣不庇身。"
        ],
        "title": "和六弟苦雨",
        "id": "e95a7698-1c6a-429b-a91e-8bfea0577be0"
    },
    {
        "author": "韓維",
        "paragraphs": [
            "塵埃不可久，歸卧故山秋。",
            "榮利非其好，風騷得所求。",
            "晨征隨社燕，夜宿近江鷗。",
            "聞子禪林勝，它年一繫舟。"
        ],
        "title": "送思上人南歸",
        "id": "134ba634-8551-412d-96b4-d393fb08a4a7"
    },
    {
        "author": "韓維",
        "paragraphs": [
            "耳熟江南勝事傳，聞君官去便翛然。",
            "江流截楚紅塵斷，山勢吞吳秀色連。",
            "紫蟹迎霜新受釣，黄花吹酒正當前。",
            "嗟予不得從斯樂，坐看秋風發畫船。"
        ],
        "title": "送李瑜屯田通判潤州",
        "id": "0c68211d-40fc-4895-8290-2b88bf8f7973"
    },
    {
        "author": "韓維",
        "paragraphs": [
            "孤根隨地發，繁蕊破霜遲。",
            "但取凋零晚，何憂賞愛移。",
            "物情傷老大，人事閱興衰。",
            "會有陶彭澤，清樽與重持。"
        ],
        "title": "次韵和之美十日菊",
        "id": "9f256269-a524-4744-8bb3-fdcbe998c834"
    },
    {
        "author": "韓維",
        "paragraphs": [
            "聞君有佳尚，買勝不論錢。",
            "逕鑿蒼林蘚，亭開翠壁烟。",
            "徙花窮洛譜，得石記唐年。",
            "數卷書盈萬，言章木以千。",
            "晨昏板輿往，社臘燕觴傳。",
            "予亦耽幽事，西風一慨然。"
        ],
        "title": "寄題劉仲更澤州家園",
        "id": "bb2fbde2-b1f6-43f1-a31f-4cf0090291e7"
    },
    {
        "author": "韓維",
        "paragraphs": [
            "蓬萊仙構斗魁旁，遞直初登漢署郎。",
            "雲向城頭收暝色，月從樓角放寒光。",
            "行看砌菊嗟殘艷，坐對書芸襲暗香。",
            "景物過清渾不寐，素經讎罷得新章。"
        ],
        "title": "奉和喬年館宿",
        "id": "18036239-db04-491b-828a-69b8adb68bd3"
    },
    {
        "author": "韓維",
        "paragraphs": [
            "宮樹烟開敞禁扉，儒冠羅立望天威。",
            "霜清廣殿鳴鞘肅，日上觚棱翠蓋飛。",
            "玉勒帊鞍龍在御，錦衣腰劍士成圍。",
            "暫來直舍支頤坐，却聽簫韶輦路歸。"
        ],
        "title": "又和館西迎駕",
        "id": "8e52c091-3300-49fa-a952-bc68a89b316a"
    },
    {
        "author": "韓維",
        "paragraphs": [
            "昔驅羸馬望嵩雲，正值嵩陽躑躅春。",
            "千古廢興都邑地，百年勞苦宦遊身。",
            "曾耽勝事留連久，忽見新詩嘆息頻。",
            "君欲買山能遂否，它時願作社中人。"
        ],
        "title": "覽楊樂道洛下諸詩",
        "id": "21657638-ba16-4417-b04e-d3a3ad65d330"
    },
    {
        "author": "韓維",
        "paragraphs": [
            "輕如游泛坌如馳，朝雨才暗暮即飛。",
            "常恐旱風增氣勢，却教晴日損光輝。",
            "衣緇京洛言何驗，纓濯滄浪志尚違。",
            "此物無情君莫誚，九衢聲利走輪騑。"
        ],
        "title": "和仲巽誚京塵",
        "id": "6ed5fc0e-0ddb-4164-a86b-546f144e3b75"
    },
    {
        "author": "韓維",
        "paragraphs": [
            "省署聊休直，皇恩許過家。",
            "朝廷寵儒雅，車騎有光華。",
            "行色星垣動，褒章宰樹加。",
            "遥知蜀父老，夾道競咨嗟。"
        ],
        "title": "送石昌言歸蜀",
        "id": "6b90fc28-4531-48fc-bfa8-b9ab8a01f34b"
    },
    {
        "author": "韓維",
        "paragraphs": [
            "聞君買宅洞庭傍，白水千畦插稻秧。",
            "生事已能支伏臘，歲華全得屬文章。",
            "騫飛靈鳳知何暮，蟠蟄蛟龍未可量。",
            "莫以江山足清尚，便收才業傲虞唐。"
        ],
        "tags": [
            "洞庭湖"
        ],
        "title": "寄題蘇子美滄浪亭",
        "id": "6df3a21e-1666-41b5-8065-e692920df4c7"
    },
    {
        "author": "韓維",
        "paragraphs": [
            "莫嗟華髪尚蓬瀛，自古儒生半滯榮。",
            "學似楊雄老天祿，才如嚴助厭承明。",
            "一簞聊喜安吾道，幾騎當知達此生。",
            "聞說東郊可携手，能來從我並鞍行。"
        ],
        "title": "和邵興宗再還館",
        "id": "753015de-da1d-4879-9c3b-a01bee4411c1"
    },
    {
        "author": "韓維",
        "paragraphs": [
            "車馬蕭條西出門，憐君宦薄意能閑。",
            "並遊多得賢豪士，久困獨無憔悴顔。",
            "白酒園林休洛社，黄花風露見岷山。",
            "男兒榮滯古來有，收取功名晚節間。"
        ],
        "title": "送劉巽殿直官蜀",
        "id": "5ae1cf94-ebf3-4e85-8436-3d719cf45642"
    },
    {
        "author": "韓維",
        "paragraphs": [
            "才名宰相子，二十取辭科。",
            "得縣古稱厲，登樓朝見渦。",
            "疲民勞賦役，靜理足弦歌。",
            "八檜仙祠在，知君秀句多。"
        ],
        "title": "送衛真晏太丞",
        "id": "87d96113-e35c-48cf-a106-281270da33ec"
    },
    {
        "author": "韓維",
        "paragraphs": [
            "東郊二月天，寒盡未成暄。",
            "永日青絲騎，和風綠酒樽。",
            "逕抽萱甲細，牆倚杏梢繁。",
            "爛醉誰知者，行歌入國門。"
        ],
        "title": "同江謝王出郊",
        "id": "1cf2a6eb-5c48-458d-8410-b6b36d0c7a13"
    },
    {
        "author": "韓維",
        "paragraphs": [
            "都門氣象雨餘佳，壓盡風塵見草芽。",
            "日薄風和近郊路，朱紅粉白遠林花。",
            "堤開獨去媻珊女，柳下相逢輕{車录}車。",
            "絲鬢未催樽酒在，不須辛苦問年華。"
        ],
        "title": "寒食出郊",
        "id": "e44657d8-9559-4d91-94af-0968c435716e"
    },
    {
        "author": "韓維",
        "paragraphs": [
            "儒館讎書舊，侯藩請節行。",
            "山川猶古氣，鐃吹自春聲。",
            "問俗憐彫瘵，頒條頼簡平。",
            "從來寇河內，誰復繼聲名。"
        ],
        "title": "送晁懷州學士  其一",
        "id": "a9cc671d-2391-4f43-a2a8-dcbdecd8b0de"
    },
    {
        "author": "韓維",
        "paragraphs": [
            "退傳清門世有才，使君嘉譽藹中臺。",
            "未甘文墨工彫篆，聊取圭符試剸裁。",
            "壟上勸耕春晼晚，山前聞笛月徘徊。",
            "明朝建隼臨長道，回首仙廬拂斗魁。"
        ],
        "title": "送晁懷州學士  其二",
        "id": "a3f159b3-c970-4851-811e-e9c9e35ada98"
    },
    {
        "author": "韓維",
        "paragraphs": [
            "懶驅羸馬傍朱門，來對祇園寂寞春。",
            "撩亂繞樓唯有燕，蕭條垂箔更無人。",
            "未回山簡池頭馬，空愧陶公頂上巾。",
            "留得清風滿衣袖，爲君吹盡鬢邊塵。"
        ],
        "title": "觀音精舍期鄰幾未至",
        "id": "e35f3984-4531-4436-aa88-3e630f9204c6"
    },
    {
        "author": "韓維",
        "paragraphs": [
            "積雨淹連騎，新波灧廣池。",
            "喜聞重到客，更作復游詩。",
            "逐水無留絮，飄空有斷絲。",
            "送春吾得地，一問故人期。"
        ],
        "title": "覽鄰幾重遊西池兼簡和叔",
        "id": "52f7b258-caa1-4813-afea-bedf6276fb73"
    },
    {
        "author": "韓維",
        "paragraphs": [
            "時律迎陽近，天雲带雪低。",
            "欲飛含氣象，忽散失端倪。",
            "絳闕明先曙，清衢凍不泥。",
            "休祥占歲序，佳氣動烝黎。",
            "矯若翔廱鷺，紛疑剝楚圭。",
            "晨昏檐影眩，壬丙辨方迷。",
            "賀瑞彤墀集，凌寒玉仗齊。",
            "御筵開省戶，賜醴走宮奚。",
            "屋角懸珠網，林梢挂素霓。",
            "山號悲虎兕，淵伏怯龜蠵。",
            "哀響求群雁，喧啾得食鷄。",
            "饑鷹無近擊，狂兔有新刲。",
            "感往悲時物，懷幽夢故棲。",
            "溫爐期夜擁，傑閣想晨躋。",
            "驗古聞牛目，投閒讀馬蹄。",
            "吾交情不薄，今日手同携。",
            "酒撥新醅酌，詩看本字題。",
            "優游無不可，何必剡中溪。"
        ],
        "title": "奉同鄰幾對",
        "id": "b47cbc81-7ce1-4f7e-8a15-d6272c9912c6"
    },
    {
        "author": "韓維",
        "paragraphs": [
            "都官郎署老，平淡古人如。",
            "更覓蘇州集，長依釋子廬。",
            "室中無凈几，門外自華輿。",
            "爲問蕭疏意，如何善福居。"
        ],
        "title": "照鄰從予假韋蘇州集因以詩致之",
        "id": "096070f3-7c6e-43cf-b4f4-9fc6604531dc"
    },
    {
        "author": "韓維",
        "paragraphs": [
            "墨綬垂腰底，憐君尚一同。",
            "人豪固秦俗，地古自豳風。",
            "春色鳴弦外，山光隠几中。",
            "定應傳善政，不日到關東。"
        ],
        "title": "送高寺丞宰岐上",
        "id": "64e4392b-a952-4a63-8c91-48f470168ea0"
    },
    {
        "author": "韓維",
        "paragraphs": [
            "清霜落堤水，知子戒歸舟。",
            "蹭蹬蛟龍雨，翻飛鴻鵠秋。",
            "文章真自樂，得喪豈吾憂。",
            "南國江山好，裁詩寄少游。"
        ],
        "title": "答和叔見寄",
        "id": "dcfbbe78-9284-4502-ba7b-ff5547834b85"
    },
    {
        "author": "韓維",
        "paragraphs": [
            "浴鳳池邊雪舞風，題詩高揖杜陵翁。",
            "懷人共惜車音斷，對酒須論盞底空。",
            "授簡久虛梁苑候，引舟誰過剡溪中。",
            "今朝白雪聞君咏，千載風流未覺窮。"
        ],
        "title": "和永叔雪",
        "id": "0e61b077-1e13-4c21-b976-cfbf5eb85d9a"
    },
    {
        "author": "韓維",
        "paragraphs": [
            "二十年來野逸身，懶能奔走傍埃塵。",
            "偶逢閭里閑游伴，同過叢林燕坐人。",
            "世事糾紛寧有盡，勞生蕭散不妨頻。",
            "晴陽緩轡殊多適，它日重來訪道真。"
        ],
        "title": "和永叔雪",
        "id": "123f38aa-3d8f-40bb-bf9b-3f80c08861d7"
    },
    {
        "author": "韓維",
        "paragraphs": [
            "柔櫓咿啞畫鷁東，翛然清興不知窮。",
            "新秋草樹輕凉外，落日帆檣遠思中。",
            "人事感心懷素友，年華催鬢作衰翁。",
            "江湖舊約今仍負，腸斷從南萬里風。"
        ],
        "title": "之雍丘舟中奉寄少述處士明叔公緼",
        "id": "1038123a-5e57-4eb6-aa3b-d9724438d07a"
    },
    {
        "author": "韓維",
        "paragraphs": [
            "樓外闌班曉斗垂，霜晴宮瓦濕琉璃。",
            "珠幢羽節嚴仙仗，桂酒椒漿潔祠儀。",
            "寒氣導迎通律管，神光飛動屬壇壝。",
            "定聞賈傅開良對，天子齋居待受釐。"
        ],
        "title": "和三兄立冬祠太乙二首  其一",
        "id": "e1d909c1-52d8-4b57-a1c8-083763bbcc16"
    },
    {
        "author": "韓維",
        "paragraphs": [
            "曾爲祝史趨真館，屈指於今二十年。",
            "琪樹瑶林成想像，直疑當日夢遊仙。"
        ],
        "title": "和三兄立冬祠太乙二首  其二",
        "id": "fc2b3c0c-bea7-48e0-a51f-33a25648d0f1"
    },
    {
        "author": "韓維",
        "paragraphs": [
            "荆州太守駕朱轓，寶筆題詩出御前。",
            "應厭笙歌消暇日，欲將才業效當年。",
            "千章翠木雲間寺，百丈清江雪後船。",
            "看取古來良吏迹，蒼碑突兀峴山巔。"
        ],
        "title": "送劉景元觀察守襄陽",
        "id": "ab9afed1-c294-4026-8e1d-cd29557cf844"
    },
    {
        "author": "韓維",
        "paragraphs": [
            "參差天仗拂雲臺，雉尾分行劍佩來。",
            "萬壽稱觴臣節罄，九韶張樂帝顔開。",
            "班趨玉佩花相鬥，舞入文茵雪屢回。",
            "疏賤恭承湛露賜，慚無辭藻咏康哉。"
        ],
        "title": "奉和仲通秋宴",
        "id": "a88411ef-239f-4964-b0c9-eca5feb932e1"
    },
    {
        "author": "韓維",
        "paragraphs": [
            "新雨稍添清禁潤，斜陽初下直廬明。",
            "方慚飽食無裨補，更作長廊百步行。"
        ],
        "title": "又和史院晚出",
        "id": "4985c183-39f6-4d40-b2fc-76d815a22ec3"
    },
    {
        "author": "韓維",
        "paragraphs": [
            "看山日日上孤城，不問雲昏與雪晴。",
            "六六高峰長秀色，雙雙啼鳥忽春聲。",
            "心驚流水光陰逝，身慕冥鴻羽翼輕。",
            "方促吏文嚴指使，不知詩興坐中生。"
        ],
        "title": "奉和運判朝散登樂山亭",
        "id": "e5d904aa-3641-429c-a86b-4b988c504ee0"
    },
    {
        "author": "韓維",
        "paragraphs": [
            "突兀朱堂冠北城，雲峰滿目互陰晴。",
            "憑欄不負思山意，對酒何煩考鼓聲。",
            "清話從容雙麈禿，雕章溫麗百金輕。",
            "歸軒未必能相遲，夢繞西湖春水生。"
        ],
        "tags": [
            "西湖"
        ],
        "title": "運判再以前韵見寄",
        "id": "589828d6-b100-4419-a7cd-bfec42cb92cf"
    },
    {
        "author": "韓維",
        "paragraphs": [
            "高秋水木變清光，荷葉乾枯䆉稏黄。",
            "習靜久安融子懶，乘歡聊發次公狂。",
            "未甘濁酒欺人老，深喜寒花入坐香。",
            "更謝林端新月色，留連歸舫盡三觴。"
        ],
        "title": "湖上飲",
        "id": "e3a2e8e7-c8cf-4595-850b-fc91fc9c4b16"
    },
    {
        "author": "韓維",
        "paragraphs": [
            "地勝依危堞，城高若半峰。",
            "銜觴驚歲序，候雪仰雲容。",
            "不假貓滋竹，須防犬敗松。",
            "顧慚文俗吏，游步躡仙蹤。"
        ],
        "title": "載酒過景仁東園",
        "id": "af548862-3a38-4b68-b8dd-edf88bfbf6d4"
    },
    {
        "author": "韓維",
        "paragraphs": [
            "湖榭從來與衆同，况於清晏奉群公。",
            "驅車即日趨翔鳳，就館初寒聽過鴻。",
            "霜雪滿髯仍自壯，珠璣落筆不知窮。",
            "太平魚鱉今咸若，豈繫區區一老翁。"
        ],
        "tags": [
            "西湖"
        ],
        "title": "和張太中館於西湖",
        "id": "a6995fb6-03f1-48e2-b6ee-a5ebdf6b8f64"
    },
    {
        "author": "韓維",
        "paragraphs": [
            "紅旆重來鎮故鄉，吏民歡喜拂牙床。",
            "忽頒優渥垂天詔，仍許衰殘守郡章。",
            "自笑木鷄猶獨立，人嗟竹馬漫相將。",
            "君皇念舊恩非淺，南北圭符各一方。"
        ],
        "title": "和樂道",
        "id": "ed671892-0359-48c2-bdc4-587d69b9b641"
    },
    {
        "author": "韓維",
        "paragraphs": [
            "曾陪道論接清歡，屈指於今四十年。",
            "不用笙歌娛上客，直將風月待高眠。",
            "黄花一醉猶能否，白首相逢是偶然。",
            "便欲投冠結閑伴，家山况與碧嵩連。"
        ],
        "title": "和伯壽秘監",
        "id": "3376d82c-1585-46d7-aace-97b9322bca71"
    },
    {
        "author": "韓維",
        "paragraphs": [
            "卧病河橋與死濱，還家重喜見芳春。",
            "輔藩行釋綏安重，仁里欣聞締構新。",
            "危堞遍臨雙遠岫，平湖不受一微塵。",
            "知君雅有超然興，香火它年作社人。"
        ],
        "title": "和曾令綽",
        "id": "fa34e75f-ba18-4a05-ac7b-3f3fd5aec0bd"
    },
    {
        "author": "韓維",
        "paragraphs": [
            "膏潤涵濡萬物中，欣然生意滿和風。",
            "{扌嵌}飄先動吟毫紫，急灑疑催舞袂紅。",
            "病手便甘千日醉，疲農又得一年豐。",
            "歡聲定有歌堯壤，喜氣遥瞻繞漢宮。"
        ],
        "title": "和子華兄喜雨",
        "id": "56e93c1a-a07b-4cfc-81c9-a9242935ba35"
    },
    {
        "author": "韓維",
        "paragraphs": [
            "高堂突兀里人驚，丞相規模固自宏。",
            "移石遠分嵩嶠色，鑿池切放潩泉聲。",
            "茱萸結佩聊同俗，鸚鵡傳杯豈吝情。",
            "右席先生亦華構，便應次第落新成。"
        ],
        "title": "奉同景仁九日宴相公新堂",
        "id": "f95ab12d-23cc-4cef-8b67-066e405232d9"
    },
    {
        "author": "韓維",
        "paragraphs": [
            "春陰黯黯壓城低，亂撲簾帷細點衣。",
            "梅蕊更寒猶競發，楊花未暖忽先飛。",
            "便思樽酒陪公議，敢望笙歌近使威。",
            "絕景坐嗟清燕隔，一籃朱白慰旋歸。"
        ],
        "title": "對雪送花走筆况之",
        "id": "eae58804-4d8e-41ff-af87-5da5d40e0b36"
    },
    {
        "author": "韓維",
        "paragraphs": [
            "止足常佳漢二臣，早思幽退謝朝紳。",
            "奉藩終乏三年最，學道才知一日真。",
            "目病懶將書卷展，心閑得近酒杯頻。",
            "朝吟夕嘯無厭斁，正頼賢賓與德鄰。"
        ],
        "title": "答趙縣丞",
        "id": "743ca8e8-818f-41b5-ba63-912f046ef221"
    },
    {
        "author": "韓維",
        "paragraphs": [
            "新得亭名號翠陰，軒窗環合盡青林。",
            "定知野客先回顧，何處山禽自好音。",
            "池面有蓮風氣馥，城根多竹月華深。",
            "明年便作歸來計，應許携樽與抱琴。"
        ],
        "title": "題卞大夫翠陰亭",
        "id": "4c506c7a-1220-42d1-9d97-de659681d40b"
    },
    {
        "author": "韓維",
        "paragraphs": [
            "潁水箕山一腐儒，麟符何幸玷恩除。",
            "未緣秕政休官去，真頼英賢接迹居。",
            "秀麥川原知雨足，清陰池館愛春餘。",
            "坐慚老拙無施用，空下齋帷學仲舒。"
        ],
        "title": "通判郎中以州早休特形詩咏輒依元韵",
        "id": "1cb6764b-9e00-4a58-9a3b-415e4561569c"
    },
    {
        "author": "韓維",
        "paragraphs": [
            "白首徘徊玷善藩，慚君先解左魚還。",
            "未同一笑清樽側，獨想高眠翠竹間。",
            "素節消餘寧復壯，妄情休盡只餘閑。",
            "田園雨足官無事，趣駕何妨慰病顔。"
        ],
        "title": "依韵答欽之學士草堂見寄",
        "id": "4a8343a5-86dc-4b05-b1c1-150b52adfe60"
    },
    {
        "author": "韓維",
        "paragraphs": [
            "久陪法從常懷愧，再領鄉州始覺榮。",
            "政事敢言前可繼，寵光深見古爲輕。",
            "預裝白酒留春盎，旋剪紅葩出洛城。",
            "兩道况聞時澤足，不妨吟嘯玉杯傾。"
        ],
        "title": "伏蒙三哥以某再領許昌賦詩爲寄謹依嚴韵",
        "id": "b725e377-965b-4d8e-82f1-4f577a610d53"
    },
    {
        "author": "韓維",
        "paragraphs": [
            "定契多慚國士知，交歡重喜故人期。",
            "莫辭日嚼千觴酒，况值春歸百卉枝。",
            "披竹共尋前會處，插花仍學少年時。",
            "詞章褒紀明情重，坐諷行吟刻屢移。"
        ],
        "title": "化光殿丞謁告還里某數奉游集蒙賦詩道舊輒依元韵",
        "id": "a7a46378-feb0-453a-b9ea-70025486ea35"
    },
    {
        "author": "韓維",
        "paragraphs": [
            "一夜歊炎散烈風，清和從令氣潛通。",
            "誠微敢謂天心應，政拙惟希歲事豐。",
            "便有歡聲南畝俗，首傳佳句少陵翁。",
            "心灰鬢雪無餘願，飽食安居與衆同。"
        ],
        "title": "和君俞喜雨",
        "id": "a7d8b60a-8488-44bd-9257-fd533cf8f025"
    },
    {
        "author": "韓維",
        "paragraphs": [
            "禁職臺綱佚舊儒，青林華屋儼高居。",
            "炎天久隔揮犀論，暇日聊脂載酒車。",
            "雨逼秋容生戶牖，風回凉思入襟裾。",
            "東朝第一推調護，聖主寧容久卧廬。"
        ],
        "title": "奉答樂道",
        "id": "a4bfc915-db6c-46b7-aabc-a4d5927ec5fd"
    },
    {
        "author": "韓維",
        "paragraphs": [
            "竊比淮陽卧，幸非莊舄吟。",
            "政餘無異事，物外得同心。",
            "遇興傾浮蟻，投閑作戲禽。",
            "世間并出世，於我兩沉沉。"
        ],
        "title": "和君俞偶成",
        "id": "3d1907ab-9b06-4fc4-8267-811a61c3443a"
    },
    {
        "author": "韓維",
        "paragraphs": [
            "寒林凍卉誰觀者，繁艷清香自得之。",
            "天賦好花如有待，日尋幽徑不知疲。",
            "未逢驛使空懷遠，猶喜山翁亦好奇。",
            "昔歲一觴今一咏，共陶真意不爲私。"
        ],
        "title": "和太素同看梅花寄子華",
        "id": "b867e6ef-a065-453b-a0e6-e5816098e7a8"
    },
    {
        "author": "韓維",
        "paragraphs": [
            "大隗山前一老翁，幸分州契接群公。",
            "飲豪肯放兵先北，論合須欣水必東。",
            "坐對華燈燃寶檠，行看紅艷發珍叢。",
            "良辰勝事從茲始，嘉與吾民樂歲豐。"
        ],
        "title": "奉和樂道席上見詒",
        "id": "e0940a50-09ae-4687-81e1-b02911032cd4"
    },
    {
        "author": "韓維",
        "paragraphs": [
            "候月紗籠合，看梅翠幄開。",
            "滿城均俗樂，同閈得君來。",
            "笑極時傾弁，歡狂欲倒罍。",
            "賦詩慚善祝，凡器豈公台。"
        ],
        "title": "奉酬君俞席上偶成",
        "id": "d0737b3b-eda3-462b-ae19-547e89b5894b"
    },
    {
        "author": "韓維",
        "paragraphs": [
            "風回協氣通青律，月破游氛上碧天。",
            "萬盞華燈輝永夜，一犁甘雨報豐年。",
            "梅含宿潤粧先試，荑展新桑手不拳。",
            "雲勢崇朝殊未已，坐看澤遍先垓田。"
        ],
        "title": "觀燈市井之利得雨農田所急而二者不可以並時乃所願燈徹而雨作也今幸得之輒次原韵以酬來貺",
        "id": "4da4b765-d911-4d9c-88f4-b0d952149553"
    },
    {
        "author": "韓維",
        "paragraphs": [
            "鳳凰臺下芳林合，鴨子陂中綠水深。",
            "不惜清光輸曲沼，欲將幽韵伴鳴琴。",
            "餘波及晉良慚昔，春服沿沂正在今。",
            "洗耳濯纓何足道，願同沉醉復高吟。"
        ],
        "title": "再和樂道",
        "id": "af5cd713-99b1-41cc-a177-8bcd239509d1"
    },
    {
        "author": "韓維",
        "paragraphs": [
            "夫君有奇尚，與世實相差。",
            "不飲三春酒，唯看九日花。",
            "名雖賢士籍，心自法王家。",
            "顧我何能爾，東風醉弁斜。"
        ],
        "title": "奉酬君俞",
        "id": "4bd819be-e565-4437-aa93-b4d52207704f"
    },
    {
        "author": "韓維",
        "paragraphs": [
            "舉俗從多事，惟君獨閉關。",
            "廢觴豈爲戒，開卷不妨閑。",
            "小雨清湖面，飛花亂席間。",
            "應憐狂太守，心不到靈山。"
        ],
        "title": "和君俞春暮書事",
        "id": "c6dd2ca3-430e-4ed6-9ac5-3feb39d34581"
    },
    {
        "author": "韓維",
        "paragraphs": [
            "再臨鄉國兩逢春，乞與優閑荷帝宸。",
            "德薄敢同商四老，論狂難預漢諸臣。",
            "行吟水際花粘履，燕坐林間絮點茵。",
            "早晚湖波照車馬，爲君酌酒鱠鮮鱗。"
        ],
        "title": "次韵奉答四哥廷評欲垂訪以詩爲示",
        "id": "e4654cf9-66df-47b5-88f4-c0618ee7f6cf"
    },
    {
        "author": "韓維",
        "paragraphs": [
            "閭里幽居几案前，迹雖相異意同然。",
            "禪書罷閱成端坐，訟牒希投得晏眠。",
            "情累已知超永劫，身名那復計當年。",
            "才疏政拙逢嘉歲，敢竊天功自謂賢。"
        ],
        "title": "次韵奉答君俞",
        "id": "b3af55ac-ee9c-46f0-95c1-13ff1fedf6c5"
    },
    {
        "author": "韓維",
        "paragraphs": [
            "光陰不覺成陳迹，事變何嘗有定期。",
            "身外閑愁無自入，飲中歡興未全衰。",
            "編排暑後新投酒，檢點秋來合唱辭。",
            "更欲邀君浮畫舫，藕花菱蔓滿西池。"
        ],
        "title": "樂道示長句輒次韵",
        "id": "810c80e3-33cc-439d-a74d-4f49aee6509b"
    },
    {
        "author": "韓維",
        "paragraphs": [
            "我道非生滅，天時自去來。",
            "交親常在席，醪酒不空罍。",
            "默坐唯聽水，閒行忽見梅。",
            "何人同此適，君意亦悠哉。"
        ],
        "title": "次韵君俞偶成  其一",
        "id": "2db8736c-78ce-4518-ba02-aa89692975da"
    },
    {
        "author": "韓維",
        "paragraphs": [
            "雪意凝還解，冰紋結復開。",
            "林鴉時嘯侶，城雉不憂媒。",
            "造適心無礙，忘機語絕猜。",
            "曹溪不欺我，何處有塵埃。"
        ],
        "title": "次韵君俞偶成  其二",
        "id": "f488862c-1063-4ab8-adfb-4a27deb67f71"
    },
    {
        "author": "韓維",
        "paragraphs": [
            "老來事事皆拋盡，惟獨憂民尚有心。",
            "深喜天公回氣象，便同田父作謳吟。",
            "緣何更得閭閻暖，恨不偏於壠麥深。",
            "禪伯靜中知我意，琅琅佳句玉其音。"
        ],
        "title": "奉和君俞佳雪二首  其一",
        "id": "1e06f814-9a7e-427a-9f54-dbfc1080eddb"
    },
    {
        "author": "韓維",
        "paragraphs": [
            "居塵不染先生意，與衆同憂太守心。",
            "兩處本來非異事，一時都把付高吟。",
            "忽驚瑞相家家遍，潛助春功日日深。",
            "擁鼻臨池哦麗句，水泉風竹共清音。"
        ],
        "title": "奉和君俞佳雪二首  其二",
        "id": "b00a3ede-9edf-4408-9e3c-386a7cef588a"
    },
    {
        "author": "韓維",
        "paragraphs": [
            "勇脫塵冠尚壯年，高齋圖史日蕭然。",
            "不教歌舞家規在，善作文章世學傳。",
            "道舊每思傾濁酒，仰高徒覺愧華顛。",
            "相君昔展西陂盡，好約春風放畫船。"
        ],
        "title": "酬盈祖中散",
        "id": "bab46420-3f6f-4035-b827-1d932da3b080"
    },
    {
        "author": "韓維",
        "paragraphs": [
            "香爐峰色壓群山，仰眺頻欹使者冠。",
            "江面烟波摇紫翠，佛宮金碧照晴寒。",
            "密藏幽谷梅千樹，散走鳴泉竹萬竿。",
            "今日頓驚塵慮盡，一章佳句雪中看。"
        ],
        "tags": [
            "庐山"
        ],
        "title": "和詹叔遊廬山見寄",
        "id": "18c3ed9d-5cf7-4500-863a-395aced405cf"
    },
    {
        "author": "韓維",
        "paragraphs": [
            "山林曾是自由身，豈合區區入世塵。",
            "蕭散未能忘故態，優游聊喜及時春。",
            "閑中濁酒偏親我，風外飛花欲趁人。",
            "多謝鳴鳩催對雨，坐慚無術粒斯民。"
        ],
        "title": "東禪院坐上作",
        "id": "cbf6b94c-bceb-406d-905f-b7951f81965c"
    },
    {
        "author": "韓維",
        "paragraphs": [
            "五分符竹盡吾鄉，聖主恩私溢故常。",
            "攬轡豈能清北道，支筇時得問西堂。",
            "湖邊凍柳生春意，月下晴梅動暗香。",
            "乘興可能同一醉，聞君筋力尚堅强。"
        ],
        "title": "次韵和李公達見寄",
        "id": "1cb7ac85-ee62-4a01-8cea-7499ab35acc5"
    },
    {
        "author": "韓維",
        "paragraphs": [
            "少年初見一經橫，籍籍文場藹俊名。",
            "抗志直思追二祖，得官今乃後諸生。",
            "賜袍便欲欺芳草，賀酒猶能及落英。",
            "我亦林泉有歸興，待君吟嘯樂昇平。"
        ],
        "title": "答張念七得科見寄",
        "id": "7754ef48-b955-46d0-95bd-8eefcdbe9c68"
    },
    {
        "author": "韓維",
        "paragraphs": [
            "白首昏昏度歲年，忽聞春至便開顔。",
            "溪頭凍水晴初漲，竹下名園晝不關。",
            "旋得歌辭教妓唱，遠尋梅艷喚人攀。",
            "如今尚有官拘束，解組歸來始是閑。"
        ],
        "title": "和朱主簿遊園",
        "id": "6fd2e193-8b37-4e3d-b5f7-dbb295abe9c3"
    },
    {
        "author": "韓維",
        "paragraphs": [
            "三月韶華大半過，好花零謝已無多。",
            "暮年光景如殘夢，浮世塵勞付浩歌。",
            "游子有時眠岸草，啼禽終日在庭柯。",
            "白頭不作垂鈎客，辜負春湖十里波。"
        ],
        "tags": [
            "西湖"
        ],
        "title": "和微之燕西湖",
        "id": "cdd42671-7c8c-481d-b9ca-09c70078546f"
    },
    {
        "author": "韓維",
        "paragraphs": [
            "凍雨吹花六出成，高樓一見瓦□□。",
            "已驚密勢昏群岫，更想餘霖及列城。",
            "照水□□生秀氣，跳枝喜鵲弄和聲。",
            "曾陪舞蹈豐年□，□擁溫貂夢帝京。"
        ],
        "title": "和微之喜雪",
        "id": "1b6a2995-b71d-4d22-8dc1-1f055602f731"
    },
    {
        "author": "韓維",
        "paragraphs": [
            "庭訟蕭然晝景清，每因閑暇接耆英。",
            "言詩屢奉從容論，對酒常懷淡泊情。",
            "解秩尚思嵩嶠色，入朝還聽禁鐘聲。",
            "憐君壯歲多留滯，不盡鵬摶九萬程。"
        ],
        "title": "和微之",
        "id": "f0eecfe1-e3c8-4f08-95d9-0dc9e046fd21"
    },
    {
        "author": "韓維",
        "paragraphs": [
            "雪盡塵消徑露沙，公家池館似山家。",
            "翠痕滿地初生草，紅氣通林未放花。",
            "匝岸平波清照雁，壓城危榭斗回鴉。",
            "自慚白首猶圭組，此地年年賞物華。"
        ],
        "title": "登湖光亭",
        "id": "56f50c4e-c43f-4449-b356-dd3a913d6f55"
    },
    {
        "author": "韓維",
        "paragraphs": [
            "南園卉木遍春光，獨愛瓊葩掩衆芳。",
            "不爲雪摧緣正色，忽隨風至是真香。",
            "未經採折携樽酒，忍見飄零入野塘。",
            "醉客爲予簪白髪，欄邊幾作少年狂。"
        ],
        "title": "千葉梅",
        "id": "9296a70a-7a21-4073-ab51-07a098730695"
    },
    {
        "author": "韓維",
        "paragraphs": [
            "臨池餘事得忠臣，白刃林中不動身。",
            "見義捨生安爲己，懷諼保位獨何人。",
            "英名在世長如日，遺像於今凜若神。",
            "一覽精誠方自失，羞將累句刻蒼珉。"
        ],
        "title": "曹通直以顔魯公墨迹題辭乞詩刊石",
        "id": "c3e586aa-2ee5-4a70-aefc-6370592edd3d"
    },
    {
        "author": "韓維",
        "paragraphs": [
            "林泉蕭灑逸平生，不識人間寵辱驚。",
            "美質自全荆璞貴，嘉名長共洛波清。",
            "身雖貧約非原病，詩爲窮愁似孟精。",
            "命駕高蹤久無繼，一時風義獨歸程。"
        ],
        "title": "答張念五見寄",
        "id": "88d174f0-4c34-4e42-a8e1-514c9c5148b6"
    },
    {
        "author": "韓維",
        "paragraphs": [
            "老病歸休得桶樓，吾廬蕭灑樂天倪。",
            "北窗偃卧都何有，東閣過從亦自揆。",
            "碧檜輕烟無鳥哢，綠槐風細或蟬嘶。",
            "世間萬事全如夢，豈得南華物我齊。"
        ],
        "title": "閑房書事示五弟及諸侄等獻肅公",
        "id": "55aaf491-3813-46b1-aad2-50653183e2f4"
    },
    {
        "author": "韓維",
        "paragraphs": [
            "勢利拘牽無已時，超然真樂絕端倪。",
            "家風淡寂從今見，人事塵勞與我暌。",
            "門外旌旗猶坌拂，轅間款段已鳴嘶。",
            "何當解組如初約，直與西京二傅齊。"
        ],
        "title": "次韵",
        "id": "4a7da023-3e5a-4943-a581-c29790deda6a"
    },
    {
        "author": "韓維",
        "paragraphs": [
            "美疢隨冰釋，微陽應律生。",
            "嚴風散餘燠，密雪暗深更。",
            "預喜銜杯集，當期策杖行。",
            "知公有新慶，金奏動皇情。"
        ],
        "title": "和景仁之什",
        "id": "ded402de-3c4b-4608-98c9-7e1177cec218"
    },
    {
        "author": "韓維",
        "paragraphs": [
            "誰測天工造化情，巧將紅粉傅金英。",
            "武陵溪上分佳色，陶令籬邊得異名。",
            "不使秋光全冷淡，却教陽艷再鮮明。",
            "甕頭消息香醪熟，何必黄花便可傾。"
        ],
        "title": "桃花菊  其一",
        "id": "aa405794-a0c1-42cf-ad10-b2c614dcfb06"
    },
    {
        "author": "韓維",
        "paragraphs": [
            "霜女星娥不俗情，施朱點出淺深更。",
            "平泉記上遺嘉品，本草經中注別名。",
            "氣得清凉開更早，色霑寒露久逾明。",
            "今朝樽酒來籬下，不爲重陽爲爾傾。"
        ],
        "title": "桃花菊  其二",
        "id": "0bcef28a-60b3-45ed-a6ef-ba7ce2ed85d1"
    },
    {
        "author": "韓維",
        "paragraphs": [
            "鴉腹靈砂養就丹，知公不復更衰殘。",
            "洛川花下經春醉，潩水亭邊盡日歡。",
            "白髪高吟思老筆，青娥嘉贈佇華鞍。",
            "淮陽過客如相問，莫道閑人姓范韓。"
        ],
        "title": "次韵奉同景仁答微之",
        "id": "a9db120f-8dda-4237-9bef-99463357c647"
    },
    {
        "author": "韓維",
        "paragraphs": [
            "少年議樂至顛華，作得文章載滿車。",
            "律合鳳鳴猶是末，尺非天降豈無差。",
            "勞心未免爲詩刺，聚訟須防似禮家。",
            "一曲銀簧一杯酒，且於閑處避風沙。"
        ],
        "title": "覽景仁君實議樂以詩戲呈景仁",
        "id": "f87c8c48-7aa3-411f-8583-35003f6fe4a3"
    },
    {
        "author": "韓維",
        "paragraphs": [
            "昔聞有客薦揚雄，清世文章又見公。",
            "奏賦獨高天下士，辭榮遠繼古人風。",
            "懷賢不啻三秋久，置酒須期十日中。",
            "幸有紅芳粧點在，可無多愧白頭翁。"
        ],
        "title": "奉和樂道",
        "id": "d47a41a3-6bc4-40c5-bfef-5c7b271239be"
    },
    {
        "author": "韓維",
        "paragraphs": [
            "繁花亂委茵鋪錦，弱柳交垂綠作籠。",
            "竹影入波添舊翠，橋陰橫岸見新紅。",
            "臨觴善謔如平日，落筆佳章有古風。",
            "早乏斯文華國體，更將何術代天工。"
        ],
        "title": "和景仁湖中",
        "id": "4bab8774-14b5-4ddb-b1b9-90a8f5e3884c"
    },
    {
        "author": "韓維",
        "paragraphs": [
            "南園百草雨中秋，把燭題詩寄驛郵。",
            "意重不辭終日看，韵强深愧隔年酬。",
            "登山屢赴幽人約，築野猶稽聖主求。",
            "命駕幸無千里遠，春湖艤楫待君遊。"
        ],
        "title": "去冬蒙君實示嘉篇懶拙不即修謝臨書走筆深愧浼瀆",
        "id": "e577633b-96df-42e4-81d5-90923fcb6c40"
    },
    {
        "author": "韓維",
        "paragraphs": [
            "聞君初欲挂冠纓，便構茲堂不日成。",
            "桐檜茂陰歸後得，烟霞高興坐中生。",
            "禪心皎月通宵靜，詩思寒泉徹底清。",
            "十五年來飽閑散，紛紛人世自浮榮。"
        ],
        "title": "寄題曹大夫棲真堂",
        "id": "ca663b02-ec12-49ec-b695-2b32ff0e6b48"
    },
    {
        "author": "韓維",
        "paragraphs": [
            "嚴冬溫氣襲人間，忽聽繁聲慰病顔。",
            "從律好風千里至，執權真令一朝還。",
            "頓抽隴麥全如揠，欲綻江梅已可攀。",
            "主尹勤民嘉歲望，徑携歌鼓樂幽閑。"
        ],
        "title": "冬日喜雨呈穉卿景仁",
        "id": "c64dc4e7-5318-4ab0-983d-3d5e8e1934ab"
    },
    {
        "author": "韓維",
        "paragraphs": [
            "叢頭金菊層層鬧，木末丹花艷艷紅。",
            "美景歲時暌壽斝，流光朝暮閱疏鍾。",
            "詩成洛社騰郵置，夢繞伊川捧杖從。",
            "早晚安車來就第，樽前重奏喜相逢。"
        ],
        "title": "次韵和相公九月八日所賜詩",
        "id": "5bc67fa0-04db-4fdf-8f9e-d43ac840c003"
    },
    {
        "author": "韓維",
        "paragraphs": [
            "熠熠螢光草際流，及時高宴落霞洲。",
            "繁弦急管宜清月，細蕊濃芳艷晚秋。",
            "飛鷺欲來迎畫舫，跳鱗如喜脫金鈎。",
            "知公加數爲醇釀，應許閑官爛漫游。"
        ],
        "title": "宴湖上呈穉卿",
        "id": "d178c3ab-a6f9-4171-9408-e0ea77b8dcca"
    },
    {
        "author": "韓維",
        "paragraphs": [
            "久治孤學慕軻丘，投老還鄉寡所求。",
            "蓬蓽隨緣安靜默，林泉乘興訪深幽。",
            "高門此地成君志，方駕何時寫我憂。",
            "白首故人知所待，一竿同釣鴨陂頭。"
        ],
        "title": "和曾令綽買宅貽景仁",
        "id": "3e5881b4-2022-487f-801b-2dec31d511f8"
    },
    {
        "author": "韓維",
        "paragraphs": [
            "杖策乘緣利有生，聞風猶得耳根清。",
            "去年俱是凝然體，存歿徒傷妄者情。",
            "靈骨不隨烟共盡，真心常與月孤明。",
            "世人欲識泥洹路，問取師今第幾程。"
        ],
        "title": "和安國天鉢拈香",
        "id": "1b91f59b-7075-44db-8e02-019891654853"
    },
    {
        "author": "韓維",
        "paragraphs": [
            "向晚低雲還作雨，稍寒飛雪又隨風。",
            "新芽展盡枝頭綠，落蘤飄成水面紅。",
            "身外有名皆是妄，杯中無物未爲通。",
            "扁舟少待暗陽放，西閣何妨一醉同。"
        ],
        "title": "後園雜花特獻輒書呈子華兄",
        "id": "d2edfd5d-668b-47eb-8571-3d77edef80ef"
    },
    {
        "author": "韓維",
        "paragraphs": [
            "山鳥凡禽處處鳴，獨憐清囀久無聲。",
            "起從巖谷春風晚，飛過林塘霽日明。",
            "不爲好音輕俗耳，自逢真賞動詩情。",
            "少年樂事今拋盡，節物催人只自驚。"
        ],
        "title": "和子華兄方惜鶑聲之晚今忽聞之",
        "id": "e8875264-841d-49c0-8639-65dfa018d681"
    },
    {
        "author": "韓維",
        "paragraphs": [
            "炎蒸消盡作濃陰，湖上茲遊喜重尋。",
            "急雨洗開荷芰色，清風借出管弦音。",
            "凉生頓覺絺衣薄，歡至寧論酒盞深。",
            "善謔清談都有適，過從所得在知心。"
        ],
        "title": "陪景仁赴况之湖上燕集遇雨",
        "id": "ab966172-1019-4dfc-8808-7cd9dcf2a5af"
    },
    {
        "author": "韓維",
        "paragraphs": [
            "堤邊楊柳無窮碧，亭下芙蓉四面紅。",
            "島影低回明鏡裏，荷香浮動綠樽中。",
            "清心不厭飛山雨，動髪時欣過水風。",
            "鼎足坐談非俗侶，不歸名教即真空。"
        ],
        "title": "和子華湖上避暑",
        "id": "e0d71ce8-f7b5-473d-939e-5f0e873a1d1f"
    },
    {
        "author": "韓維",
        "paragraphs": [
            "眉秀瞳青却少容，精神强健幾如公。",
            "相逢細雨開籬菊，自愧繁霜滿鬢蓬。",
            "談道遠追西域祖，題詩今得少陵翁。",
            "鋒車北去歸何日，且願從容一笑同。"
        ],
        "title": "和昌言太中",
        "id": "56aed99e-98ac-4b67-86a0-f1a1c0b20f8b"
    },
    {
        "author": "韓維",
        "paragraphs": [
            "春風吹袂踰嵩嶺，秋雨隨軒過穎亭。",
            "達理偶同無剩語，論交雖晚便忘形。",
            "兩株枯木同危坐，數朵寒花伴獨醒。",
            "鴨子陂頭好光景，幾時重見聚華星。"
        ],
        "title": "贈昌言太中",
        "id": "f7075c7a-0b12-4eb5-b323-3c74be887c6b"
    },
    {
        "author": "韓維",
        "paragraphs": [
            "清霜彫遠木，潩水溢西陂。",
            "畫鷁凌空界，鳴鷗矯翠漪。",
            "菊殘猶可折，竹密不容窺。",
            "物我同真際，誰當憚四知。"
        ],
        "title": "和子華湖上書事",
        "id": "3ea764c9-33ee-43cf-8d36-25da2e07fb5b"
    },
    {
        "author": "韓維",
        "paragraphs": [
            "雲凝野曠接高低，切切寒侵使者衣。",
            "客路怳驚霜鬢改，家山回望玉觴飛。",
            "更添宿雨催花潤，未放春雷起蟄威。",
            "柳色壓堤清溜滿，艤船持酒待君歸。"
        ],
        "title": "和况之提刑途中遇雪",
        "id": "faf8aef8-b906-4772-9d02-2a089461c53e"
    },
    {
        "author": "韓維",
        "paragraphs": [
            "高冠趨尹君方掾，促席迎賓我已翁。",
            "交態不忘平日厚，歌聲猶似少年工。",
            "映階露菊秋吟苦，盈筥霜榴歲問通。",
            "每與東鄰話知舊，白頭强健幾人同。"
        ],
        "title": "公時遺石榴",
        "id": "9d2f2707-d11d-4792-99e0-7b05df592b49"
    },
    {
        "author": "韓維",
        "paragraphs": [
            "高堂六月苦炎曦，雨逐輕雷過後池。",
            "水面凉生跳赤鯉，林端聲寂語黄鸝。",
            "翠深岸篠無風亂，紅重薔薇到地垂。",
            "清景雖嘉歡意少，白頭支策坐題詩。"
        ],
        "title": "同三兄安公亭看雨",
        "id": "9f2d1168-7a4e-4d30-bee3-8ba76878fd3b"
    },
    {
        "author": "韓維",
        "paragraphs": [
            "紅芳落盡鴨陂邊，白首傷春倍慘然。",
            "自愧閑官消永日，獨吟佳句想當年。",
            "早休諸吏眠齋館，時引雙童上舞筵。",
            "聞說年來亦歸興，琳宮仙籍舊無員。"
        ],
        "title": "偶成寄曼叔",
        "id": "7f23e986-e20c-4f53-bc13-6d8020911c22"
    },
    {
        "author": "韓維",
        "paragraphs": [
            "凍水迎風解，芳芽逐日新。",
            "不驚身漸老，還喜物皆春。",
            "髪短頻添雪，心虛不受塵。",
            "鷄豚如有燕，莫忘社中人。"
        ],
        "title": "和君俞歲暮偶成",
        "id": "f6a7e7c2-1597-4492-b81b-f88ef3f909e1"
    },
    {
        "author": "韓維",
        "paragraphs": [
            "勝事常歸蜀，奇葩又驗今。",
            "仙官裁樣巧，彩筆費工深。",
            "白豈容施粉，紅須陋間金。",
            "不嗟珍賞異，千里見君心。"
        ],
        "title": "和景仁賦才元寄牡丹圖",
        "id": "52725313-8731-4114-b52f-d71fc1d1e02c"
    },
    {
        "author": "韓維",
        "paragraphs": [
            "病起思遐眺，茲樓寓一歡。",
            "烟蕪連雨脚，秋稼入雲端。",
            "驚鷺銜魚起，饑鴉啄果殘。",
            "憑誰圖好景，畫手世無寬。"
        ],
        "title": "登樓書事",
        "id": "6382aac8-cd27-49c6-9df3-04d6a21afa0f"
    },
    {
        "author": "韓維",
        "paragraphs": [
            "世事真千變，年光又一新。",
            "舉生皆是幻，熙我莫如春。",
            "嘯傲盈樽酒，詩書滿席塵。",
            "園林已芳意，懸榻待高人。"
        ],
        "title": "次韵君俞",
        "id": "cd64edff-3251-4bf9-a10b-205cdcdc0746"
    },
    {
        "author": "韓維",
        "paragraphs": [
            "寒威暗襲春和去，坐擁重裘僅自溫。",
            "對景直須忘適適，隨機聊耳不言言。",
            "興來一笑非緣酒，道本無憂豈在萱。",
            "欲與何人論此意，竹風松雪滿西軒。"
        ],
        "title": "積雨成雪呈子華",
        "id": "5b1b93b4-77c2-488b-87e8-976a49b202eb"
    },
    {
        "author": "韓維",
        "paragraphs": [
            "平池旋漲西山雨，密竹頻驚北戶風。",
            "垂箔屢銷檀炷紫，出門時看杏梢紅。",
            "酒成豈見甘而壞，花在須知色即空。",
            "只怪彫章今日至，不知清醉昨宵同。"
        ],
        "title": "和景仁",
        "id": "0de03d57-0d44-4235-9230-8df649652666"
    },
    {
        "author": "韓維",
        "paragraphs": [
            "麥苗黄熟稻苗青，餉婦耘夫笑語聲。",
            "樓上清風簾箔靜，田間白水鷺鷗輕。",
            "展親會集從容樂，娛老謳吟放曠情。",
            "羽孽漸消民食足，更無餘事計虧成。"
        ],
        "title": "登城樓呈子華",
        "id": "2ce7236d-059a-4a12-8960-3e9e4c66c481"
    },
    {
        "author": "韓維",
        "paragraphs": [
            "樓峻城千堞，堤長竹萬竿。",
            "草芽生戢戢，花蕊落漫漫。",
            "走筆狂吟放，扶筇醉步跚。",
            "屢回宜舞袖，甘著墮游冠。",
            "野老來窺坐，沙禽不避觀。",
            "兩行桃艷暖，一道柳陰寒。",
            "縱棹非尋戴，掀車免效欒。",
            "官曹嗟倥傯，農事閔艱難。",
            "急景三春好，浮生幾日歡。",
            "康强直行樂，此興不應闌。"
        ],
        "title": "遊曲水園和景仁",
        "id": "6bb24b5d-4078-4f4a-98a3-87e374437d4c"
    },
    {
        "author": "韓維",
        "paragraphs": [
            "沉陰消盡見春和，初放扁舟泝綠波。",
            "水際踏青憐日暖，林間舉白爲花多。",
            "狂從田婦窺籬看，醉任家童刮鼓歌。",
            "年少縱歡饒點檢，老歡終不掛誰何。"
        ],
        "title": "又和子華",
        "id": "0d5a94b9-bd0a-4844-8c49-63e6110037b9"
    },
    {
        "author": "韓維",
        "paragraphs": [
            "又從鄰舍客，來折主人花。",
            "游處當年似，悲傷老去加。",
            "興長歌易放，情密語無譁。",
            "歸路生殘月，春風醉袂斜。"
        ],
        "title": "同化光飲象之家",
        "id": "fc58677d-8ff5-4415-9769-c0499b25c29f"
    },
    {
        "author": "韓維",
        "paragraphs": [
            "吾交作尉地，南望一淹留。",
            "歲月催人老，山川記子遊。",
            "向城非昔勇，遇物更春愁。",
            "獨喜高陽近，嵐光逼馬頭。"
        ],
        "title": "襄城道中懷曼叔",
        "id": "dd9bf2bb-cf17-4de7-8349-fbfe7245bb99"
    },
    {
        "author": "韓維",
        "paragraphs": [
            "雲陰開剝日光穿，和氣隨風近酒船。",
            "湖面波清渾見底，樓頭山碧自生烟。",
            "興長不忍回孤棹，歌懶才能逐緩弦。",
            "因子樽前話歸計，醉魂先到峴山邊。"
        ],
        "tags": [
            "西湖"
        ],
        "title": "和謝主簿游西湖",
        "id": "2eae30ca-4aaf-4694-a52b-fcf8f8f0af03"
    },
    {
        "author": "韓維",
        "paragraphs": [
            "一夜嚴風結素波，盍簪寧避曉寒多。",
            "范滂攬轡方清俗，墨子回車豈惡歌。",
            "雲外雁寒驚歲晚，林間鴉語弄春和。",
            "知君不久承寬詔，始奈紅裙綠酒何。"
        ],
        "title": "景仁招况之聞用歌舞望門而反作此戲之",
        "id": "9a01c957-8eff-4ebb-9bd8-995963c5603f"
    },
    {
        "author": "韓維",
        "paragraphs": [
            "持梅况酒誠爲得，對雪看梅始見真。",
            "失素定應潛送臘，露紅如欲巧矜春。",
            "神凝姑射今仍在，雲覆巫峰曉更新。",
            "誰識仙家事嚴秘，舞妍妝靚不傳人。"
        ],
        "title": "對雪看梅",
        "id": "61cf85ff-8edd-4ea5-a079-a43a4ff5e0ff"
    },
    {
        "author": "韓維",
        "paragraphs": [
            "荆州解紱十經春，迴夢青林繞漢濱。",
            "霜氣輕寒催柑實，渚波餘潤作甘津。",
            "僧園採掇寧論數，客路奔馳竟占新。",
            "雪意垂收高會缺，分金聊助席間珍。"
        ],
        "title": "襄柑分惠景仁以詩將之",
        "id": "870dbe91-1516-4f1d-8f0f-90750866b626"
    },
    {
        "author": "韓維",
        "paragraphs": [
            "南圃携樽數，西陂縱棹同。",
            "除書褒晚歲，歸馭觴西風。",
            "節物蕭條後，交游寂寞中。",
            "何時還一笑，池上舞驚鴻。"
        ],
        "title": "答微之",
        "id": "350f7c83-4104-4072-ae9b-872ce9b086e7"
    },
    {
        "author": "韓維",
        "paragraphs": [
            "遠色分諸島，清光湛一陂。",
            "鳥行排夕照，竹影亂風漪。",
            "道體煩摩撮，禪心絕占窺。",
            "由來輸范老，佛法不曾知。"
        ],
        "title": "和沖公上人",
        "id": "070eaf5a-ec77-4d57-a427-cf5a18336a50"
    },
    {
        "author": "韓維",
        "paragraphs": [
            "朝言民事兩無裨，謝病還家獨掩扉。",
            "散髪時從溪叟樂，荷鋤仍逐野農歸。",
            "山當樓檻千螺髻，柳繞湖波萬羽旂。",
            "鵰鷃逍遥各天分，搶榆何意著雲飛。"
        ],
        "title": "和盈祖中散見寄",
        "id": "e3811cec-e2a5-4cdc-b70d-42ea60830d9c"
    },
    {
        "author": "韓維",
        "paragraphs": [
            "喜公新就好林塘，方駕來遊屬盛陽。",
            "廣厦陰凉迴暑氣，平波炎赫變秋光。",
            "酒中未免分清濁，身外何曾校短長。",
            "地勝人高多樂事，須知洵美是吾鄉。"
        ],
        "title": "和景仁同游南園",
        "id": "3ebb44c6-8cdb-45d5-9835-f7c7add43fd3"
    },
    {
        "author": "韓維",
        "paragraphs": [
            "竹陰迴抱柳陰敷，石色青青潤不枯。",
            "暫到已經風力勁，更清須待月輪孤。",
            "波涵天影迷高下，雲覆山光變有無。",
            "暑退疾清人意健，縱吟狂醉是良圖。"
        ],
        "title": "和三兄游湖",
        "id": "a7ddf52b-6c40-4f8d-8f38-9fef5f0be40a"
    },
    {
        "author": "韓維",
        "paragraphs": [
            "山色青螺髻，清波綠鴨頭。",
            "已欣春事起，那問歲陰流。",
            "玉蟻新浮盎，金鱗恰上鈎。",
            "衰年怯多酌，尤怕范家甌。"
        ],
        "title": "和景仁探春  其一",
        "id": "71081f22-0edf-4880-bdfc-140dcfdcbaba"
    },
    {
        "author": "韓維",
        "paragraphs": [
            "才疏非所用，身退此其時。",
            "靜默安虛室，憂虞履薄凘。",
            "景和聞鵲稔，花近候梅知。",
            "杖履從茲數，非公孰與期。"
        ],
        "title": "和景仁探春  其二",
        "id": "347071c1-007f-4188-9799-0d555c84fbf4"
    },
    {
        "author": "韓維",
        "paragraphs": [
            "湖上和風艷翠漪，柳枝摇動草芽齊。",
            "珍禽綵翼嬉晴日，游女紅裙上大堤。",
            "新試畫船浮鷁首，却慚美盎乏駝蹄。",
            "喜君不負持杯約，正是桃花水滿溪。"
        ],
        "title": "和况之",
        "id": "abc51bed-02df-458d-840a-16b6c35d89b4"
    },
    {
        "author": "韓維",
        "paragraphs": [
            "楊花飛盡葉成陰，坐閱啼禽百種聲。",
            "戴勝催耕當是月，杜鵑遺恨豈今生。",
            "及時燕樂風騷急，感物傷嗟老大情。",
            "自笑拙艱成底事，十年不聽上林鶑。"
        ],
        "title": "和子華兄聞布穀聲而鶑聲寂然",
        "id": "3972d2b1-2f09-4fae-ae34-7b65e287c15c"
    },
    {
        "author": "韓維",
        "paragraphs": [
            "月上朱樓角，風摇翠篠層。",
            "傳聲迴步輦，滿目爛行燈。",
            "簫鼓千門沸，弓刀萬馬騰。",
            "詩翁懷盛事，眉雪慘霜棱。"
        ],
        "title": "和景仁元夕  其一",
        "id": "f3defa5a-d7e9-4a53-9aee-ddb919897130"
    },
    {
        "author": "韓維",
        "paragraphs": [
            "禁戶千通鼓，天街萬點燈。",
            "懷君瑩如玉，驅馬不嫌冰。",
            "樂事看流俗，狂游記舊朋。",
            "回思真夢幻，不待訪林僧。"
        ],
        "title": "和景仁元夕  其二",
        "id": "b80fafdb-ce74-4081-ae61-36e4008e603a"
    },
    {
        "author": "韓維",
        "paragraphs": [
            "少陵昔日富辭華，愁見飄零萬點花。",
            "寫物高才從古少，傷春情緒此時加。",
            "恨無巧語讒風伯，直欲狂圖繫雨車。",
            "莫怪晚來觴屢釂，白頭判得醉流霞。"
        ],
        "title": "展江亭看海棠遇風",
        "id": "9a5eb102-afbe-4a9a-80ff-c6aa130f7f38"
    },
    {
        "author": "韓維",
        "paragraphs": [
            "昔叨符守訪鄉評，守節安貧得水名。",
            "道在莫嗟爲邑晚，祿微須喜及親榮。",
            "風吹白菊籬邊別，雨落黄榆塞下行。",
            "善撫疲羸修分職，邊庭無事正休兵。"
        ],
        "title": "送李宣德爲縣太原",
        "id": "dc7dc011-5593-4524-850c-55836782c115"
    },
    {
        "author": "韓維",
        "paragraphs": [
            "密桐新篠晝陰陰，獨想禪房燕□□。",
            "□□□□何者病，一塵不立本來心。",
            "生涯易足惟高枕，物累難除是苦吟。",
            "乘興幾時回杖履，後池泉溜有餘音。"
        ],
        "title": "和君俞屬疾見詒",
        "id": "348bba5e-92be-4e1a-8beb-79a9fd5ebefd"
    },
    {
        "author": "韓維",
        "paragraphs": [
            "處仁由智古常然，賢者寧同聚所寰。",
            "植木便知如渭水，結茅仍得見箕山。",
            "杯深不許嘉賓訴，花小須防稚子攀。",
            "投紱歸來無異事，許公詩酒斷生還。"
        ],
        "title": "和太素喜景仁新宅",
        "id": "aa4808ef-9a84-4967-8877-5830bea77401"
    },
    {
        "author": "韓維",
        "paragraphs": [
            "桐葉翻飛荷芰香，好風吹暑作清凉。",
            "便驚簾幕生秋氣，徑促金絲盡羽觴。",
            "浮世已諳身是幻，高歌莫笑老仍狂。",
            "知君不久還符竹，爛醉猶須教十場。"
        ],
        "title": "况之席上作",
        "id": "d5ccb706-e277-47b1-96b7-ae04d058428a"
    },
    {
        "author": "韓維",
        "paragraphs": [
            "重遷豈是賢人累，樂內非期俗子誇。",
            "萬瓦生烟新起第，一經消日舊傳家。",
            "浮舟共愛清湖色，披竹時尋曲水涯。",
            "未信閑中無事役，隔年貪看別都花。"
        ],
        "title": "和昌言謁見景仁所居話及洛事",
        "id": "80858ffe-5ac8-429b-a6c0-25f9fae72be7"
    },
    {
        "author": "韓維",
        "paragraphs": [
            "十年燈翳視浮榮，兀坐翛然槁木形。",
            "別後情懷非往日，老來光景似流星。",
            "厚恩未報心徒赤，多病何從髪復青。",
            "一覽彫章思舊好，忽如醒病得初酲。"
        ],
        "title": "和貢甫",
        "id": "132f835d-47a4-4ab7-aa38-5db6abe8783c"
    },
    {
        "author": "韓維",
        "paragraphs": [
            "逍遥堂下去年梅，還向春來撩亂開。",
            "白髪每思同泛客，紅芳應怪久停杯。",
            "鴨頭新浪暌游泛，鷺羽遺民寄剸裁。",
            "聞說鈴齋多暇豫，何時度曲逐風來。"
        ],
        "title": "賞梅花有懷曼叔",
        "id": "ae3e72e4-9358-47c7-98c5-c33d191e4d04"
    },
    {
        "author": "韓維",
        "paragraphs": [
            "飛盡楊花見綠陰，飄然輕蓋返家林。",
            "野堂泥落歸雙燕，紋簟風清戲一禽。",
            "秀麥柔桑皆有望，高軒華衮久無心。",
            "知君自得閑中樂，早寄新詩別後吟。"
        ],
        "title": "送曹大夫歸家",
        "id": "d1afe36f-64ca-4cb7-85a9-6996d13331dc"
    },
    {
        "author": "韓維",
        "paragraphs": [
            "十五年來自在身，晴天萬里見孤雲。",
            "閑中密迹常同俗，老去忠言尚愛君。",
            "一坐精神歸素髮，兩行歌舞避紅裙。",
            "早梅時節華燈夜，日佇車公共醉醺。"
        ],
        "title": "寄微之通議",
        "id": "061c27dc-d9f2-4385-93b9-53912c6eaf76"
    },
    {
        "author": "韓維",
        "paragraphs": [
            "北顧興王府，東瞻象日畿。",
            "稻塍常借潤，黍尺詎能晞。",
            "鷺浴菖芽短，魚跳荇菜肥。",
            "樂亭初置酒，試舞旋裁衣。",
            "逸冀相從老，冥鴻自在飛。",
            "月游刳小艇，雨釣築新磯。",
            "栽插期春事，追游惜晚暉。",
            "氣同均我爾，道勝絕從違。",
            "安燕興棠棣，艱勤陋采薇。",
            "如何宋中散，留滯不成歸。"
        ],
        "title": "和宋中散寄題景仁新池",
        "id": "b1633046-3440-4eb1-9acb-358fa074f850"
    },
    {
        "author": "韓維",
        "paragraphs": [
            "忘機人似漢川陰，取友從來亦斷金。",
            "華屋萬楹開里第，清池十頃是家林。",
            "笙歌喧甚猶能默，觴斝飛餘不廢吟。",
            "便欲與君從此適，藕花風外一披襟。"
        ],
        "title": "范公新池",
        "id": "53fbad9e-c83b-4454-b82b-86e652cd2248"
    },
    {
        "author": "韓維",
        "paragraphs": [
            "濃陰開積晦，和氣散餘凄。",
            "碧愛城陰草，紅知花下泥。",
            "啼鷄一聲盡，歸雁數行低。",
            "溪路桃爭發，須防去棹迷。"
        ],
        "title": "和景仁喜晴",
        "id": "effd5cb5-04cb-4b03-b076-6e0bd5778caf"
    },
    {
        "author": "韓維",
        "paragraphs": [
            "池上朝來玉露零，檀心先向日邊傾。",
            "側金巧樣新成盞，蒸栗溫姿始號瓊。",
            "芍藥未應推艷品，牡丹須合避姚名。",
            "秋花碎瑣誰能數，醉眼逢君亦自明。"
        ],
        "title": "黄葵花  其一",
        "id": "47512c5d-7e88-495b-a08c-003cd51cad83"
    },
    {
        "author": "韓維",
        "paragraphs": [
            "春花夏蕊已飄零，秀出秋芳一朵傾。",
            "稟賦定應全得土，遮圍須合盡彫瓊。",
            "鵠衣照水勻顔色，仙袂無塵莫壯名。",
            "應笑菊花妍意少，籬邊冷落伴淵明。"
        ],
        "title": "黄葵花  其二",
        "id": "5737b30f-601a-4741-af76-44878f405c9e"
    },
    {
        "author": "韓維",
        "paragraphs": [
            "華構經營不日成，宛如圖畫著丹青。",
            "溫貂密坐浮香篆，綠蟻盈斟照弁星。",
            "得地新篁皆嫋嫋，凌霜修檜自亭亭。",
            "祝公眉壽長康樂，不學癡人事醉醒。"
        ],
        "title": "和微之宴景仁新第",
        "id": "ff334956-b39b-4f26-b70a-31d21d1e0bf7"
    },
    {
        "author": "韓維",
        "paragraphs": [
            "鴨子陂邊昔並遊，別來頻見藕花秋。",
            "十年已慣身蕭散，百里空嗟手滯留。",
            "道在豈常忘塞馬，機閒真可伴沙鷗。",
            "平時几案應多暇，還有妖歌近耳不。"
        ],
        "title": "寄侯官知縣呂宣德",
        "id": "37a56359-feee-40aa-a1e1-163e8cdc169a"
    },
    {
        "author": "韓維",
        "paragraphs": [
            "郎官高會一時賢，勝踐幽棲近接聯。",
            "敢論懷黄誇故國，聊欣垂白上華筵。",
            "同心况是論交舊，二首何疑貴老年。",
            "東里作詩成故事，明珠當盡落吾前。"
        ],
        "title": "和微之宴張大夫家園",
        "id": "7c7480c7-217f-4963-b16f-133c4b1b7993"
    },
    {
        "author": "韓維",
        "paragraphs": [
            "乘槎天上客，脫帽酒中仙。",
            "談笑非俗韵，歡欣忘我年。",
            "浩歌輕白雪，密意得青蓮。",
            "詩就西樓月，留爲好事傳。"
        ],
        "title": "和王都尉",
        "id": "d7ec7fb8-a1b8-4fbf-a664-ba52a39ad126"
    },
    {
        "author": "韓維",
        "paragraphs": [
            "欲識真空理，須明動用間。",
            "色心全不礙，生死豈相關。",
            "卷箔凉風動，焚香晝景閒。",
            "回頭大行路，滿目是青山。"
        ],
        "title": "和子華安國明空頌",
        "id": "194941bc-08c8-4b3c-984c-09211d7f1abb"
    },
    {
        "author": "韓維",
        "paragraphs": [
            "乍去炎氛濁暑中，高懷幽事不如窮。",
            "乍憐老竹梢雲碧，已見新梨著露紅。",
            "回雪舞腰來洛浦，仰天歌韵有秦風。",
            "雄圖壯節消磨盡，所得清樽一笑同。"
        ],
        "title": "和三兄晚飲",
        "id": "f22cfdf2-0ccc-4ea0-bdb3-2158c9f35f29"
    },
    {
        "author": "韓維",
        "paragraphs": [
            "少年嘉譽冠諸生，白首青衫僅有成。",
            "千里辛勤州縣職，一觴凄慘里閭情。",
            "家臨潁水花催發，柳繞長堤絮撲行。",
            "寸祿折腰何必去，道存心在即淵明。"
        ],
        "title": "送辛十七作尉鹽城",
        "id": "aa4bdd66-68a6-4981-842b-d83602a1e67a"
    },
    {
        "author": "韓維",
        "paragraphs": [
            "錦衣齎鉞耀當年，心在王家迹在邊。",
            "論議每先諸將勇，規模仍襲仲兄賢。",
            "一朝華棟飛翬動，四坐清觴插羽傳。",
            "欲賦酬章慚懦武，白頭終日誦塵編。"
        ],
        "title": "棣華堂",
        "id": "e1b0beb7-9b00-4532-ba11-83b13db59fc8"
    },
    {
        "author": "韓維",
        "paragraphs": [
            "地傳槐大井泉深，昔侍先庭此鎮臨。",
            "奉使共成三世澤，思親還愴百年心。",
            "懷金豈足驕顔氏，抱甕徒勞拙漢陰。",
            "抖擻塵中千萬慮，海風高處坐披襟。"
        ],
        "title": "和十一侍郎",
        "id": "dc69cfd8-c96e-48e8-8a6a-6387ef22b2f8"
    },
    {
        "author": "韓維",
        "paragraphs": [
            "傷思易子聞前戒，務學求師是至言。",
            "豈有車魚延上客，欲將詩禮示諸孫。",
            "青衿散後人千里，黄菊開時酒一尊。",
            "壯歲雄圖當自勉，未應長嘯入蘇門。"
        ],
        "title": "送門客李秀才赴省試",
        "id": "8fe0aaa3-3158-467b-bc4b-daec2499eeab"
    },
    {
        "author": "韓維",
        "paragraphs": [
            "南陌西陂趁物華，歸來扶杖重咨嗟。",
            "綠羅淺淡新開葉，紅玉玲瓏半謝花。",
            "泉溜拍池初跳鯉，柳枝含雨不勝鴉。",
            "啼禽亦有傷春恨，百種鳴聲到落霞。"
        ],
        "title": "累日不到中園晚步閑咏",
        "id": "02ff689e-d058-4c29-9bc5-b211bcb80e0a"
    },
    {
        "author": "韓維",
        "paragraphs": [
            "林塘瀟灑夏陰初，翠竇紅芳助燕娛。",
            "不用俗音流樂府，自期仙御下蓬壺。",
            "金跳巨鯉開紋浪，雪灑群鴉度綠梧。",
            "日落人歸尤勝絕，籃輿回首盡城隅。"
        ],
        "title": "和子華同程中散燕湖上",
        "id": "13361802-cb05-45f2-89de-aed81a0e1705"
    },
    {
        "author": "韓維",
        "paragraphs": [
            "韶華已過半，感嘆固多同。",
            "萬室初藏火，千花競笑風。",
            "林光高藹藹，山氣遠葱葱。",
            "灑淚松阡里，傷心白髪翁。"
        ],
        "title": "和景仁寒食",
        "id": "5af564be-9dc8-4d28-8dc2-6d9cec0b51fd"
    },
    {
        "author": "韓維",
        "paragraphs": [
            "共喜忘懷勢利間，每逢嘉景便開顔。",
            "梅花冒雪輕紅破，湖面先春嫩綠還。",
            "浮蟻濃來當爲釂，冥鴻高舉不須攀。",
            "我慚習氣歡狂在，未及仙翁一紀閑。"
        ],
        "title": "和景仁同稚卿湖光亭對雪",
        "id": "789d0f25-2f8b-44c8-9a9b-1592dbbb0d19"
    },
    {
        "author": "韓維",
        "paragraphs": [
            "常記當年并馬鞍，翛然無事世塵間。",
            "獨憐交契如君少，仍喜官曹共我閑。",
            "却顧舊遊空歲月，欲傳佳句邈河關。",
            "從今會合尤須數，此別相看鬢已斑。"
        ],
        "title": "和仲巽在高陽日作詩見懷而不見寄",
        "id": "c1c525ff-b354-424b-98cf-6231c7800d8d"
    },
    {
        "author": "韓維",
        "paragraphs": [
            "翠木珍叢百畝間，我來雖晚及春殘。",
            "未嗟流景飄蓬疾，猶喜餘芳對酒看。",
            "斜照舒遲明埤堄，清陰迢遞覆欄干。",
            "憑君莫剪高花盡，留插遊人醉後冠。"
        ],
        "title": "王巖叟招飲南園",
        "id": "88d88e4e-862c-44bd-b373-099ab3c5430d"
    },
    {
        "author": "韓維",
        "paragraphs": [
            "故人一別兩重陽，每欲從之道路長。",
            "有客忽傳龍坂至，開樽如對馬軍嘗。",
            "定將瓊液都爲色，疑有金英借密香。",
            "却笑當年彭澤令，籬邊終日嘆空觴。"
        ],
        "title": "謝堯夫寄新酒",
        "id": "ccc5ef2b-2bb8-48fd-bf84-01d7a994a9ea"
    },
    {
        "author": "韓維",
        "paragraphs": [
            "買得田園便退身，世間今作自由人。",
            "不爭路上風波靜，無相光中日月新。",
            "紅葉委階非異物，碧峰當戶見全真。",
            "知君未放狂心歇，興在陶公漉酒巾。"
        ],
        "title": "寄致仕李洵大夫",
        "id": "c480a5ca-b706-4c56-b712-13feb3c41b83"
    },
    {
        "author": "韓維",
        "paragraphs": [
            "枕石漱流塵外趣，隨緣應物谷中聲。",
            "更無賓主能酬對，自有兒孫可使令。",
            "萬古清風歸法語，一輪明月伴經行。",
            "鰲山成道知何日，時佇雷音警妄情。"
        ],
        "title": "送海印住香嚴頌",
        "id": "64a12fa3-893c-4aa5-9d7b-b7f4ede7d605"
    },
    {
        "author": "韓維",
        "paragraphs": [
            "朱顔綠鬢盡才良，永日逍遥宴此堂。",
            "樂事已先桃艷動，歡情仍共雪花狂。",
            "夢中身世知虛實，醉裏光陰任短長。",
            "榮辱譽非那復問，無何有處是吾鄉。"
        ],
        "title": "宴逍遥堂",
        "id": "8c8e5792-84fb-462e-8959-ca966c7f55be"
    },
    {
        "author": "韓維",
        "paragraphs": [
            "勝地名藍代有人，惟公傳得國師真。",
            "蒼崖翠壁風流在，傑閣隆樓指顧新。",
            "半死半生排俗世，一顰一笑是家珍。",
            "欲知聞法諸天喜，庭下于今有瑞筠。"
        ],
        "title": "贈香嚴敷老慧照上人",
        "id": "769d2fac-2571-44ad-9249-dd1de4bf68cf"
    },
    {
        "author": "韓維",
        "paragraphs": [
            "哭兄悲友老來情，默默終朝究道精。",
            "雙轂幸回賢者駕，一觴聊展故人誠。",
            "身隨風力常無住，辯若河源每自傾。",
            "早晚東城見華屋，與君垂白話無生。"
        ],
        "title": "公美侍郎賦詩見詒次韵答謝",
        "id": "6550a680-1cfa-4ded-b615-030b4d9500c7"
    },
    {
        "author": "韓維",
        "paragraphs": [
            "青帝收寒歲令回，綵幡今勝下天來。",
            "人聲愷樂歸歌缶，風氣恬和拂壽杯。",
            "髪逐時光明似雪，心諳世味冷于灰。",
            "西堂梅蕊今年晚，應待安輿到始開。"
        ],
        "title": "和三哥立春即事",
        "id": "6b11791d-eff9-484f-a2e0-c83d0decad30"
    },
    {
        "author": "韓維",
        "paragraphs": [
            "松柏無心自後凋，此心無物更寥寥。",
            "伯夷豈是歸周晚，孟子空嗟出晝遥。",
            "談道每嗤猶有待，當官常欲取非招。",
            "荒園寂寞無誰語，蘭菊幽香沒艾蕭。"
        ],
        "title": "和子華見寄",
        "id": "24727432-8ada-46ad-9a6c-5d4c698777ea"
    },
    {
        "author": "韓維",
        "paragraphs": [
            "晨興出戶望，一色四方齊。",
            "旋委清池失，偏欺翠竹低。",
            "杯深憐絕景，毫健得新題。",
            "麗藻思風絮，衰顔怯凍梨。"
        ],
        "title": "和太素大雪苦寒",
        "id": "3e87d8f0-f747-4ca7-9c9c-0496a67bdb7a"
    },
    {
        "author": "韓維",
        "paragraphs": [
            "華髪蒼然亮直身，誰將綵筆欲傳神。",
            "論功顧我常流汗，好事煩君爲拂塵。",
            "漢閣寂寥班氏贊，伊川瀟灑白公真。",
            "懷賢却坐酬嘉句，空覺中郎善愧人。"
        ],
        "title": "答杜孝錫觀鄉老堂",
        "id": "5bae2088-da4f-44f6-bec2-048cf94eca70"
    },
    {
        "author": "韓維",
        "paragraphs": [
            "戕性傷生俗所同，人間今見百年翁。",
            "無稽不學公超霧，有待猶嗤禦寇風。",
            "心到靈源千慮息，氣隨真火百骸通。",
            "臨觴不用嗟離闊，達者相忘道術中。"
        ],
        "title": "送太素南遊",
        "id": "dd2b9a28-c9ef-4f0e-b8be-a0663a5c19f9"
    },
    {
        "author": "韓維",
        "paragraphs": [
            "孤身萬里逐流人，兩見炎洲末利春。",
            "勛族每蒙朝念舊，聖恩方與士更新。",
            "忘憂自有禪心靜，禦瘴無先道氣醇。",
            "傅野爲霖非我事，願聞雷雨躍窮鱗。"
        ],
        "title": "和定國廷評",
        "id": "add1420b-0e58-46dd-920f-7725c1857627"
    },
    {
        "author": "韓維",
        "paragraphs": [
            "萬里多仁德有鄰，故交仍珮左魚新。",
            "歡娛每恨流陰駛，談笑幾還太古淳。",
            "浮蟻生光盈壽斝，驚鴻取勢落華茵。",
            "題詩寂寞高眠冷，笑殺尊前起舞人。"
        ],
        "title": "和昌言喜雪",
        "id": "0639d78d-b58d-46f6-b4fe-e8859869ebe4"
    },
    {
        "author": "韓維",
        "paragraphs": [
            "精禱潛通上下神，恍然佳氣一朝新。",
            "隆樓傑閣偏宜曉，槁木殘荄盡變春。",
            "有客裁詩傳錦段，誰家度曲試朱唇。",
            "相思不得相從樂，虛作箕嵩無事人。"
        ],
        "title": "再和昌言喜雪  其一",
        "id": "4b4f2138-b550-4a16-a38e-a73a258ac063"
    },
    {
        "author": "韓維",
        "paragraphs": [
            "愧無奇策輔吾皇，乞得閑官老故鄉。",
            "壯志未甘悲白髪，歡情猶看舞紅粧。",
            "長歌不計閑光景，吟苦難滋舊肺腸。",
            "多謝同心二三友，每傳佳句挹華觴。"
        ],
        "title": "再和昌言喜雪  其二",
        "id": "3636e0f0-63f6-41eb-9a0c-ecc36b91335a"
    },
    {
        "author": "韓維",
        "paragraphs": [
            "止足嘉言每念茲，不應華髪嘆歸遲。",
            "非關啟第誇三戰，直爲營巢欠一枝。",
            "盛放清風來北戶，細分鳴溜入西池。",
            "十年契闊多遺恨，今日欣同仲氏篪。"
        ],
        "title": "玉汝弟創治新居作詩見詒次韵爲答",
        "id": "898c93da-e1e6-4fe7-86d3-a8e71ecbac6e"
    },
    {
        "author": "韓維",
        "paragraphs": [
            "人生大節在行藏，七十歸休有舊章。",
            "紅旆碧幢雖帝寵，紫嵩清潁是吾鄉。",
            "老依蓮社心沖寞，夢繞榆關路杳茫。",
            "何日安車解歸鞅，濁醪鷄黍晏東崗。"
        ],
        "title": "次韵玉汝弟乞致仕不允",
        "id": "ba2f1d21-74f3-4c26-b7da-151b5d3950f9"
    },
    {
        "author": "韓維",
        "paragraphs": [
            "十年三退卧吾廬，解組歸來始定居。",
            "數畝家園荒杞菊，一池秋水拂龜魚。",
            "臨花對月難忘酒，咏古懷賢不廢書。",
            "更欲兩忘真俗累，逍遥常御白牛車。"
        ],
        "title": "寄謝師直",
        "id": "b332152c-2216-4792-bc94-3a1fbb009131"
    },
    {
        "author": "韓維",
        "paragraphs": [
            "水際茅亭竹下庵，清談竟夕不知厭。",
            "伽佗善巧何能繼，經藏幽深亦許覘。",
            "額內珠存雖本有，眼中金落復誰拈。",
            "圓通到日如相問，爲道春來米價添。"
        ],
        "title": "送芳公長老歸法雲",
        "id": "b6b6893b-9d09-4ff0-a754-be96188f22e0"
    },
    {
        "author": "韓維",
        "paragraphs": [
            "與君仍世接游從，造次相敦德義中。",
            "善繼家聲名父子，不追時好古人風。",
            "流光豈受長繩繫，妙道才容一線通。",
            "待得鈴齋民訟簡，更將此理問龐公。"
        ],
        "title": "送崔朝請通判徐州",
        "id": "0c4133e5-3ba6-4787-9f39-7735cf645d6e"
    },
    {
        "author": "韓維",
        "paragraphs": [
            "敏學高文俊茂身，少年今見魯公孫。",
            "明心早得無生意，清耳常聞有味言。",
            "綠鴨陂中春縱棹，芰荷池上雨移樽。",
            "臨分有贈非他物，聲利精忘道始存。"
        ],
        "title": "送曾通直入京",
        "id": "de6cde0c-4eac-4fe5-aee1-a8f8061eac21"
    },
    {
        "author": "韓維",
        "paragraphs": [
            "謝事歸來老白頭，杜門終日絕營求。",
            "顧慚義禮非先得，竊幸英豪許並游。",
            "介壽又逢春酒熟，貽詩常駭暗珠投。",
            "自慚筋力難爲禮，不及低回奉獻酬。"
        ],
        "title": "呈諸先輩",
        "id": "7e27d256-fde1-4a66-9dae-c1be6c1285a2"
    },
    {
        "author": "韓維",
        "paragraphs": [
            "亮節金堅氣玉溫，入登廊廟出藩垣。",
            "談經每盡先儒意，議政居多長者言。",
            "恩恤疲羸蠲重賦，禮加耆耄屈常尊。",
            "白頭但祝公歸早，南陌東陂并短轅。"
        ],
        "title": "送堯夫知陳州",
        "id": "c066932b-cc18-4f8f-b852-6df8374d886d"
    }
]