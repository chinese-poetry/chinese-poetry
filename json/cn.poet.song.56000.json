[
    {
        "author": "黄庭坚",
        "paragraphs": [
            "霜威能折绵，风力欲冰酒。",
            "勤子来访道，枵然我何有。",
            "寝兴与时俱，由我屈伸肘。",
            "饭羹自知味，如此是道不。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其三",
        "id": "41c2b7f4-f126-4e09-9cfc-abf922e8e46c"
    },
    {
        "author": "黄庭坚",
        "paragraphs": [
            "任世万钧重，载言以为轩。",
            "空文误来世，圣达欲无言。",
            "咸池浴日月，深宅养灵根。",
            "胸中浩然气，一家同化元。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其四",
        "id": "c68000e9-2471-45f3-af41-74c06ebf5b7a"
    },
    {
        "author": "黄庭坚",
        "paragraphs": [
            "陆沈百世师，寄食鲁柳下。",
            "我今见诸孙，风味窥大雅。",
            "大雅久不作，图王忽成霸。",
            "伟哉居移气，兰鲍在所化。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其五",
        "id": "310490fc-b0e5-49e7-a645-6052be6e9f7a"
    },
    {
        "author": "黄庭坚",
        "paragraphs": [
            "圣学鲁东家，恭惟同出自。",
            "乘流去本远，遂有作书肆。",
            "日中驾肩来，薄晚常掉臂。",
            "徒嚣终无赢，归矣求己事。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其六",
        "id": "751fb362-726b-46c5-a588-6981ba21dfd7"
    },
    {
        "author": "黄庭坚",
        "paragraphs": [
            "清润玉泉冰，高明秋景晴。",
            "妙年勤翰墨，银钩烂纵横。",
            "蓝田生美璞，未琢价连城。",
            "思为万乘器，柱下贵晚成。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其七",
        "id": "b4aa2235-a8fe-4828-ae87-30b03668c08c"
    },
    {
        "author": "黄庭坚",
        "paragraphs": [
            "八方去求道，渺渺困多蹊。",
            "归来坐虚室，夕阳在吾西。",
            "君今秣高马，夙驾先鸣鸡。",
            "慎勿取我语，亲行乃不迷。"
        ],
        "title": "柳闳展如子瞻甥也其才德甚美有意于学故以桃李不言下自成蹊八字作诗赠之  其八",
        "id": "8419c0a6-b9a3-41bb-b8c1-7b927b5e6978"
    },
    {
        "author": "黄庭坚",
        "paragraphs": [
            "金蓓锁春寒，恼人香未展。",
            "虽无桃李颜，风味极不浅。"
        ],
        "title": "戏咏蜡梅二首  其一",
        "id": "b780278c-a132-4cab-bec9-9ae3a66ab452"
    },
    {
        "author": "黄庭坚",
        "paragraphs": [
            "体熏山麝脐，色染蔷薇露。",
            "披拂不满襟，时有暗香度。"
        ],
        "title": "戏咏蜡梅二首  其二",
        "id": "a9563c42-b13c-4c47-b4cc-5e8626a7af57"
    },
    {
        "author": "黄庭坚",
        "paragraphs": [
            "天工戏剪百花房，夺尽人工更有香。",
            "埋玉地中成故物，折枝镜里忆新妆。"
        ],
        "title": "蜡梅",
        "id": "607091ad-babb-4248-a967-7fc736aa2dd3"
    },
    {
        "author": "黄庭坚",
        "paragraphs": [
            "闻君寺後野梅发，香蜜染成宫样黄。",
            "不拟折来遮老眼，欲知春色到池塘。"
        ],
        "title": "从张仲谋乞蜡梅",
        "id": "493e6aef-8306-4a68-a592-01db083571b7"
    },
    {
        "author": "黄庭坚",
        "paragraphs": [
            "险心游万仞，躁欲生五兵。",
            "隠几香一炷，灵台湛空明。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其一",
        "id": "46e1abc8-52b8-4837-98a6-1ff211e205f6"
    },
    {
        "author": "黄庭坚",
        "paragraphs": [
            "昼食鸟窥台，宴坐日过砌。",
            "俗氛无因来，烟霏作舆卫。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其二",
        "id": "74cee307-d7e4-4efb-a07a-9fc18c0fd4d5"
    },
    {
        "author": "黄庭坚",
        "paragraphs": [
            "石蜜化螺甲，榠樝煮水沈。",
            "博山孤烟起，对此作森森。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其三",
        "id": "281cf428-64b0-4799-b4b5-7bdf43800abe"
    },
    {
        "author": "黄庭坚",
        "paragraphs": [
            "轮囷香事已，郁郁着书画。",
            "谁能入吾室，脱汝世俗械。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其四",
        "id": "87de62a6-a3f4-4e29-9554-167a94c9e34c"
    },
    {
        "author": "黄庭坚",
        "paragraphs": [
            "贾侯怀六韬，家有十二戟。",
            "天资喜文事，如我有香癖。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其五",
        "id": "404e7b17-4aa8-46ff-8f90-8d4d15ddc459"
    },
    {
        "author": "黄庭坚",
        "paragraphs": [
            "林花飞片片，香归衔泥燕。",
            "闭合和春风，还寻蔚宗传。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其六",
        "id": "414194e2-0835-4ae4-be83-73ae2a6d0ebe"
    },
    {
        "author": "黄庭坚",
        "paragraphs": [
            "公虚采苹宫，行乐在小寝。",
            "香光当发闻，色败不可稔。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其七",
        "id": "c7571445-5186-4385-b345-07d3410aabdc"
    },
    {
        "author": "黄庭坚",
        "paragraphs": [
            "床帷夜气馥，衣桁晚烟凝。",
            "瓦沟鸣急雪，睡鸭照华灯。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其八",
        "id": "2a913c5c-0c83-41af-b7d6-ca4874e08f6c"
    },
    {
        "author": "黄庭坚",
        "paragraphs": [
            "雉尾映鞭声，金炉拂太清。",
            "班近闻香早，归来学得成。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其九",
        "id": "622296e3-c303-47b1-9cfd-d9a6782fa249"
    },
    {
        "author": "黄庭坚",
        "paragraphs": [
            "衣篝丽纨绮，有待乃芬芳。",
            "当念真富贵，自熏知见香。"
        ],
        "title": "贾天锡惠宝熏乞诗予以兵卫森画戟燕寝凝清香十字作诗报之  其一○",
        "id": "0562bc34-a389-4b4d-a79c-2696d617437e"
    },
    {
        "author": "黄庭坚",
        "paragraphs": [
            "十年醉锦幄，酴醾照金沙。",
            "敧眠春风底，不去留君家。",
            "是时应门儿，紫兰茁其芽。",
            "只今将弟妹，嬉戏牵羊车。",
            "忽书满窗纸，整整复斜斜。",
            "平生悲欢事，头绪乱如麻。",
            "苟禄无补报，几成来食嗟。",
            "喜君崇名节，青云似有涯。",
            "我梦江湖去，钓船刺芦花。",
            "江滨开园宅，畦蔗莳梨柤。",
            "梦惊如昨日，炊玉困京华。",
            "公来或藜羹，爱我不疵瑕。",
            "深念烦乡里，忍穷禁贷赊。",
            "夜谈帘幕冷，霜月动金蛇。",
            "即是桃李月，春虫语交加。",
            "我亦无酒饮，一室可盘蜗。",
            "要公共文字，朱墨勘舛差。",
            "非复少年日，声名取嫮姱。",
            "诸阮有二妙，能诗定自嘉。",
            "何时来煮餠，蟹眼试官茶。"
        ],
        "title": "次韵张仲谋过酺池寺斋",
        "id": "8f295d2e-bf34-4c3b-baba-39615bd37ff1"
    },
    {
        "author": "黄庭坚",
        "paragraphs": [
            "春皇赋上瑞，来宁黄屋忧。",
            "下令走百神，大云庇九丘。",
            "风声将仁气，艳艳生瓦沟。",
            "寒花舞零乱，表里照皇州。",
            "千门委圭璧，晓日不肯收。",
            "元年冬无泽，穴处长螟蟊。",
            "两宫初旰食，补衮献良筹。",
            "有道四夷守，无征万邦休。",
            "耆年秉国论，泾渭极分流。",
            "辍耒入班品，逸民尽归周。",
            "股肱共一体，间不容戈矛。",
            "人材如金玉，同美异刚柔。",
            "正须众贤和，乃可疏共吺。",
            "改弦张敝法，病十九已瘳。",
            "王指要不匿，蚀非日月羞。",
            "桑林请六事，河水问九畴。",
            "天意果然得，玄功与吾谋。",
            "此物有嘉德，占年在麦秋。",
            "近臣知天喜，玉色动冕旒。",
            "儒馆无他事，作诗配崇丘。"
        ],
        "title": "常父惠示丁卯雪十四韵谨同韵赋之",
        "id": "133c2923-9f5b-42dd-a548-17f8fb85c907"
    },
    {
        "author": "黄庭坚",
        "paragraphs": [
            "连空春雪明如洗，忽忆江清水见沙。",
            "夜听疏疏还密密，晓看整整复斜斜。",
            "风回共作婆娑舞，天巧能开顷刻花。",
            "正使尽情寒至骨，不妨桃李用年华。"
        ],
        "title": "咏雪奉呈广平公",
        "id": "38ea581d-ea0e-438d-b134-678efe3ec8fc"
    },
    {
        "author": "黄庭坚",
        "paragraphs": [
            "汉家太史宋公孙，漫逐班行谒帝阍。",
            "燕颔封侯空有相，蛾眉倾国自难昏。",
            "家徒四壁书侵坐，马瘦三山叶拥门。",
            "安得风帆随雪水，江南石上对漥尊。"
        ],
        "title": "次韵宋懋宗僦居甘泉坊雪後书怀",
        "id": "cd54e1e9-fc8e-4095-a54f-bb11afd9173d"
    },
    {
        "author": "黄庭坚",
        "paragraphs": [
            "二苏上连璧，三孔立分鼎。",
            "少小看飞腾，中年嗟远屏。",
            "风撼鹡鸰枝，波寒鸿雁影。",
            "天不椓斯文，俱来集台省。",
            "日月黄道明，桃李春昼永。",
            "时平少犴狱，地禁绝蛙黾。",
            "颇怀修故事，文会陈果茗。",
            "当时羣玉府，人物殊秀整。",
            "下直马阗阗，杯盘具俄顷。",
            "共醉凌波袜，谁窥投辖井。",
            "天网极恢疏，道山非簿领。",
            "何曾归闭门，灯火生寒冷。",
            "欲观太平象，复古望公等。",
            "贱子托後车，当烦煮汤餠。"
        ],
        "title": "和答子瞻和子由常父忆馆中故事",
        "id": "05a1e2d1-dbef-4772-bcd2-317d5bc6d695"
    },
    {
        "author": "黄庭坚",
        "paragraphs": [
            "人间风日不到处，天上玉堂森宝书。",
            "想见东坡旧居士，挥毫百斛泻明珠。",
            "我家江南摘云腴，落硙霏霏雪不如。",
            "为君唤起黄州梦，独载扁舟向五湖。"
        ],
        "tags": [
            "咏物诗",
            "咏物"
        ],
        "title": "双井茶送子瞻",
        "id": "3c2a0f33-12a3-4a8e-9bc2-71023497ada0"
    },
    {
        "author": "黄庭坚",
        "paragraphs": [
            "一月空回长者车，报人问疾遣儿书。",
            "翰林贻我东南句，窗间默坐得玄珠。",
            "故园溪友脍腹腴，远包春茗问何如。",
            "玉堂下直长廊静，为君满意说江湖。"
        ],
        "title": "和答子瞻",
        "id": "8713e5f4-5dec-4fe7-a336-fd79c3ef4955"
    },
    {
        "author": "黄庭坚",
        "paragraphs": [
            "化工见弹太早计，端为失明能着书。",
            "迩来似天会事发，泪睫见光犹陨珠。",
            "喜公新赐紫琳腴，上清虚皇对久如。",
            "请天还我读书眼，愿载轩辕讫鼎湖。"
        ],
        "title": "子瞻以子夏丘明见戏聊复戏答",
        "id": "cee80cef-0ad2-4af9-bcce-a0aed3c9e458"
    },
    {
        "author": "黄庭坚",
        "paragraphs": [
            "合门井不落第二，竟陵谷帘定误书。",
            "思公煮茗共汤鼎，蚯蚓窍生鱼眼珠。",
            "置身九州之上腴，争名焰中沃焚如。",
            "但恐次山胸垒块，终便酒舫石鱼湖。"
        ],
        "title": "省中烹茶怀子瞻用前韵",
        "id": "ec81f4a2-7273-44e2-bf11-56f486818db5"
    },
    {
        "author": "黄庭坚",
        "paragraphs": [
            "校经同省并门居，无日不闻公读书。",
            "故持茗椀浇舌本，要听六经如贯珠。",
            "心知韵胜舌知腴，何似宝云与真如。",
            "汤餠作魔应午寝，慰公渴梦吞江湖。"
        ],
        "title": "以双井茶送孔常父",
        "id": "c46da165-0ce5-4db8-9a1a-2be770666120"
    },
    {
        "author": "黄庭坚",
        "paragraphs": [
            "小鬟虽丑巧妆梳，扫地如镜能检书。",
            "欲买娉婷供煮茗，我无一斛明月珠。",
            "知公家亦阙扫除，但有文君对相如。",
            "正当为公乞如愿，作笺远寄宫亭湖。"
        ],
        "title": "常父答诗有煎点径须烦绿珠之句复次韵戏答",
        "id": "25daf23f-8591-49cd-8071-93440aecdd19"
    },
    {
        "author": "黄庭坚",
        "paragraphs": [
            "管城子无肉食相，孔方兄有绝交书。",
            "文章功用不经世，何异丝窠缀露珠。",
            "校书着作频诏除，犹能上车问何如。",
            "忽忆僧床同野饭，梦随秋雁到东湖。"
        ],
        "title": "戏呈孔毅父",
        "id": "2921816c-55b0-4ce2-bdb1-6fced212c8e1"
    },
    {
        "author": "黄庭坚",
        "paragraphs": [
            "锡谷寒泉撱石俱，并得新诗虿尾书。",
            "急呼烹鼎供茗事，晴江急雨看跳珠。",
            "是功与世涤膻腴，令我屡空常晏如。",
            "安得左轓清颍尾，风炉煮茗卧西湖。"
        ],
        "tags": [
            "西湖"
        ],
        "title": "谢黄从善司业寄惠山泉",
        "id": "ccced3b9-5330-4e08-a6b7-d49251d7a1c6"
    },
    {
        "author": "黄庭坚",
        "paragraphs": [
            "省中岑寂坐云窗，忽有归鸿拂建章。",
            "珍重多情惟石友，琢磨佳句问潜郎。",
            "遥怜部曲风沙里，不废平生翰墨场。",
            "想见哦诗煮春茗，向人怀抱绝关防。"
        ],
        "title": "次韵奉酬刘景文河上见寄",
        "id": "903d1ed7-3416-4a9a-b9e2-36c18c822785"
    },
    {
        "author": "黄庭坚",
        "paragraphs": [
            "梅残红药迟，此物共春归。",
            "名字因壶酒，风流付枕帏。",
            "坠钿香径草，飘雪浄垣衣。",
            "玉气晴虹发，沉材锯屑霏。",
            "直知多不厌，何忍摘令稀。",
            "常恨金沙学，颦时正可挥。"
        ],
        "title": "见诸人唱和酴醾诗辄次韵戏咏",
        "id": "7cb7c1b6-4c50-455a-bade-3a381b50c5fa"
    },
    {
        "author": "黄庭坚",
        "paragraphs": [
            "陈侯大雅姿，四壁不治第。",
            "碌碌盆盎中，见此古罍洗。",
            "薄饭不能羹，墙阴老春荠。",
            "惟有文字性，万古抱根柢。",
            "我学少师承，坎井可窥底。",
            "何因蒙赏味，相享当牲醴。",
            "试问求志君，文章自有体。",
            "玄钥锁灵台，渠当为君启。"
        ],
        "title": "次韵秦觏过陈无己书院观鄙句之作",
        "id": "cc60c876-f84b-484c-95d6-a907b3eb9c8a"
    },
    {
        "author": "黄庭坚",
        "paragraphs": [
            "市井怀珠玉，往来人未逢。",
            "乘肩娇小女，邂逅此生同。",
            "养性霜刀在，阅人清镜空。",
            "时时能举酒，弹镊送飞鸿。"
        ],
        "title": "陈留市隠",
        "id": "9af61ffa-fe2b-4e73-beeb-74e377a30170"
    },
    {
        "author": "黄庭坚",
        "paragraphs": [
            "山林与心违，日月使鬓换。",
            "儒衣相诟病，文字奉娱玩。",
            "自古非一秦，六籍盖多难。",
            "诗书或发冢，熟念令人惋。",
            "秦君锐本学，骥子已血汗。",
            "相期骖天衢，伯乐尝一盼。",
            "士为欲心缚，寸勇辄尺懦。",
            "要当观此心，日照云雾散。",
            "扶疏万物影，宇宙同璀璨。",
            "置规岂惟君，亦自警弛慢。"
        ],
        "title": "晁张和答秦觏五言予亦次韵",
        "id": "38b11710-ea5d-4877-b26f-ed30c4d2cbea"
    },
    {
        "author": "黄庭坚",
        "paragraphs": [
            "久闻岷石鸭头绿，可磨桂溪龙文刀。",
            "莫嫌文吏不知武，要试饱霜秋兔毫。"
        ],
        "title": "刘晦叔许洮河绿石砚",
        "id": "05e66ce4-716f-47af-a502-f51ce5b03c31"
    },
    {
        "author": "黄庭坚",
        "paragraphs": [
            "晁子智囊可以括四海，张子笔端可以回万牛。",
            "自我得二士，意气倾九州。",
            "道山延阁委竹帛，清都太微望冕旒。",
            "贝宫胎寒弄明月，天网下罩一日收。",
            "此地要须无不有，紫皇访问富春秋。",
            "晁无咎，赠君越侯所贡苍玉璧，可烹玉尘试春色。",
            "浇君胸中过秦论，斟酌古今来活国。",
            "张文潜，赠君洮州绿石含风漪，能淬笔锋利如锥。",
            "请书元佑开皇极，第入思齐访落诗。"
        ],
        "title": "以团茶洮州绿石砚赠无咎文潜",
        "id": "a63b5326-e209-455b-b365-32d77ae6d5fb"
    },
    {
        "author": "黄庭坚",
        "paragraphs": [
            "洮砺发剑虹贯日，印章不琢色蒸栗。",
            "磨砻顽钝印此心，佳人持赠意坚密。",
            "佳人鬓雕文字工，藏书万卷胸次同。",
            "日临天闲豢真龙，新诗得意挟雷风。",
            "我贫无句当二物，看公倒海取明月。"
        ],
        "title": "谢王仲至惠洮州砺石黄玉印材",
        "id": "1ff9c159-27f8-4689-916a-6d3047059a59"
    },
    {
        "author": "黄庭坚",
        "paragraphs": [
            "移竹淇园下，买花洛水阳。",
            "风烟二十年，花竹可迷藏。",
            "九衢流车马，相值各匆忙。",
            "岂有道边宅，静居如宝坊。",
            "幅巾延客酒，妙歌小红裳。",
            "主人有班缀，衣拂御炉香。",
            "常恐鷤鴂鸣，百草为不芳。",
            "故作龟曳尾，颇深漆园方。",
            "初开蜗牛庐，中置师子床。",
            "买田宛丘间，江汉起滥觞。",
            "今此百亩宫，冬温夏清凉。",
            "身闲阅世故，宇静发天光。",
            "安肯声利场，牵黄臂老苍。",
            "张侯笔瑞世，三秀丽斋房。",
            "作诗盛推赏，明珠计斛量。",
            "扫花坐晚吹，妙语益难忘。",
            "重游樊素病，捧心不能妆。",
            "来日犹可追，听我歌楚狂。"
        ],
        "title": "次韵文潜同游王舍人园",
        "id": "d399787e-90b0-49c9-8dbf-c2b379dc6ef7"
    },
    {
        "author": "黄庭坚",
        "paragraphs": [
            "陶公白头卧，宇宙一北窗。",
            "但闻窗风雨，平陆漫成江。",
            "卯金扛九鼎，把菊醉胡床。",
            "城南晁正字，国器无等双。",
            "日月丽宸极，大明朝万邦。",
            "假版未通班，晓严梦逄逄。",
            "万卷曲肱里，胸中湛秋霜。",
            "亦有好事人，叩门提酒缸。",
            "欲眠不遣客，佳处更难忘。"
        ],
        "title": "卧陶轩",
        "id": "66f6589d-17c3-4b77-8ab2-351ce56586fa"
    },
    {
        "author": "黄庭坚",
        "paragraphs": [
            "河汉牛与女，咫尺不得语。",
            "欢然共秋盘，以兹不忘故。",
            "我友在天末，问天许见否。",
            "云雨隔九关，日月不我与。",
            "念公坐臞禅，守心如缚虎。",
            "颇思携法喜，举案馌南亩。",
            "不闻犯斋收，犹闻画眉诩。",
            "良为鼻祖来，渠伊为伴侣。",
            "我有桂溪刀，聊凭东风去。"
        ],
        "title": "次韵寄晁以道",
        "id": "c19d5c71-ee85-4536-aff0-7b035fb921f0"
    },
    {
        "author": "黄庭坚",
        "paragraphs": [
            "鼓缶多秦声，琵琶作胡语。",
            "是中非神奇，根器如此故。",
            "范公秉文德，断国极可否。",
            "至今筦枢机，大度而少与。",
            "蝉嫣世有人，风壑啸两虎。",
            "小心学忠孝，鄙事能垄亩。",
            "持论不籧筱，奉身谢夸诩。",
            "颇知城南园，文会英俊侣。",
            "何当休沐归，怀茗就煎去。"
        ],
        "title": "次以道韵寄范子夷子默",
        "id": "3d3105e6-1a45-4962-902f-50e4f97e53cf"
    },
    {
        "author": "黄庭坚",
        "paragraphs": [
            "抱牍稍退鳬鹜行，倦禅时作橐驼坐。",
            "忽忆头陀云外人，闭门作夏与僧过。",
            "一丝不挂鱼脱渊，万古同归蚁旋磨。",
            "山中雨熟瓜芋田，唤取小僧休乞钱。"
        ],
        "title": "僧景宗相访寄法王航禅师",
        "id": "3b241349-ac06-4a88-80eb-7aa665f825c0"
    },
    {
        "author": "黄庭坚",
        "paragraphs": [
            "儒者给事中，顾公甚魁伟。",
            "经明往行河，商略颇应史。",
            "劳人又费乏，国计安能已。",
            "成功渠有命，得人斯可喜。",
            "似闻阻饥余，恶少惊邑里。",
            "启钥探珠金，夺怀取姝美。",
            "部中十盗发，一二书奏纸。",
            "西连魏三河，东尽齐四履。",
            "此岂小事哉，何但行治水。",
            "使民皆农桑，乃是真儒耳。"
        ],
        "title": "次韵子瞻送顾子敦河北都运二首  其一",
        "id": "013f8283-5bdc-40a1-9bb9-20faf5817e7b"
    },
    {
        "author": "黄庭坚",
        "paragraphs": [
            "今代顾虎头，骨相自雄伟。",
            "不令长天官，亦合丞御史。",
            "能贫安四壁，无愠可三已。",
            "昨来立清班，国士相顾喜。",
            "何因将使节，风日按千里。",
            "汲黯不居中，似非朝廷美。",
            "太任录万事，御坐留谏纸。",
            "发政恐伤民，天步薄冰履。",
            "苍生忧其鱼，南亩多被水。",
            "公行图安集，信目勿信耳。"
        ],
        "title": "次韵子瞻送顾子敦河北都运二首  其二",
        "id": "237ffc45-a36b-4212-8c94-23b5a4cdb75d"
    },
    {
        "author": "黄庭坚",
        "paragraphs": [
            "日永知槐夏，云黄喜麦秋。",
            "同朝国士集，赐沐吏功休。",
            "祇园冠盖地，清与耳目谋。",
            "晴云浮茗椀，飞雹落文楸。",
            "一客众主人，醉此顾虎头。",
            "虎头持龙节，排河使东流。",
            "厥田惟上上，桑麻十数州。",
            "计功不汗马，可致万户侯。"
        ],
        "title": "慈孝寺饯子敦席上奉同孔经父八韵",
        "id": "d246ebaa-3df4-4a1e-996d-2b6edbd213d8"
    },
    {
        "author": "黄庭坚",
        "paragraphs": [
            "三雨全清六合尘，诗翁喜雨句凌云。",
            "垤漂战蚁余追北，柱击乖龙有裂文。",
            "减去鲜肥忧玉食，徧宗河岳起炉熏。",
            "圣功惠我丰年食，未有涓埃可报君。"
        ],
        "title": "次韵张昌言给事喜雨",
        "id": "78580508-1c45-4cf4-b753-26ea098a6ffe"
    },
    {
        "author": "黄庭坚",
        "paragraphs": [
            "僧夏莫问途，麦秋宜煮餠。",
            "北寺旬休归，长廊六月冷。",
            "簟翻寒江浪，茶破苍璧影。",
            "李侯为我来，遽以归期请。",
            "青衿废诗书，白发违定省。",
            "荒畦当鉏灌，蠹简要签整。",
            "挽衣不可留，决去事幽屏。",
            "天恢猎德网，日饎养贤鼎。",
            "此士落江湖，熟思令人瘿。",
            "胸中吉祥宅，膜外荣辱境。",
            "婆娑万物表，藏刃避肯綮。",
            "人生要当学，安宴不彻警。",
            "古来惟深地，相待汲修绠。"
        ],
        "title": "送李德素归舒城",
        "id": "ff50b197-11f6-41fe-be1f-39692cbbd1df"
    },
    {
        "author": "黄庭坚",
        "paragraphs": [
            "太史琐窗云雨垂，试开三马拂蛛丝。",
            "李侯写影韩干墨，自有笔如沙画锥。",
            "绝尘超日精爽紧，若失其一望路驰。",
            "马官不语臂指挥，乃知仗下非新羁。",
            "吾尝览观在垧马，驽骀成列无权奇。",
            "缅怀胡沙英妙质，一雄可将千万雌。",
            "决非皂枥所成就，天骥生驹人得之。",
            "千金市骨今何有，士或不价五羖皮。",
            "李侯画隠百僚底，初不自期人误知。",
            "戏弄丹青聊卒岁，身如阅世老禅师。"
        ],
        "title": "咏李伯时摹韩干三马次子由韵简伯时兼寄李德素",
        "id": "f4a478b8-d77d-42fe-8839-3a0dbacab00f"
    },
    {
        "author": "黄庭坚",
        "paragraphs": [
            "于阗花骢龙八尺，看云不受络头丝。",
            "西河骢作蒲萄锦，双瞳夹镜耳卓锥。",
            "长楸落日试天步，知有四极无由驰。",
            "电行山立气深稳，可耐珠鞯白玉羁。",
            "李侯一顾叹绝足，领略古法生新奇。",
            "一日真龙入图画，在垧群雄望风雌。",
            "曹霸弟子沙苑丞，喜作肥马人笑之。",
            "李侯论干独不尔，妙画骨相遗毛皮。",
            "翰林评书乃如此，贱肥贵瘦渠未知。",
            "况我平生赏神骏，僧中云是道林师。"
        ],
        "title": "次韵子瞻和子由观韩干马因论伯时画天马",
        "id": "644c7b7d-d8d5-4ac2-a59c-27e79e61efb5"
    },
    {
        "author": "黄庭坚",
        "paragraphs": [
            "有身犹缚律，无梦到行云。",
            "俗里光尘合，胸中泾渭分。",
            "我搴江南秀，一见空马羣。",
            "夸士慕钟鼎，寒儒守典坟。",
            "吾欲超万古，乃如负山蚊。",
            "能来商略此，趺坐对炉芬。"
        ],
        "title": "次韵答王眘中",
        "id": "05b86e59-d4dc-42dc-b4fa-4edf4cc7ad1e"
    },
    {
        "author": "黄庭坚",
        "paragraphs": [
            "赤壁归来入紫清，堂堂心在鬓雕零。",
            "江沙踏破青鞋底，却结丝絇侍禁庭。"
        ],
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其一",
        "id": "3d526b74-ac5b-4312-8b13-cf0a4df8a128"
    },
    {
        "author": "黄庭坚",
        "paragraphs": [
            "胸蟠万卷夜光寒，笔倒三江砚滴干。",
            "大似不蒙稽古力，只今犹着侍臣冠。"
        ],
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其二",
        "id": "973f1023-9b1b-46f8-b80a-dc14890c295f"
    },
    {
        "author": "黄庭坚",
        "paragraphs": [
            "封掌丝纶罢记言，职亲黄屋傍尧轩。",
            "雁行飞上犹回首，不受青云富贵吞。"
        ],
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其三",
        "id": "9cca8f4f-dd50-4780-ade3-63ab66451e8f"
    },
    {
        "author": "黄庭坚",
        "paragraphs": [
            "乐天名位聊相似，却是初无富贵心。",
            "只欠小蛮樊素在，我知造物爱公深。"
        ],
        "title": "子瞻去岁春侍立迩英子由秋冬间相继入侍作诗各述所怀予亦次韵四首  其四",
        "id": "e58a8d6a-9937-46eb-a2c9-6c4262aabaaf"
    },
    {
        "author": "黄庭坚",
        "paragraphs": [
            "隆儒殿阁对横经，咫尺清都雨露零。",
            "见说文星环北极，人间无路仰天庭。"
        ],
        "title": "再次韵四首  其一",
        "id": "a7a79106-d509-4332-b6dc-cd0a668263ca"
    },
    {
        "author": "黄庭坚",
        "paragraphs": [
            "风棂倒影日光寒，尧日当中露正干。",
            "殿上给扶鸣汉履，螭头簪笔见秦冠。"
        ],
        "title": "再次韵四首  其二",
        "id": "77bacc06-d214-438c-97cd-a98bfe46193c"
    },
    {
        "author": "黄庭坚",
        "paragraphs": [
            "万国归心天不言，诸儒争席异临轩。",
            "圣功典学形歌颂，更觉曹刘不足吞。"
        ],
        "title": "再次韵四首  其三",
        "id": "0790be44-a1ed-413e-96da-62781bbded25"
    },
    {
        "author": "黄庭坚",
        "paragraphs": [
            "延和西路古槐阴，不隔朝宗夙夜心。",
            "公有胸中五色线，平生补衮用功深。"
        ],
        "title": "再次韵四首  其四",
        "id": "82068e5b-6720-4a7b-bc48-64dfed476c95"
    },
    {
        "author": "黄庭坚",
        "paragraphs": [
            "黄州逐客未赐环，江南江北饱看山。",
            "玉堂卧对郭熙画，发兴已在青林间。",
            "郭熙官画但荒远，短纸曲折开秋晚。",
            "江村烟外雨脚明，归雁行边余叠巘。",
            "坐思黄柑洞庭霜，恨身不如雁随阳。",
            "熙今头白有眼力，尚能弄笔映窗光。",
            "画取江南好风日，慰此将老镜中发。",
            "但熙肯画宽作程，十日五日一水石。"
        ],
        "tags": [
            "洞庭湖"
        ],
        "title": "次韵子瞻题郭熙画秋山",
        "id": "eedababe-8639-4983-be6f-cebe4bcfac8f"
    },
    {
        "author": "黄庭坚",
        "paragraphs": [
            "郭熙虽老眼犹明，便面江山取意成。",
            "一段风烟且千里，解如明月逐人行。"
        ],
        "title": "题郭熙山水扇",
        "id": "3b1617f5-ee3f-463c-b429-c8f1892e9891"
    },
    {
        "author": "黄庭坚",
        "paragraphs": [
            "惠崇笔下开江面，万里晴波向落晖。",
            "梅影横斜人不见，鸳鸯相对浴红衣。"
        ],
        "title": "题惠崇画扇",
        "id": "863175a9-ddac-41f0-9563-a052aaf624fb"
    },
    {
        "author": "黄庭坚",
        "paragraphs": [
            "惠崇烟雨归雁，坐我潇湘洞庭。",
            "欲唤扁舟归去，故人言是丹青。"
        ],
        "tags": [
            "洞庭湖"
        ],
        "title": "题郑防画夹五首  其一",
        "id": "92545eb4-0aa2-4456-a97c-989683922e2c"
    },
    {
        "author": "黄庭坚",
        "paragraphs": [
            "能作山川远势，白头惟有郭熙。",
            "欲写李成骤雨，惜无六幅鹅溪。"
        ],
        "title": "题郑防画夹五首  其二",
        "id": "500ec63c-a3c0-4404-9a62-983099b02af6"
    },
    {
        "author": "黄庭坚",
        "paragraphs": [
            "徐生脱水双鱼，吹沫相看晚图。",
            "老矣个中得计，作书远寄江湖。"
        ],
        "title": "题郑防画夹五首  其三",
        "id": "a1ec7df7-4bc8-4cc0-a7fd-e3a8b2dbf50e"
    },
    {
        "author": "黄庭坚",
        "paragraphs": [
            "折苇枯荷共晚，红榴苦竹同时。",
            "睡鸭不知飘雪，寒雀四顾风枝。"
        ],
        "title": "题郑防画夹五首  其四",
        "id": "55101547-0fc3-41c8-a17c-4779e8038dd2"
    },
    {
        "author": "黄庭坚",
        "paragraphs": [
            "子母猿号槲叶，山南山北危机。",
            "世故谁能樗里，彀中皆是由基。"
        ],
        "title": "题郑防画夹五首  其五",
        "id": "c237db79-ee90-4936-bb74-50252757f354"
    },
    {
        "author": "黄庭坚",
        "paragraphs": [
            "小虫心在一啄间，得失与世同轻重。",
            "丹青妙处不可传，轮扁斲轮如此用。"
        ],
        "title": "戏题小雀捕飞虫画扇",
        "id": "6f2caed8-6111-4d00-b09c-cb31e6e14a31"
    },
    {
        "author": "黄庭坚",
        "paragraphs": [
            "桄榔暗天蕉叶长，终露文章婴世网。",
            "故山桂子落秋风，无因雌雄青云上。"
        ],
        "title": "题画孔雀",
        "id": "3bb02701-aabd-447e-8902-44ad53fea306"
    },
    {
        "author": "黄庭坚",
        "paragraphs": [
            "山鸡照影空自爱，孤鸾舞镜不作双。",
            "天下真成长会合，两鳬相倚睡秋江。"
        ],
        "title": "睡鸭",
        "id": "3a12cd9d-897b-41a8-9174-14ec78a4ad93"
    },
    {
        "author": "黄庭坚",
        "paragraphs": [
            "小鸭看从笔下生，幻法生机全得妙。",
            "自知力小畏沧波，睡起晴沙依晚照。"
        ],
        "title": "小鸭",
        "id": "53d1c319-e486-4262-805d-1605db8b52df"
    },
    {
        "author": "黄庭坚",
        "paragraphs": [
            "滕王蛱蝶双穿花，东丹胡马歕胡沙。",
            "祁连将军一笔雁，生不并世俱名家。"
        ],
        "title": "题刘将军雁二首  其一",
        "id": "935509f0-d51e-41b4-ba4f-ae8637552085"
    },
    {
        "author": "黄庭坚",
        "paragraphs": [
            "将军一矢万人看，雪洒晴空碎羽翰。",
            "乞与失羣沙宿雁，笔间千顷暮江寒。"
        ],
        "title": "题刘将军雁二首  其二",
        "id": "4016b18f-d5fb-428b-9c14-9c771e4129b1"
    },
    {
        "author": "黄庭坚",
        "paragraphs": [
            "箭羽不沾春水，籀文时印平沙。",
            "想见山阴书罢，举羣驱向王家。"
        ],
        "title": "题刘将军鹅",
        "id": "c51f7971-c17a-4678-aa09-a10aeeef1cb6"
    },
    {
        "author": "黄庭坚",
        "paragraphs": [
            "飞雪洒芦如银箭，前雁惊飞後回眄。",
            "凭谁说与谢玄晖，莫道澄湖静如练。"
        ],
        "title": "题晁以道雪雁图",
        "id": "c485d684-c2cf-4e05-8eaa-0f64000cce61"
    },
    {
        "author": "黄庭坚",
        "paragraphs": [
            "十字供笼餠，一水试茗粥。",
            "忽忆故人来，壁间风动竹。",
            "舍前粲戎葵，舍後荒苜蓿。",
            "此郎如竹瘦，十饭九不肉。"
        ],
        "title": "次韵子瞻题无咎所得与可竹二首粥字韵戏嘲无咎人字韵咏竹  其一",
        "id": "f28efb83-a9cf-4a48-8fb0-ae4d342a0ff2"
    },
    {
        "author": "黄庭坚",
        "paragraphs": [
            "地下文夫子，风流绝此人。",
            "能和晚烟色，幻出岁寒身。",
            "马鬣松成拱，鹅溪墨尚新。",
            "应怀斲泥手，去作主林神。"
        ],
        "title": "次韵子瞻题无咎所得与可竹二首粥字韵戏嘲无咎人字韵咏竹  其二",
        "id": "12434d78-4180-4ebe-a4af-248d873b0f6f"
    },
    {
        "author": "黄庭坚",
        "paragraphs": [
            "风尘车马逐，得失两关心。",
            "惟有张仲蔚，门前蓬藋深。",
            "自公及归沐，毕愿诗书林。",
            "墙东作瘦马，万里气骎骎。"
        ],
        "title": "次韵文潜休沐不出二首  其一",
        "id": "283ad201-19a5-4a78-b295-eeffac4dfb33"
    },
    {
        "author": "黄庭坚",
        "paragraphs": [
            "与世自少味，闭关非有心。",
            "戎葵一笑粲，露井百尺深。",
            "着书洒风雨，枯笔束如林。",
            "苏公叹妙墨，逼人太骎骎。"
        ],
        "title": "次韵文潜休沐不出二首  其二",
        "id": "64a8afa2-37eb-4536-8b7a-4e5dc971840c"
    },
    {
        "author": "黄庭坚",
        "paragraphs": [
            "风云开古镜，淮海熨冰纨。",
            "王孙醉短舞，罗袜步微澜。",
            "老骥心虽在，白鸥盟已寒。",
            "斯人气金玉，视世一鼠肝。",
            "南归脱虫蛊，入对随孔鸾。",
            "忽以口语去，鼓船下惊湍。",
            "收身薄冰释，置枕泰山安。",
            "后土花药丽，海门天水宽。",
            "伐木思我友，知人良独难。",
            "遥怜须鬓绿，犹复耐悲欢。"
        ],
        "tags": [
            "泰山"
        ],
        "title": "奉同子瞻韵寄定国",
        "id": "22339214-59ed-4a97-88b9-b24af44611f0"
    },
    {
        "author": "黄庭坚",
        "paragraphs": [
            "清洛思君昼夜流，北归何日片帆收。",
            "未生白发犹堪酒，垂上青云却佐州。",
            "飞雪堆盘鲙鱼腹，明珠论斗煮鸡头。",
            "平生行乐自不恶，岂有竹西歌吹愁。"
        ],
        "title": "次韵王定国扬州见寄",
        "id": "1df820a0-adb9-41b9-bcbc-1b1eaa9e663e"
    },
    {
        "author": "黄庭坚",
        "paragraphs": [
            "淮南二十四桥月，马上时时梦见之。",
            "想得扬州醉年少，正围红袖写乌丝。"
        ],
        "title": "往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首  其一",
        "id": "85b4b0ad-6f9e-4d8d-ad41-6a5ba2bda21c"
    },
    {
        "author": "黄庭坚",
        "paragraphs": [
            "日边置论诚深矣，圣处时中乃得之。",
            "莫作秋虫促机杼，贫家能有几絇丝。"
        ],
        "title": "往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首  其二",
        "id": "caebe95a-5035-4ba9-a470-a07eed9d0ccb"
    },
    {
        "author": "黄庭坚",
        "paragraphs": [
            "银钩玉唾明茧纸，松箑轻凉并送似。",
            "可怜远度帻沟娄，适堪今时褦襶子。",
            "丈人玉立气高寒，三韩持节见神山。",
            "合得安期不死药，使我蝉蜕尘埃间。"
        ],
        "title": "次韵钱穆父赠松扇",
        "id": "5420f9d1-c6a7-4de7-bd60-85b064e70c75"
    },
    {
        "author": "黄庭坚",
        "paragraphs": [
            "猩毛束笔鱼网纸，松柎织扇清相似。",
            "动摇怀袖风雨来，想见僧前落松子。",
            "张侯哦诗松韵寒，六月火云蒸肉山。",
            "持赠小君聊一笑，不须射雉彀黄间。"
        ],
        "title": "戏和文潜谢穆父松扇",
        "id": "ca9f81ba-fc10-4e22-aa7b-d398fc087b37"
    },
    {
        "author": "黄庭坚",
        "paragraphs": [
            "会稽内史三韩扇，分送黄门画省中。",
            "海外人烟来眼界，全胜博物注鱼虫。"
        ],
        "title": "谢郑闳中惠高丽画扇二首  其一",
        "id": "fb37b087-2a41-44d2-baf3-9e66534713cd"
    },
    {
        "author": "黄庭坚",
        "paragraphs": [
            "苹汀游女能骑马，传道蛾眉画不如。",
            "宝扇真成集陈隼，史臣今得杀青书。"
        ],
        "title": "谢郑闳中惠高丽画扇二首  其二",
        "id": "891c693f-0fd4-4c7b-9cab-088ae68a4c9d"
    },
    {
        "author": "黄庭坚",
        "paragraphs": [
            "王侯须若缘坡竹，哦诗清风起空谷。",
            "古田小纸惠我百，信知溪翁能解玉。",
            "鸣踸千杵动秋山，裹粮万里来辇毂。",
            "儒林丈人有苏公，相如子云再生蜀。",
            "往时翰墨颇横流，此公归来有边幅。",
            "小楷多传乐毅论，高词欲奏云门曲。",
            "不持去扫苏公门，乃令小人今拜辱。",
            "去骚甚远文气卑，画虎不成书势俗。",
            "董狐南史一笔无，误掌杀青司记录。",
            "虽然此中有公议，或辱五鼎荣半菽。",
            "愿公进德使见书，不敢求公米千斛。"
        ],
        "title": "次韵王炳之惠玉版纸",
        "id": "50aafbde-6b95-424e-9e0c-101dbf87834d"
    },
    {
        "author": "黄庭坚",
        "paragraphs": [
            "熏炉宜小寝，鼎制琢晴岚。",
            "香润云生础，烟明虹贯岩。",
            "法从空处起，人向鼻头参。",
            "一炷听秋雨，何时许对谈。"
        ],
        "title": "谢王炳之惠石香鼎",
        "id": "1d20c4db-a050-4a9a-9801-8bdd51d029cc"
    },
    {
        "author": "黄庭坚",
        "paragraphs": [
            "故人昔有凌云赋，何意陆沈黄绶间。",
            "头白眼花行作吏，儿婚女嫁望还山。",
            "心犹未死杯中物，春不能朱镜里颜。",
            "寄语诸公肯湔祓，割鸡今得近乡关。"
        ],
        "title": "次韵柳通叟寄王文通",
        "id": "80a8ddcc-1bb3-4d60-b49b-c89c6ce8e404"
    },
    {
        "author": "黄庭坚",
        "paragraphs": [
            "张侯起巴渝，翼若垂天鹏。",
            "历诋汉诸公，霜风拂觚棱。",
            "去国行万里，淡如云水僧。",
            "归来头亦白，小试不尽能。",
            "湖海尚豪气，有人议陈登。",
            "持节三晋邦，典刑寄哀矜。",
            "公家有闲日，禅窟问香灯。",
            "因来叙行李，斩寄老崖藤。"
        ],
        "title": "送张天觉得登字",
        "id": "499c8d1f-dd96-4444-a222-19d714be3b7f"
    },
    {
        "author": "黄庭坚",
        "paragraphs": [
            "槐催举子着花黄，来食邯郸道上粱。",
            "便欲扫床悬麈尾，正愁喘月似灯光。"
        ],
        "title": "次韵徐文将至国门见寄二首  其一",
        "id": "c797914f-af7d-417a-9d42-c1e10b26a0c0"
    },
    {
        "author": "黄庭坚",
        "paragraphs": [
            "千头剖蚌明珠熟，百尺垂丝鲙缕长。",
            "柳下石门君有此，可能冲雪厌清凉。"
        ],
        "title": "次韵徐文将至国门见寄二首  其二",
        "id": "7ff4aa69-c490-4669-8090-7e3034c25d20"
    },
    {
        "author": "黄庭坚",
        "paragraphs": [
            "矞云苍璧小盘龙，贡包新样出元丰。",
            "王郎坦腹饭床东，大官分物来妇翁。",
            "棘围深锁武成宫，谈天进士雕虚空。",
            "鸣鸠欲雨唤雌雄，南岭北岭宫征同。",
            "午窗欲眠视蒙蒙，喜君开包碾春风，注汤官焙香出笼。",
            "非君灌顶甘露椀，几为谈天干舌本。"
        ],
        "title": "博士王扬休碾密云龙同事十三人饮之戏作",
        "id": "28c0ceac-236d-41db-8add-b5d822b143d1"
    },
    {
        "author": "黄庭坚",
        "paragraphs": [
            "江夏无双乃吾宗，同舍颇似王安丰。",
            "能浇茗椀湔祓我，风袂欲挹浮丘翁。",
            "吾宗落笔赏幽事，秋月下照澄江空。",
            "家山鹰爪是小草，敢与好赐云龙同。",
            "不嫌水厄幸来辱，寒泉汤鼎听松风，夜堂朱墨小灯笼。",
            "惜无纤纤来捧椀，惟倚新诗可传本。"
        ],
        "title": "答黄冕仲索煎双井并简扬休",
        "id": "149da734-da72-4274-b3c3-e61aed784326"
    },
    {
        "author": "黄庭坚",
        "paragraphs": [
            "丘壑诗书虽数穷，田园芋栗颇时丰。",
            "小桃源口雨繁红，春溪蒲稗没鳬翁。",
            "投身世网梦归去，摘山鼓声雷隠空。",
            "秋堂一笑共灯火，与公草木臭味同。",
            "安用茗浇垒块胸，他日过饭随家风，买鱼贯柳鸡着笼。",
            "更当力贫开酒椀，走谒邻翁称子本。"
        ],
        "title": "再答冕仲",
        "id": "8131043e-d75d-4a4e-b1c9-ab5ea54f9995"
    },
    {
        "author": "黄庭坚",
        "paragraphs": [
            "平生所闻陈汀州，蝗不入境年屡丰。",
            "东门拜书始识面，鬓发幸未成老翁。",
            "官饔同盘厌腥腻，茶瓯破睡秋堂空。",
            "自言不复娥眉梦，枯淡颇与小人同。",
            "但忧迎笑花枝红，夜窗冷雨打斜风，秋衣沉水换熏笼。",
            "银屏宛转复宛转，意根难拔如薤本。"
        ],
        "title": "戏答陈元舆",
        "id": "ccc7df6b-ce6d-44ca-b47b-0fa85fed9315"
    },
    {
        "author": "黄庭坚",
        "paragraphs": [
            "君不能入身帝城结子公，又不能击强有如诸葛丰。",
            "法当顦顇百僚底，五十天涯一秃翁。",
            "问君何自今为郎，便殿作赋声摩空。",
            "偶然樽酒相劳苦，牛铎调与黄钟同。",
            "安得朱轓各凭熊，江南楼阁白苹风，劝归啼鸟晓窗笼。",
            "男儿邂逅功补衮，鸟倦归巢叶归本。"
        ],
        "title": "再答元舆",
        "id": "b8a6ae8d-0694-4a2c-8d48-4354a168b97d"
    },
    {
        "author": "黄庭坚",
        "paragraphs": [
            "少年迷翰墨，无异虫蠹木。",
            "诸生程艺文，承诏当品目。",
            "床敷设箱篚，赋纳忽数束。",
            "变名混甲乙，誊写失句读。",
            "昼窗过白驹，夜几跋红烛。",
            "钩深思嘉鱼，攻璞愿良玉。",
            "谈天用一律，呻讯压重复。",
            "丝布涩难缝，快意忽破竹。",
            "圣言裨曲学，割衮缀邪幅。",
            "注金无全巧，窃发或中鹄。",
            "翟公辟廱老，薪槱茂棫朴。",
            "御史威降霜，行私不容粟。",
            "吏部提英鉴，片善蒙采录。",
            "博士刈其楚，铨量颇三复。",
            "因人享成事，贱子真碌碌。"
        ],
        "title": "次韵冕仲考进士试卷",
        "id": "a82960cc-8f3e-412c-9322-e86e5732052c"
    },
    {
        "author": "黄庭坚",
        "paragraphs": [
            "王家人物从来远，今见诸孙总好贤。",
            "三级定知鱼尾进，一鸣已作雁行连。",
            "愧无藻鉴能推毂，愿卷囊书当赠钱。",
            "归去雄夸向儿侄，舍中犊子剩狂颠。"
        ],
        "title": "王圣美三子补中广文生",
        "id": "72639263-b7a4-41d3-a4d8-88b38fa2e802"
    },
    {
        "author": "黄庭坚",
        "paragraphs": [
            "千仞溪中石转雷，汉家万骑捣虚回。",
            "定知献马胡雏入，看即称觞都护来。"
        ],
        "title": "次韵游景叔闻洮河捷报寄诸将四首  其一",
        "id": "106a943f-cc4e-44bb-932a-b11bc6e3aa19"
    },
    {
        "author": "黄庭坚",
        "paragraphs": [
            "中原日月九夷知，不用禽胡衅鼓旗。",
            "更向天阶舞干羽，降书剩破一年迟。"
        ],
        "title": "次韵游景叔闻洮河捷报寄诸将四首  其二",
        "id": "186ce6fa-c59e-4d69-bc3a-f9bf56af40cb"
    },
    {
        "author": "黄庭坚",
        "paragraphs": [
            "汉得洮州箭有神，斩关禽敌不逡巡。",
            "将军快上屯田计，要纳降胡十万人。"
        ],
        "title": "次韵游景叔闻洮河捷报寄诸将四首  其三",
        "id": "4cf1f299-94c4-41e2-9bc4-0cc9521a5157"
    },
    {
        "author": "黄庭坚",
        "paragraphs": [
            "遥知一炬绝河津，生缚青宜不动尘。",
            "付与山河印如斗，忍为鼠子腹心人。"
        ],
        "title": "次韵游景叔闻洮河捷报寄诸将四首  其四",
        "id": "4641e2b0-93cb-4cb7-be6b-b07e8c948c24"
    },
    {
        "author": "黄庭坚",
        "paragraphs": [
            "汉家飞将用庙谋，复我匹夫匹妇雠。",
            "真成折棰禽胡月，不是黄榆牧马秋。",
            "幄中已断匈奴臂，军前可饮月氏头。",
            "愿见呼韩朝渭上，诸将不用万户侯。"
        ],
        "title": "和游景叔月报三捷",
        "id": "aeb5b82f-2779-414b-8c94-bd0a3c6bd930"
    },
    {
        "author": "黄庭坚",
        "paragraphs": [
            "迎新与送故，渠已不胜勤。",
            "民卖腰间剑，公宽柱後文。",
            "诸郎投赐沐，高会惜临分。",
            "去国虽千里，分忧即近君。"
        ],
        "title": "次韵崔伯易席上所赋因以赠行二首  其一",
        "id": "797c9744-77f4-4578-a529-f38e9eeac8bb"
    },
    {
        "author": "黄庭坚",
        "paragraphs": [
            "老惜交情别，追随车马勤。",
            "临朝思共理，治郡复斯文。",
            "讼息常休吏，民贫更劝分。",
            "西湖十顷月，自比汉封君。"
        ],
        "tags": [
            "西湖"
        ],
        "title": "次韵崔伯易席上所赋因以赠行二首  其二",
        "id": "b1ad0c12-f445-42de-931a-cd2da0748d74"
    },
    {
        "author": "黄庭坚",
        "paragraphs": [
            "金玉堂中寂寞人，仙班时得共朝真。",
            "两宫无事安盘石，万国归心有老臣。",
            "家酿可供开口笑，侍儿工作捧心颦。",
            "醉乡乃是安身处，付与升平作幸民。"
        ],
        "title": "同子瞻和赵伯充团练",
        "id": "afa66c68-1ef9-45f3-950a-91789a80c2fb"
    },
    {
        "author": "黄庭坚",
        "paragraphs": [
            "平生饮酒不尽味，五鼎馈肉如嚼蜡。",
            "我醉欲眠便遣客，三年窥墙亦面壁。",
            "空余小来翰墨场，松烟兔颖傍明窗。",
            "偶随儿戏洒墨汁，众人许在崔杜行。",
            "晚学长沙小三昧，幻出万物真成狂。",
            "龙蛇起陆雷破柱，自喜奇观绕绳床。",
            "家人骂笑宁有道，污染黄素败粉墙。",
            "诚不如南邻席明府，蛛网锁砚蜗书梁。",
            "怀中探丸起九死，才术颇似汉太仓。",
            "感君诗句唤梦觉，邯郸初未熟黄粱。",
            "身如朝露无牢强，翫此白驹过隙光。",
            "从此永明书百卷，自公退食一炉香。"
        ],
        "title": "戏答赵伯充劝莫学书及为席子泽解嘲",
        "id": "12f4f36c-2375-4784-b06f-12e5cac1c08c"
    },
    {
        "author": "黄庭坚",
        "paragraphs": [
            "玉人怜我长蔬食，走送厨珍自不尝。",
            "秦牛肥腻酥胜雪，汉苑甘泉梨得霜。",
            "冰底斲春生笋束，豹文解箨馔寒玉。",
            "见他桃李忆故园，馋獠应残遶窗竹。"
        ],
        "title": "谢景叔惠冬笋雍酥水梨三物",
        "id": "77ff07f7-dac4-4734-b1bf-1b7eda123333"
    },
    {
        "author": "黄庭坚",
        "paragraphs": [
            "女三为粲当献王，三珍同盘乃得尝。",
            "甘泉下浇藜苋肠，令我诗句挟风霜。",
            "小人食珍敢取足，都城一饭炊白玉。",
            "赐钱千万民犹饥，雪後排檐冻银竹。"
        ],
        "title": "再答景叔",
        "id": "1da41806-46e1-4318-aeff-6e8494e54018"
    },
    {
        "author": "黄庭坚",
        "paragraphs": [
            "海南海北梦不到，会合乃非人力能。",
            "地褊未堪长袖舞，夜寒空对短檠灯。",
            "相看鬓发时窥镜，曾共诗书更曲肱。",
            "作个生涯终未是，故山松长到天藤。"
        ],
        "title": "次韵几复和答所寄",
        "id": "9a2e6e6a-7fca-41e4-9911-9e12da5e5610"
    },
    {
        "author": "黄庭坚",
        "paragraphs": [
            "少年有功翰墨林，中岁作吏几陆沉。",
            "庖丁解牛妙世故，监市履狶知民心。",
            "万里书来儿女瘦，十月山行冰雪深。",
            "梦魂和月绕秦陇，汉节落毛何处寻。"
        ],
        "title": "寄上叔父夷仲三首  其一",
        "id": "e583034b-5d08-4aec-96c4-9dac38b8987b"
    },
    {
        "author": "黄庭坚",
        "paragraphs": [
            "艰难闻道有归音，部曲霜行璧月沉。",
            "王春正月调玉烛，使星万里朝天心。",
            "颇令山海藏国用，乃见县官恤民深。",
            "经心陇蜀封疆守，必有人材备访寻。"
        ],
        "title": "寄上叔父夷仲三首  其二",
        "id": "8aa39e7f-b9f6-4b4a-987b-acb90ec20300"
    },
    {
        "author": "黄庭坚",
        "paragraphs": [
            "关寒塞雪欲嗣音，燕雁拂天河鲤沉。",
            "百书不如一见面，几日归来两慰心。",
            "弓刀陌上望行色，儿女灯前语夜深。",
            "更怀父子东归得，手种江头柳十寻。"
        ],
        "title": "寄上叔父夷仲三首  其三",
        "id": "d79a0354-4571-42e0-bcb1-e5c4e9fea756"
    },
    {
        "author": "黄庭坚",
        "paragraphs": [
            "南窗读书声吾伊，北窗见月歌竹枝。",
            "我家白发问乌鹊，他家红妆占蛛丝。"
        ],
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其一",
        "id": "c4033d8f-c53c-4a37-b128-2fdd982924e4"
    },
    {
        "author": "黄庭坚",
        "paragraphs": [
            "屋山啼乌儿当归，玉钗罥蛛郎马嘶。",
            "去时灯火正月半，阶前雪消萱草齐。"
        ],
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其二",
        "id": "c6207fa4-a509-4029-b82b-d4b8b7c82ab6"
    },
    {
        "author": "黄庭坚",
        "paragraphs": [
            "勃姑夫妇喜相唤，街头雪泥即渐干。",
            "已放游丝高百尺，不应桃李尚春寒。"
        ],
        "title": "考试局与孙元忠博士竹间对窗夜闻元忠诵书声调悲壮戏作竹枝歌三章和之  其三",
        "id": "2fc6586f-f82d-433c-8ccf-73cdb3679687"
    },
    {
        "author": "黄庭坚",
        "paragraphs": [
            "仪鸾供帐饕虱行，翰林湿薪爆竹声，风帘官烛泪纵横。",
            "木穿石盘未渠透，坐窗不遨令人瘦，贫马百藖逢一豆。",
            "眼明见此玉花骢，径思着鞭随诗翁，城西野桃寻小红。"
        ],
        "title": "观伯时画马",
        "id": "5da0bc56-0a3e-47ad-a7b2-45f13a6b7034"
    },
    {
        "author": "黄庭坚",
        "paragraphs": [
            "猛虎肉醉初醒时，揩磨苛痒风助威。",
            "枯楠未觉草先低，木末应有行人知。"
        ],
        "title": "题伯时画揩痒虎",
        "id": "35c98b5c-297f-4a8d-8d72-ba2fbc456daa"
    },
    {
        "author": "黄庭坚",
        "paragraphs": [
            "横波一网腥城市，日暮江空烟水寒。",
            "当时万事心已死，犹恐鱼作故时看。"
        ],
        "title": "题伯时画观鱼僧",
        "id": "e6c51e73-2528-4286-9a3a-74a843b3b14b"
    },
    {
        "author": "黄庭坚",
        "paragraphs": [
            "竹头抢地风不举，文书堆案睡自语。",
            "忽看高马顿风尘，亦思归家洗袍袴。"
        ],
        "title": "题伯时画顿尘马",
        "id": "7ab5dac7-024f-4d4f-a5ba-95fa79024872"
    },
    {
        "author": "黄庭坚",
        "paragraphs": [
            "平生久要刘文叔，不肯为渠作三公。",
            "能令汉家重九鼎，桐江波上一丝风。"
        ],
        "title": "题伯时画严子陵钓滩",
        "id": "8b9f7f94-8311-4566-a356-80e5398b883c"
    },
    {
        "author": "黄庭坚",
        "paragraphs": [
            "南渡诚草草，长沙慰艰难。",
            "终风霾八表，半夜失前山。",
            "远公香火社，遗民文字禅。",
            "虽非老翁事，幽尚亦可观。",
            "松风自度曲，我琴不须弹。",
            "客来欲开说，觞至不得言。"
        ],
        "title": "题伯时画松下渊明",
        "id": "962e6688-ff88-4e40-8d06-9e460b46a5d3"
    },
    {
        "author": "黄庭坚",
        "paragraphs": [
            "城南名士遣春来，三月乃见腊前梅。",
            "定知锁着江南客，故放绿阴春晚回。"
        ],
        "title": "出礼部试院王才元惠梅花三种皆妙绝戏答三首  其一",
        "id": "9b77810c-a5e8-4dd4-b5af-269551ac7a42"
    },
    {
        "author": "黄庭坚",
        "paragraphs": [
            "舍人梅坞无关锁，携酒俗人来未曾。",
            "旧时爱菊陶彭泽，今作梅花树下僧。"
        ],
        "title": "出礼部试院王才元惠梅花三种皆妙绝戏答三首  其二",
        "id": "46845e29-9882-4126-9ae9-940fd36183cc"
    },
    {
        "author": "黄庭坚",
        "paragraphs": [
            "病夫中岁屏杯杓，百叶缃梅触拨人。",
            "拂杀官黄春有思，满城桃李不能春。"
        ],
        "title": "出礼部试院王才元惠梅花三种皆妙绝戏答三首  其三",
        "id": "c1f86628-6f33-4e8d-a3bb-3b454a7704e7"
    },
    {
        "author": "黄庭坚",
        "paragraphs": [
            "南枝北枝春事休，榆钱可穿柳带柔。",
            "定是沈郎作诗瘦，不应春能生许愁。"
        ],
        "title": "王立之承奉诗报梅花已落尽次韵戏答",
        "id": "250a0a96-da6d-4afd-9ae7-5f14578bc389"
    },
    {
        "author": "黄庭坚",
        "paragraphs": [
            "正是风光懒困时，姚黄开晚落应迟。",
            "欲雕好句乞春色，日历如山不到诗。"
        ],
        "title": "乞姚花二首  其一",
        "id": "27e6fef7-ad4e-4282-bd8b-3cb0c53d2630"
    },
    {
        "author": "黄庭坚",
        "paragraphs": [
            "青春日月鸟飞过，汗简文书山叠重。",
            "乞取好花天上看，宫衣黄带御炉烘。"
        ],
        "title": "乞姚花二首  其二",
        "id": "f520ecbd-57d6-487f-861b-aad3b1334140"
    },
    {
        "author": "黄庭坚",
        "paragraphs": [
            "映日低风整复斜，绿玉眉心黄袖遮。",
            "大梁城里虽罕见，心知不是牛家花。"
        ],
        "title": "效王仲至少监咏姚花用其韵四首  其一",
        "id": "99f39aaa-2948-4a61-91ea-589645c93836"
    },
    {
        "author": "黄庭坚",
        "paragraphs": [
            "九疑山中萼绿华，黄云承袜到羊家。",
            "真筌虫蚀诗句断，犹托余情开此花。"
        ],
        "title": "效王仲至少监咏姚花用其韵四首  其二",
        "id": "78556485-19a2-48ce-8fd2-78cc0d1f6c1b"
    },
    {
        "author": "黄庭坚",
        "paragraphs": [
            "仙衣襞积驾黄鹄，草木无光一笑开。",
            "人间风日不可奈，故待成阴叶下来。"
        ],
        "title": "效王仲至少监咏姚花用其韵四首  其三",
        "id": "4e4df7d3-f400-4e00-adf1-4d0570792772"
    },
    {
        "author": "黄庭坚",
        "paragraphs": [
            "汤沐冰肌照春色，海牛压帘风不开。",
            "直言红尘无路入，犹傍蜂须蝶翅来。"
        ],
        "title": "效王仲至少监咏姚花用其韵四首  其四",
        "id": "5555f605-a75c-4c70-931f-afa889a9632c"
    },
    {
        "author": "黄庭坚",
        "paragraphs": [
            "红紫争春触处开，九衢终日犊车雷。",
            "闲情欲被春将去，鸟唤花惊只么回。"
        ],
        "title": "寄杜家父二首  其一",
        "id": "6c64a7d7-cad1-4caf-aef6-eeddc8932df1"
    },
    {
        "author": "黄庭坚",
        "paragraphs": [
            "风尘点污青春面，自汲寒泉洗醉红。",
            "径欲题诗嫌浪许，杜郎觅句有新功。"
        ],
        "title": "寄杜家父二首  其二",
        "id": "7f1eb1cd-3756-474e-8f1f-aea1efcce654"
    },
    {
        "author": "黄庭坚",
        "paragraphs": [
            "闻道潜溪千叶紫，主人不剪要题诗。",
            "欲搜佳句恐春老，试遣七言赊一枝。"
        ],
        "title": "王才元舍人许牡丹求诗",
        "id": "dfa55711-93a4-4f9e-a47c-10dbf27d8ba3"
    },
    {
        "author": "黄庭坚",
        "paragraphs": [
            "清香拂袖剪来红，似绕名园晓露丛。",
            "欲作短章凭阿素，缓歌夸与落花风。"
        ],
        "title": "谢王舍人剪送状元红",
        "id": "ab41b32f-067a-487a-926b-61c67b225b59"
    },
    {
        "author": "黄庭坚",
        "paragraphs": [
            "故人折松寄千里，想听万壑风泉音。",
            "谁言五鬣苍烟面，犹作人间儿女心。"
        ],
        "title": "戏答陈季常寄黄州山中连理松枝二首  其一",
        "id": "ad304a1b-1017-4ccc-8f55-e5b1757a25c6"
    },
    {
        "author": "黄庭坚",
        "paragraphs": [
            "老松连枝亦偶然，红紫事退独参天。",
            "金沙滩头锁子骨，不妨随俗暂婵娟。"
        ],
        "title": "戏答陈季常寄黄州山中连理松枝二首  其二",
        "id": "a19e350f-d3b5-4948-a8f7-614258a19e1d"
    },
    {
        "author": "黄庭坚",
        "paragraphs": [
            "骥子堕地追风日，未试千里谁能识。",
            "习之实录葬皇祖，斯文如女有正色。",
            "今年持橐佐春官，遂失此人难塞责。",
            "虽然一哄有奇偶，博悬于投不在德。",
            "君看巨浸朝百川，此岂有意潢潦前。",
            "愿为雾豹怀文隠，莫爱风蝉蜕骨仙。"
        ],
        "title": "次韵子瞻送李廌",
        "id": "531284ea-4f81-4bf0-bb80-8888a8aa07b8"
    },
    {
        "author": "黄庭坚",
        "paragraphs": [
            "金狨系马晓鶑边，不比春江上水船。",
            "人语车声喧法曲，花光楼影倒晴天。",
            "人间化鹤三千岁，海上看羊十九年。",
            "还作遨头惊俗眼，风流文物属苏仙。"
        ],
        "title": "次韵宋懋宗三月十四日到西池都人盛观翰林公出遨",
        "id": "e83f8ef3-fe44-43be-a726-835b7c33bc97"
    },
    {
        "author": "黄庭坚",
        "paragraphs": [
            "鬰鬰高阳里，生才世不孤。",
            "八龙归月旦，三凤继天衢。",
            "梁坏吾安仰，人亡道固癯。",
            "空令湖海士，愁绝奠生刍。"
        ],
        "title": "韩献肃公挽词三首  其一",
        "id": "903ef739-be1e-4eb6-9e79-4aaea164dd43"
    },
    {
        "author": "黄庭坚",
        "paragraphs": [
            "物产原希世，风流更折冲。",
            "决疑京兆尹，富国大司农。",
            "远业终三事，仁声达九宗。",
            "方祈酌周斗，何意辍秦舂。"
        ],
        "title": "韩献肃公挽词三首  其二",
        "id": "195b56c1-efc3-4719-b99a-ba36eb6aa88d"
    },
    {
        "author": "黄庭坚",
        "paragraphs": [
            "泪尽才难日，斯人遽陨倾。",
            "冰枝忧木稼，食昴恨长庚。",
            "名与具茨重，心如颍水清。",
            "堂堂万夫表，直作闭佳城。"
        ],
        "title": "韩献肃公挽词三首  其三",
        "id": "e537abcd-575f-46df-980f-60ddfa65c543"
    },
    {
        "author": "黄庭坚",
        "paragraphs": [
            "参军但有四立壁，初无临江千木奴。",
            "白头不是折腰具，桐帽棕鞋称老夫。",
            "沧江鸥鹭野心性，阴壑虎豹雄牙须。",
            "鹔鷞作裘初服在，猩血染带邻翁无。",
            "昨来杜鹃劝归去，更待把酒听提壶。",
            "当今人材不乏使，天上二老须人扶。",
            "儿无饱饭尚勤书，妇无复裈且着襦。",
            "社瓮可漉溪可渔，更问黄鸡肥与癯。",
            "林间醉着人伐木，犹梦官下闻追呼。",
            "万钉围腰莫爱渠，富贵安能润黄垆。"
        ],
        "title": "次韵子瞻以红带寄王宣义",
        "id": "0d0f75a5-8941-49d6-adc3-6a5dda966a2b"
    },
    {
        "author": "黄庭坚",
        "paragraphs": [
            "翰林尚书宋公子，文采风流今尚尔。",
            "自疑耆域是前身，囊中探丸起人死。",
            "貌如千岁枯松枝，落魄酒中无定止。",
            "得钱百万送酒家，一笑不问今余几。",
            "手挥琵琶送飞鸿，促弦聒醉惊客起。",
            "寒虫催织月笼秋，独雁叫羣天拍水。",
            "楚国羁臣放十年，汉宫佳人嫁千里。",
            "深闺洞房语恩怨，紫燕黄鹂韵桃李。",
            "楚狂行歌惊市人，渔父拏舟在葭苇。",
            "问君枯木着朱绳，何能道人意中事。",
            "君言此物传数姓，玄璧庚庚有横理。",
            "闭门三月传国工，身今亲见阮仲容。",
            "我有江南一丘壑，安得与君醉其中，曲肱听君写松风。"
        ],
        "title": "听宋宗儒摘阮歌",
        "id": "87de952e-27e0-4f3c-846a-148e35f6335f"
    },
    {
        "author": "黄庭坚",
        "paragraphs": [
            "黄尘逆帽马辟易，归来下帘卧书空。",
            "不知绣鞍万人立，何如卢郎驾飞鸿。"
        ],
        "title": "自门下後省归卧酺池寺观卢鸿草堂图",
        "id": "c7cb328a-69d0-4b4a-8f08-92d708e6569c"
    },
    {
        "author": "黄庭坚",
        "paragraphs": [
            "烂肠五斗对狱吏，白发千丈濯沧浪。",
            "却来献纳云台表，小山桂枝不相忘。"
        ],
        "title": "题子瞻寺壁小山枯木二首  其一",
        "id": "c7e1a616-064d-447c-b194-ee0a5b2a6c72"
    },
    {
        "author": "黄庭坚",
        "paragraphs": [
            "海内文章非画师，能回笔力作枯枝。",
            "豫章从小有梁栋，也似郑公双鬓丝。"
        ],
        "title": "题子瞻寺壁小山枯木二首  其二",
        "id": "e562e82e-7bc4-44dd-aecf-45a242fbd4be"
    },
    {
        "author": "黄庭坚",
        "paragraphs": [
            "折冲儒墨阵堂堂，书入颜杨鸿雁行。",
            "胸中元自有丘壑，故作老木蟠风霜。"
        ],
        "tags": [
            "写人",
            "赞美",
            "写人诗"
        ],
        "title": "题子瞻枯木",
        "id": "ee494016-e7b8-4def-9973-1dcaa0724f1b"
    },
    {
        "author": "黄庭坚",
        "paragraphs": [
            "李侯画骨不画肉，笔下马生如破竹。",
            "秦驹虽入天仗图，犹恐真龙在空谷。",
            "精神权奇汗沟赤，有头赤乌能逐日。",
            "安得身为汉都护，三十六城看历历。"
        ],
        "title": "和子瞻戏书伯时画好头赤",
        "id": "2c995d08-02e9-4edf-9610-ae82091562ff"
    },
    {
        "author": "黄庭坚",
        "paragraphs": [
            "笔端那有此，千里在胸中。",
            "四蹄雷电去，一顾马羣空。",
            "谁能乘此物，超俗驾长风。",
            "逸材归辔勒，岁在执徐同。"
        ],
        "title": "咏伯时画太初所获大宛虎脊天马图",
        "id": "4cef1f01-0172-41c5-8986-78e9fcd9560e"
    },
    {
        "author": "黄庭坚",
        "paragraphs": [
            "上党良家子，挽强如屈肘。",
            "三十学春秋，岂为莎车首。",
            "谁言冯光禄，不如甘延寿。",
            "虽无千户封，乃得六龙友。"
        ],
        "title": "咏伯时画冯奉世所获大宛象龙图",
        "id": "597f61da-da4a-4967-bf7e-609d87e8532c"
    },
    {
        "author": "黄庭坚",
        "paragraphs": [
            "野次小峥嵘，幽篁相倚绿。",
            "阿童三尺棰，御此老觳觫。",
            "石吾甚爱之，勿遣牛砺角。",
            "牛砺角尚可，牛斗残我竹。"
        ],
        "title": "题竹石牧牛",
        "id": "1b083027-dbfe-469f-aed5-853c51d4ba82"
    },
    {
        "author": "黄庭坚",
        "paragraphs": [
            "玉花照夜今无种，枥上追风亦不传。",
            "想见真龙如此笔，蒺藜沙晚草迷川。"
        ],
        "title": "题伯时天育骠骑图二首  其一",
        "id": "96bf81b7-f10c-4a89-ad31-4df2d7a4ba81"
    },
    {
        "author": "黄庭坚",
        "paragraphs": [
            "明窗盘礴万物表，写出人间真乘黄。",
            "邂逅今身犹姓李，可非前世江都王。"
        ],
        "title": "题伯时天育骠骑图二首  其二",
        "id": "f5912ebd-a8ce-4f66-aa1e-2a8bf5a3da78"
    },
    {
        "author": "黄庭坚",
        "paragraphs": [
            "深闺静几试笔墨，白头腕中百斛力。",
            "荣荣枯枯皆本色，悬之高堂风动壁。"
        ],
        "title": "姨母李夫人墨竹二首  其一",
        "id": "6c95eff1-bd0a-43b2-9594-98933e06b18d"
    },
    {
        "author": "黄庭坚",
        "paragraphs": [
            "小竹扶疏大竹枯，笔端真有造化炉。",
            "人间俗气一点无，健妇果胜大丈夫。"
        ],
        "title": "姨母李夫人墨竹二首  其二",
        "id": "3f07b4d0-832c-4e8d-85c5-6b1ee57b203a"
    },
    {
        "author": "黄庭坚",
        "paragraphs": [
            "松寒风雨石骨瘦，法窟寂寥僧定时。",
            "李侯有句不肯吐，淡墨写出无声诗。"
        ],
        "title": "次韵子瞻子由题憩寂图二首  其一",
        "id": "6827ecf3-fa40-4536-a500-72762af8523d"
    },
    {
        "author": "黄庭坚",
        "paragraphs": [
            "龙眠不似虎头痴，笔妙天机可并时。",
            "苏仙漱墨作苍石，应解种花开此诗。"
        ],
        "title": "次韵子瞻子由题憩寂图二首  其二",
        "id": "363dd643-35b4-4de2-b20d-809dcb381a0d"
    },
    {
        "author": "黄庭坚",
        "paragraphs": [
            "酺池寺，汤餠一斋盂，曲肱懒着书。",
            "骑马天津看逝水，满船风月忆江湖。",
            "往时尽醉冷卿酒，侍儿琵琶春风手。",
            "竹间一夜鸟声春，明朝醉起雪塞门。",
            "当年闻说冷卿客，黄须邺下曹将军。",
            "挽弓石八不好武，读书卧看三峰云。",
            "谁怜相逢十载後，釜里生鱼甑生尘。",
            "冷卿白首大官寺，樽前不复如花人。",
            "曹将军，江湖之上可相忘，舂鉏对立鸳鸯双。",
            "无机与游不乱行，何时解缨濯沧浪。",
            "唤取张侯来平章，烹茶煮餠坐僧房。"
        ],
        "title": "次韵答曹子方杂言",
        "id": "b9247d1a-adbe-4afa-b536-976ddff882f5"
    },
    {
        "author": "黄庭坚",
        "paragraphs": [
            "妇翁不可挝，王郎非娇客。",
            "十年为从学，苦淡共陻厄。",
            "燕雀嗤鸿渐，犬羊睨麟获。",
            "遇逢泾渭分，昨梦春冰释。",
            "平生五车书，才吐二三策。",
            "已作谤熏天，金朱果何益。",
            "君穷一窗下，风雨更削迹。",
            "诗工知学进，词苦见意迫。",
            "俗情傲秦赘，妇舍不暖席。",
            "南冶从东家，不闻被嘲剧。",
            "师儒并世难，日月过箭疾。",
            "公今未有田，把笔耕六籍。"
        ],
        "title": "次韵子瞻和王子立风雨败书屋有感",
        "id": "38c7bf87-68a9-4044-a85f-c79920e688fe"
    },
    {
        "author": "黄庭坚",
        "paragraphs": [
            "中年举儿子，漫种老生涯。",
            "学语啭春鸟，涂窗行暮鸦。",
            "欲嗔王母惜，稍慧女兄夸。",
            "解着潜夫论，不妨无外家。"
        ],
        "title": "嘲小德",
        "id": "a4d31b8d-54d6-4d82-aa2d-75b3e1c85080"
    },
    {
        "author": "黄庭坚",
        "paragraphs": [
            "细肋柔毛饱卧沙，烦公遣骑送寒家。",
            "忍令无罪充庖宰，留与儿童驾小车。"
        ],
        "title": "戏答张秘监馈羊",
        "id": "281405cd-31d6-416b-89f4-06629581fcb6"
    },
    {
        "author": "黄庭坚",
        "paragraphs": [
            "非复三五少年日，把酒偿春颊生红。",
            "白鸥入羣颇相委，不谓惊起来宾鸿。"
        ],
        "title": "戏答王定国题门两绝句  其一",
        "id": "e4d951bb-ba5b-47db-9d0b-bb5a17de1970"
    },
    {
        "author": "黄庭坚",
        "paragraphs": [
            "颇知歌舞无窍凿，我心块然如帝江。",
            "花里雄蜂雌蛱蝶，同时本自不作双。"
        ],
        "title": "戏答王定国题门两绝句  其二",
        "id": "41fd28d0-6eb3-4190-92c9-fab4a744fed8"
    },
    {
        "author": "黄庭坚",
        "paragraphs": [
            "秋水无言度，荷花称意红。",
            "主人敬爱客，催唤出房笼。",
            "一斛明珠曲，何时落塞鸿。",
            "莫藏春笋手，且为剥莲蓬。"
        ],
        "title": "情人怨戏效徐庾慢体三首  其一",
        "id": "25f9ac3c-d83e-4f87-8a46-6b4d50ca3821"
    },
    {
        "author": "黄庭坚",
        "paragraphs": [
            "翡翠钗梁碧，石榴裙折红。",
            "隙光斜斗帐，香字冷熏笼。",
            "闻道西飞燕，将随北固鸿。",
            "鸳鸯会独宿，风雨打船蓬。"
        ],
        "title": "情人怨戏效徐庾慢体三首  其二",
        "id": "4026b801-d51a-4c93-9e04-ff504beb539c"
    },
    {
        "author": "黄庭坚",
        "paragraphs": [
            "障羞罗袂薄，承汗领巾红。",
            "晚风斜虿发，逸艳照窗笼。",
            "胡琴抱明月，宝瑟阵归鸿。",
            "倚壁生蛛网，年光如转蓬。"
        ],
        "title": "情人怨戏效徐庾慢体三首  其三",
        "id": "62fac7ea-8577-4d60-8bb2-1b93b896af73"
    },
    {
        "author": "黄庭坚",
        "paragraphs": [
            "九陌黄尘乌帽底，五湖春水白鸥前。",
            "扁舟不为鲈鱼去，收取声名四十年。"
        ],
        "title": "呈外舅孙莘老二首  其一",
        "id": "5ce73044-5e8b-47c6-a0d1-641939a9aca3"
    },
    {
        "author": "黄庭坚",
        "paragraphs": [
            "甓社湖中有明月，淮南草木借光辉。",
            "故应剖蚌登王府，不若行沙弄夕霏。"
        ],
        "title": "呈外舅孙莘老二首  其二",
        "id": "3ec7e50a-9e61-43f2-b0fc-27f85f61a207"
    },
    {
        "author": "黄庭坚",
        "paragraphs": [
            "王屋千霜老紫藤，扶公休沐对亲朋。",
            "异时驷马安车去，拄到天坛愿力能。"
        ],
        "title": "以天坛灵寿杖送莘老",
        "id": "edf076ae-f86f-46c0-8069-793a58761995"
    },
    {
        "author": "黄庭坚",
        "paragraphs": [
            "索索叶自雨，月寒遥夜阑。",
            "马嘶车铎鸣，羣动不遑安。",
            "有人梦超俗，去发脱儒冠。",
            "平明视清镜，正尔良独难。"
        ],
        "title": "戏答俞清老道人寒夜三首  其一",
        "id": "17b5567a-dd61-488c-bb33-0fd67d3d4471"
    },
    {
        "author": "黄庭坚",
        "paragraphs": [
            "闻道一稊米，出身缚簪缨。",
            "怀我伐木友，寒衾梦丁丁。",
            "富贵但如此，百年半曲肱。",
            "早晚相随去，松根有茯苓。"
        ],
        "title": "戏答俞清老道人寒夜三首  其二",
        "id": "7fe64ce1-fa1b-4afa-a98d-b0222f21181a"
    },
    {
        "author": "黄庭坚",
        "paragraphs": [
            "牧羊金华山，早通玉帝籍。",
            "至今风低草，𧥄𧥄见白石。",
            "金华风烟下，亦有君履迹。",
            "何为红尘里，颔须欲雪白。"
        ],
        "title": "戏答俞清老道人寒夜三首  其三",
        "id": "72e1b0b3-96a5-413d-b904-43b7343e7c30"
    },
    {
        "author": "黄庭坚",
        "paragraphs": [
            "曲肱惊梦寒，皎皎入牖下。",
            "出门问何祥，岑寂省中夜。",
            "姮娥携青女，一笑粲万瓦。",
            "怀我金玉人，幽独秉大雅。",
            "古来绝朱弦，盖为知音者。",
            "同床有不察，而况子在野。",
            "独立占少微，长怀何由写。"
        ],
        "title": "秘书省冬夜宿直寄怀李德素",
        "id": "b66a2ea5-a50c-498f-a70d-5aace07458ef"
    },
    {
        "author": "黄庭坚",
        "paragraphs": [
            "羣阴雕品物，松柏尚桓桓。",
            "老去惟心在，相依到岁寒。",
            "霜严御史府，雨立大夫官。",
            "牺象沟中断，徽弦爨下残。",
            "光阴一鸟过，翦伐万牛难。",
            "春日辉桃李，苍颜亦预观。"
        ],
        "title": "岁寒知松柏",
        "id": "b402226d-b48f-4b32-9985-00beb21c26f8"
    },
    {
        "author": "黄庭坚",
        "paragraphs": [
            "汉规羣玉府，东观近宸居。",
            "诏许无双士，来观未见书。",
            "皇文开万卷，家学陋三余。",
            "竹帛森延阁，星辰绕直庐。",
            "诸生起孤贱，天子自吹嘘。",
            "愿以多闻力，论思补帝裾。"
        ],
        "title": "东观读未见书",
        "id": "44f6bf9a-8f04-4f1a-a691-15e61402e59c"
    },
    {
        "author": "黄庭坚",
        "paragraphs": [
            "国士怀珠玉，通津不易扛。",
            "椟藏心有待，褐短义难降。",
            "宝唾归青简，晴虹贯夜窗。",
            "直言方按剑，岂是故迷邦。",
            "弹雀轻千仞，连城买一双。",
            "安知蓝缕底，明月弄寒江。"
        ],
        "title": "被褐怀珠玉",
        "id": "441fba27-9750-4533-8b30-14fc69571627"
    },
    {
        "author": "黄庭坚",
        "paragraphs": [
            "前朝夏州守，来款塞门西。",
            "圣主敷文德，降书付狄鞮。",
            "毡裘瞻日月，剺面带金犀。",
            "殿陛闲干羽，边亭息鼓鼙。",
            "永输量谷马，不作触藩羝。",
            "声势常相倚，今闻定五溪。"
        ],
        "title": "款塞来享",
        "id": "440186ed-589d-4faf-a10e-c3775483fc06"
    },
    {
        "author": "黄庭坚",
        "paragraphs": [
            "诗到随州更老成，江山为助笔纵横。",
            "眼看白璧埋黄壤，何况人间父子情。"
        ],
        "title": "忆邢惇夫",
        "id": "83710e1c-aa46-461e-a2f9-8ba70f8c6f8c"
    },
    {
        "author": "黄庭坚",
        "paragraphs": [
            "二子论文地，阴风雪塞庐。",
            "宁穿东郭履，不遗子公书。",
            "士固难推挽，时闻有诏除。",
            "负暄真得计，献御恐成疏。"
        ],
        "title": "次韵秦少章晁适道赠答诗",
        "id": "df6d2e1b-bafe-4a9d-b043-2a25c5503ac1"
    },
    {
        "author": "黄庭坚",
        "paragraphs": [
            "朝事鞍马早，吏曹文墨拘。",
            "初无尺寸补，但于朋友疏。",
            "岂如箪瓢子，卧起一床书。",
            "炙背道尧舜，雪屋相与娱。",
            "步出城东门，野鸟吟废墟。",
            "颇知富贵事，势穷心亦舒。",
            "诗来献穷状，水餠嚼冰蔬。",
            "斗酒得醉否，枵腹如瓠壶。",
            "亦可召西舍，侯嬴非博徒。"
        ],
        "title": "次韵答秦少章乞酒",
        "id": "51a6f262-df90-4ce6-bd0d-5baa53901c5b"
    },
    {
        "author": "黄庭坚",
        "paragraphs": [
            "金石不随波，松竹知岁寒。",
            "冥此芸芸境，回向自心观。"
        ],
        "title": "颐轩诗六首  其一",
        "id": "f5baa047-0888-4d17-b0e0-148e50d15c28"
    },
    {
        "author": "黄庭坚",
        "paragraphs": [
            "知足是灵龟，无厌乃朵颐。",
            "虚心万物表，寒暑自四时。"
        ],
        "title": "颐轩诗六首  其二",
        "id": "32035801-c035-445d-8280-6af0c1900844"
    },
    {
        "author": "黄庭坚",
        "paragraphs": [
            "无外一精明，六合同出自。",
            "公能知本源，佛亦不相似。"
        ],
        "title": "颐轩诗六首  其三",
        "id": "c423db3b-23c6-4b9f-8adc-7f9b4397d9bf"
    },
    {
        "author": "黄庭坚",
        "paragraphs": [
            "辱莫辱多欲，乐莫乐无求。",
            "人生强学耳，万古一东流。"
        ],
        "title": "颐轩诗六首  其四",
        "id": "601a57a3-f89a-4c02-87fc-fecc6cfe4a00"
    },
    {
        "author": "黄庭坚",
        "paragraphs": [
            "枢机要发迟，饮食戒味厚。",
            "渔人溺于波，君子溺于口。"
        ],
        "title": "颐轩诗六首  其五",
        "id": "49924d7c-d502-4eee-8f46-a2e5602e2a39"
    },
    {
        "author": "黄庭坚",
        "paragraphs": [
            "泾流不浊渭，种桃无李实。",
            "养心去尘缘，光明生虚室。"
        ],
        "title": "颐轩诗六首  其六",
        "id": "8b06f3e8-7b52-4b16-82a8-349dea85d801"
    },
    {
        "author": "黄庭坚",
        "paragraphs": [
            "小黠大痴螳捕蝉，有余不足夔怜蚿。",
            "退食归来北窗梦，一江风月桃李船。"
        ],
        "title": "寺斋睡起二首  其一",
        "id": "505bcb26-92bf-45c6-9367-54598a0dabea"
    },
    {
        "author": "黄庭坚",
        "paragraphs": [
            "桃李无言一再风，黄鹂惟见绿葱葱。",
            "人言九事八为律，傥有江船吾欲东。"
        ],
        "title": "寺斋睡起二首  其二",
        "id": "a8370eee-98de-4e24-a3b6-92ddaabe31d5"
    },
    {
        "author": "黄庭坚",
        "paragraphs": [
            "众真绝妙拥灵君，晓然梦之非纷纭。",
            "窗中远山是眉黛，席上榴花皆舞裙。",
            "借问琵琶得闻否，灵君色庄妓摇手。",
            "两客争棋烂斧柯，一儿坏局君不呵。",
            "杏梁归燕语空多，奈此云窗雾阁何。"
        ],
        "title": "记梦",
        "id": "09317c75-7b1a-4716-b4ba-eaa5f07c8dbf"
    },
    {
        "author": "黄庭坚",
        "paragraphs": [
            "洪福僧园拂绀纱，旧题尘壁似昏鸦。",
            "春残已是风和雨，更着游人撼落花。"
        ],
        "title": "同元明过洪福寺戏题",
        "id": "45d16141-05d2-40d5-9842-f2eac09a46ef"
    },
    {
        "author": "黄庭坚",
        "paragraphs": [
            "青莎径里香未干，黄鸟阴中实已团。",
            "蒸豆作乌盐作白，属闻丹杏荐牙盘。"
        ],
        "title": "戏答晁深道乞消梅二首  其一",
        "id": "56ad926c-46cb-48e7-bce2-6c8a2581524d"
    },
    {
        "author": "黄庭坚",
        "paragraphs": [
            "北客未尝眉自颦，南人夸说齿生津。",
            "磨钱和蜜谁能许，去蒂供盐亦可人。"
        ],
        "title": "戏答晁深道乞消梅二首  其二",
        "id": "56a4fad4-8d1c-4e48-8a37-af25eb587b45"
    },
    {
        "author": "黄庭坚",
        "paragraphs": [
            "带叶连枝摘未残，依依茶坞竹篱间。",
            "相如病渴应须此，莫与文君蹙远山。"
        ],
        "title": "以梅馈晁深道戏赠二首  其一",
        "id": "617b24b1-96cb-428d-a62b-6db8a69d55cf"
    },
    {
        "author": "黄庭坚",
        "paragraphs": [
            "渴梦吞江起解颜，诗成有味齿牙间。",
            "前身邺下刘公干，今日江南庾子山。"
        ],
        "title": "以梅馈晁深道戏赠二首  其二",
        "id": "622c8626-9f33-4dc3-b019-1682df6eef68"
    },
    {
        "author": "黄庭坚",
        "paragraphs": [
            "虚名误壮夫，今古可笑闵。",
            "尸裹万里归，书载五车稛。",
            "安知衡门下，身与天地准。",
            "秦晁两美士，内行颇修谨。",
            "余欲造之深，抽琴去其轸。",
            "寄寂喧哄间，此道有汲引。",
            "狱户闻笞榜，市声杂嘲辴。",
            "二生对曲肱，圭玉发石藴。",
            "大小穷鹏鷃，短长见椿槿。",
            "欲闻寂时声，黄钟在龙笋。"
        ],
        "title": "次韵孙子实题少章寄寂斋",
        "id": "34569511-b3c4-4348-b90a-db650af6f2bc"
    },
    {
        "author": "黄庭坚",
        "paragraphs": [
            "薛宣欲吏云，季氏或招闵。",
            "此公胸中秋，万物欲收稛。",
            "卖药偶知名，草玄非近准。",
            "才难不易得，志大略细谨。",
            "士生要弘毅，天地为盖轸。",
            "骥来盐车骖，井下短绠引。",
            "难甘呼尔食，聊寄粲然辴。",
            "谁能借前筹，还妇用束缊。",
            "吾闻调羹鼎，异味及枌堇。",
            "岂其供王羞，而弃会稽笋。"
        ],
        "title": "次韵孙子实寄少游",
        "id": "9da4b1e3-e0fb-49c8-b15c-c9fa3e65b51c"
    },
    {
        "author": "黄庭坚",
        "paragraphs": [
            "丁令威，化作辽东白鹤归，朱颜未改故人非。",
            "微服过宋风退飞，宋父拥篲待来归，谁馈百牢鸜鹆妃。",
            "秦氏乌生八九子，鸦乌之兄毕逋尾。",
            "忆炊门牡烹伏雌，未肯增巢令汝栖。",
            "莫愁野雉疏家鸡，但愿主人印累累。"
        ],
        "title": "戏书秦少游壁",
        "id": "5091c53e-08de-401b-a4c2-b21b10db1ef0"
    },
    {
        "author": "黄庭坚",
        "paragraphs": [
            "汝南许文休，马磨自衣食。",
            "但闻郡功曹，满世名籍籍。",
            "渠命有显晦，非人作通塞。",
            "秦氏多英俊，少游眉最白。",
            "颇闻鸿雁行，笔皆万人敌。",
            "吾早知有觏，而不知有觌。",
            "少仪袖诗来，剖蚌珠的皪。",
            "乃能持一镞，与我箭锋直。",
            "自吾得此诗，三日卧向壁。",
            "挽士不能寸，推去辄数尺。",
            "才难不其然，有亦未易识。"
        ],
        "title": "赠秦少仪",
        "id": "19d734a2-fd66-42cd-ad72-e2ee91c8699f"
    },
    {
        "author": "黄庭坚",
        "paragraphs": [
            "东南淮海惟扬州，国士无双秦少游。",
            "欲攀天关守九虎，但有笔力回万牛。",
            "文学纵横乃如此，故应当家有季子。",
            "时来谁能力作难，鸿雁行飞入道山。",
            "斑衣儿啼真自乐，从师学道也不恶。",
            "但使新年胜故年，即如常在郎罢前。"
        ],
        "title": "送少章从翰林苏公余杭",
        "id": "955577c7-2c32-47cd-b905-0a9a4c5a7e81"
    },
    {
        "author": "黄庭坚",
        "paragraphs": [
            "暝倚蒲团挂钵囊，半窗疏箔度微凉。",
            "蕉心不展待时雨，葵叶为谁倾太阳。"
        ],
        "title": "题浄因壁二首  其一",
        "id": "5a17c0bf-3248-44c9-8a7d-e6878ee4ba19"
    },
    {
        "author": "黄庭坚",
        "paragraphs": [
            "门外黄尘不见山，此中草木亦常闲。",
            "履声如度薄冰过，催粥华鲸吼夜阑。"
        ],
        "title": "题浄因壁二首  其二",
        "id": "8434bc2f-25b1-4ff3-96a6-3978e11d244c"
    },
    {
        "author": "黄庭坚",
        "paragraphs": [
            "红尘席帽乌韡里，想见沧洲白鸟双。",
            "马龁枯萁喧午枕，梦成风雨浪翻江。"
        ],
        "title": "六月十七日昼寝",
        "id": "9171763f-f770-4ac7-b229-cbb4cb1cee3c"
    },
    {
        "author": "黄庭坚",
        "paragraphs": [
            "生物趋功日夜流，园林才夏麦先秋。",
            "绿阴黄鸟北窗簟，付与来禽安石榴。"
        ],
        "title": "北窗",
        "id": "00d42f45-f230-47c1-bb09-1fc2deaa67a7"
    },
    {
        "author": "黄庭坚",
        "paragraphs": [
            "青奴元不解梳妆，合在禅斋梦蝶床。",
            "公自有人同枕簟，肌肤冰雪助清凉。"
        ],
        "title": "赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首  其一",
        "id": "9337ea27-baa2-4db7-902c-bbdd798fd0c4"
    },
    {
        "author": "黄庭坚",
        "paragraphs": [
            "秾李四弦风拂席，昭华三弄月侵床。",
            "我无红袖堪娱夜，正要青奴一味凉。"
        ],
        "title": "赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首  其二",
        "id": "4ed070fc-84e2-4122-aa70-b95196b06567"
    },
    {
        "author": "黄庭坚",
        "paragraphs": [
            "信道虽常尔，知人乃独亨。",
            "书林身老大，谏纸字敧倾。",
            "鳌去三山动，人危五鼎烹。",
            "保全天子圣，几杖送余生。"
        ],
        "title": "范蜀公挽词二首  其一",
        "id": "17cffc12-71e9-4086-ba72-ed096f4976a7"
    },
    {
        "author": "黄庭坚",
        "paragraphs": [
            "公在昭陵日，文章近赤墀。",
            "空嗟伏生老，不侍迩英帷。",
            "去国几三虎，闻韶待一夔。",
            "谁言盖棺了，新乐锁蛛丝。"
        ],
        "title": "范蜀公挽词二首  其二",
        "id": "d58f40f4-b80f-45a9-8335-9ffb5308865e"
    },
    {
        "author": "黄庭坚",
        "paragraphs": [
            "昔在熙宁日，葭莩接贵游。",
            "题诗奉先寺，横笛宝津楼。",
            "天网恢中夏，宾筵禁列侯。",
            "但闻刘子政，头白更清修。"
        ],
        "title": "宗室公寿挽词二首  其一",
        "id": "6431d1cb-24cf-4e94-a4d1-7dcac0413993"
    },
    {
        "author": "黄庭坚",
        "paragraphs": [
            "昧旦鸣珂路，春朝禁殿班。",
            "方看分宝玉，何意作丘山。",
            "燕入风荣舞，花开日笑颜。",
            "空余杜陵泪，一为汉中潸。"
        ],
        "title": "宗室公寿挽词二首  其二",
        "id": "eb571ed8-915a-4bb0-86f2-fe2406b99455"
    },
    {
        "author": "黄庭坚",
        "paragraphs": [
            "朱颜苦留不肯住，白发正尔欺得人。",
            "婵娟去作谁家妾，意气都成一聚尘。",
            "今日牛羊上丘垄，当时近前左右嗔。",
            "花开鸟啼荆棘里，谁与平章作好春。"
        ],
        "title": "出城送客过故人东平侯赵景珍墓",
        "id": "3d02fd5c-b4ce-4c81-8c80-7be69df786f4"
    },
    {
        "author": "黄庭坚",
        "paragraphs": [
            "恭惟同自出，累世复通家。",
            "惠沫沾枯涸，忠规补过差。",
            "胸中明玉石，仕路困风沙。",
            "尚有平生酒，秋原洒菊花。"
        ],
        "title": "黄颍州挽词三首  其一",
        "id": "e0333bf6-b360-43fe-921b-4455675a2093"
    },
    {
        "author": "黄庭坚",
        "paragraphs": [
            "临民次公老，论事长舆通。",
            "袖有投虚刃，时无斲鼻工。",
            "风流前辈近，名实後人公。",
            "不谓三日别，今成万事空。"
        ],
        "title": "黄颍州挽词三首  其二",
        "id": "37921997-5d52-46cc-9b6f-1b3606193539"
    },
    {
        "author": "黄庭坚",
        "paragraphs": [
            "公与汝阳守，人间孝友稀。",
            "脊令鸣夜雨，常棣倚春晖。",
            "粉省双飞入，泉台相与归。",
            "哀笳宛丘道，衰涕不胜挥。"
        ],
        "title": "黄颍州挽词三首  其三",
        "id": "7fce2035-672a-4b47-90fe-8f94bbfb7177"
    },
    {
        "author": "黄庭坚",
        "paragraphs": [
            "归装衣楚楚，家世印累累。",
            "来作箕帚妇，不忘苹藻诗。",
            "居然成万古，何啻谒三医。",
            "骑省还秋直，霜侵鬓脚衰。"
        ],
        "title": "乐寿县君吕氏挽词二首  其一",
        "id": "61a74bd9-f2a0-45db-b63f-3c8055fd4d5f"
    },
    {
        "author": "黄庭坚",
        "paragraphs": [
            "剪髻宾筵盛，齐眉妇礼闲。",
            "谓宜俱白发，忽去作青山。",
            "大梦惊蝴蝶，何时识佩环。",
            "哀歌行欲绝，丹旐雨斑斑。"
        ],
        "title": "乐寿县君吕氏挽词二首  其二",
        "id": "15542fef-21ca-4058-b5ec-90220ab33df0"
    },
    {
        "author": "黄庭坚",
        "paragraphs": [
            "元佑宗臣考十科，公居八九未为多。",
            "功名身後无瑕点，孝友生知不琢磨。"
        ],
        "title": "叔父给事挽词十首  其一",
        "id": "7f7414c7-160a-4a41-8f3d-e6a3d1cc9c10"
    },
    {
        "author": "黄庭坚",
        "paragraphs": [
            "平生治狱有阴功，忠孝临民父母同。",
            "赣上樵夫谈卓令，宣城老吏识于公。"
        ],
        "title": "叔父给事挽词十首  其二",
        "id": "30784325-2a77-4c19-a571-52f3a9c70af4"
    },
    {
        "author": "黄庭坚",
        "paragraphs": [
            "三晋山河数十州，频年水旱不能秋。",
            "我公出把司农节，粟麦还于地上流。"
        ],
        "title": "叔父给事挽词十首  其三",
        "id": "31e2f23b-04eb-49bc-bac8-375227148f99"
    },
    {
        "author": "黄庭坚",
        "paragraphs": [
            "更生苦讼石中书，宰掾非人欲引裾。",
            "两猾论兵几败国，同时御史更谁如。"
        ],
        "title": "叔父给事挽词十首  其四",
        "id": "16a7776e-ffbd-45cf-9f07-4346a6ac552c"
    },
    {
        "author": "黄庭坚",
        "paragraphs": [
            "曾发公家鉅万钱，沟中襁褓却生全。",
            "三齐水後皆禾稼，不杀耕牛更可传。"
        ],
        "title": "叔父给事挽词十首  其五",
        "id": "ef10b40d-c9ae-49f1-b75c-3d401c09d964"
    },
    {
        "author": "黄庭坚",
        "paragraphs": [
            "晋地无戎卧贼曹，民兵赐笏解弓刀。",
            "六年讲武儒冠在，不踏金门着战袍。"
        ],
        "title": "叔父给事挽词十首  其六",
        "id": "76ece801-390a-4f86-9e77-af30df9ce33c"
    },
    {
        "author": "黄庭坚",
        "paragraphs": [
            "军容百万转风雷，独料王师不战摧。",
            "三箧飞书公对狱，元丰天子照奸回。"
        ],
        "title": "叔父给事挽词十首  其七",
        "id": "fccef65c-f2bd-4a64-8304-21cc76673755"
    },
    {
        "author": "黄庭坚",
        "paragraphs": [
            "陇上千山汉节回，扫除民蜮不为灾。",
            "蜀茶总入诸蕃市，胡马常从万里来。"
        ],
        "title": "叔父给事挽词十首  其八",
        "id": "49e44188-34c4-459a-9e58-659b5b1fa23c"
    },
    {
        "author": "黄庭坚",
        "paragraphs": [
            "廊庙从来不在边，黄扉青琐庆登贤。",
            "除书未试回天笔，何意佳城到马前。"
        ],
        "title": "叔父给事挽词十首  其九",
        "id": "de14a534-24fe-452b-84d3-fc94202f1eaa"
    },
    {
        "author": "黄庭坚",
        "paragraphs": [
            "荣禄常思泽九宗，山摧梁坏床成空。",
            "百年遗恨谁昭洗，他日诸郎有父风。"
        ],
        "title": "叔父给事挽词十首  其一○",
        "id": "a6117302-e80f-489c-9439-b82e45df66ff"
    },
    {
        "author": "黄庭坚",
        "paragraphs": [
            "庄周梦为胡蝶，胡蝶不知庄周。",
            "当处出生随意，急流水上不流。"
        ],
        "title": "寂住阁",
        "id": "7ce7ed46-b9ab-45f8-b665-36d9efff88bf"
    },
    {
        "author": "黄庭坚",
        "paragraphs": [
            "象踏恒河彻底，日行阎浮破冥。",
            "若问深明宗旨，风花时度窗棂。"
        ],
        "title": "深明阁",
        "id": "9fc747dd-e9a7-4906-89cd-f90658579a10"
    },
    {
        "author": "黄庭坚",
        "paragraphs": [
            "撑崖拄谷蝮蛇愁，入箐攀天猿掉头。",
            "鬼门关外莫言远，五十三驿是皇州。"
        ],
        "title": "竹枝词二首  其一",
        "id": "c1506a43-fe1a-499c-ad40-7ddbd4621bb0"
    },
    {
        "author": "黄庭坚",
        "paragraphs": [
            "浮云一百八盘萦，落日四十八渡明。",
            "鬼门关外莫言远，四海一家皆弟兄。"
        ],
        "title": "竹枝词二首  其二",
        "id": "eb37d747-04c6-43cc-8ed0-c5fe0025be31"
    },
    {
        "author": "黄庭坚",
        "paragraphs": [
            "一声望帝花片飞，万里明妃雪打围。",
            "马上胡儿那解听，琵琶应道不如归。"
        ],
        "title": "梦李白诵竹枝词三叠  其一",
        "id": "2f5bddd4-7027-47fa-959d-6412878238ab"
    },
    {
        "author": "黄庭坚",
        "paragraphs": [
            "竹竿坡面蛇倒退，摩围山腰胡孙愁。",
            "杜鹃无血可续泪，何日金鸡赦九州。"
        ],
        "title": "梦李白诵竹枝词三叠  其二",
        "id": "c942870c-73eb-483f-ba03-7a07e7de80d2"
    },
    {
        "author": "黄庭坚",
        "paragraphs": [
            "命轻人鲊瓮头船，日瘦鬼门关外天。",
            "北人堕泪南人笑，青壁无梯闻杜鹃。"
        ],
        "title": "梦李白诵竹枝词三叠  其三",
        "id": "d386f578-7450-4dbe-8c1b-3bbcb75b04a3"
    },
    {
        "author": "黄庭坚",
        "paragraphs": [
            "万里相看忘逆旅，三声清泪落离觞。",
            "朝云往日攀天梦，夜雨何时对榻凉。",
            "急雪脊令相并影，惊风鸿雁不成行。",
            "归舟天际常回首，从此频书慰断肠。"
        ],
        "tags": [
            "抒情",
            "赠别"
        ],
        "title": "和答元明黔南赠别",
        "id": "64d60ec2-2309-458e-bad2-5f015c78d270"
    },
    {
        "author": "黄庭坚",
        "paragraphs": [
            "千诗织就回文锦，如此阳台暮雨何。",
            "亦有英灵苏蕙手，只无悔过窦连波。"
        ],
        "title": "题苏若兰回文锦诗图",
        "id": "c9bf6bad-fcd4-477c-8e9c-cd4651a17baf"
    },
    {
        "author": "黄庭坚",
        "paragraphs": [
            "鱼去游濠上，鸮来止坐隅。",
            "吉凶终我在，忧乐与生俱。",
            "决定不是物，方名大丈夫。",
            "今观由也果，老子欲乘桴。"
        ],
        "title": "次韵杨明叔四首  其一",
        "id": "6acdfa97-03b2-4a55-82e2-b8bc2d92a8cc"
    },
    {
        "author": "黄庭坚",
        "paragraphs": [
            "道常无一物，学要反三隅。",
            "喜与嗔同本，嗔时喜自俱。",
            "心随物作宰，人谓我非夫。",
            "利用兼精义，还成到岸桴。"
        ],
        "title": "次韵杨明叔四首  其二",
        "id": "05101a22-52a4-4bb8-8fa7-b6b3693d8e44"
    },
    {
        "author": "黄庭坚",
        "paragraphs": [
            "全德备万物，大方无四隅。",
            "身随腐草化，名与太山俱。",
            "道学归吾子，言诗起老夫。",
            "无为蹈东海，留作济川桴。"
        ],
        "title": "次韵杨明叔四首  其三",
        "id": "ac836a11-2733-406a-9ecf-5192324cdb7f"
    },
    {
        "author": "黄庭坚",
        "paragraphs": [
            "匹士能光国，三孱不满隅。",
            "窃观今日事，君与古人俱。",
            "气类鶑求友，精诚石望夫。",
            "雷门震惊手，待汝一援桴。"
        ],
        "title": "次韵杨明叔四首  其四",
        "id": "00cf5a64-f460-4350-896d-9688e6b0fbdb"
    },
    {
        "author": "黄庭坚",
        "paragraphs": [
            "穷奇投有北，鸿鹄止丘隅。",
            "我已魑魅御，君方燕雀俱。",
            "道应无蒂芥，学要尽工夫。",
            "莫斩猿狙杙，明堂待栋桴。"
        ],
        "title": "再次韵",
        "id": "3ec7c1f0-365c-4cd9-8f1a-200d52b56999"
    },
    {
        "author": "黄庭坚",
        "paragraphs": [
            "相望六千里，天地隔江山。",
            "十书九不到，何用一开颜。"
        ],
        "title": "谪居黔南十首  其一",
        "id": "851acda5-8dc6-4e61-bcc5-57d1c2685b34"
    },
    {
        "author": "黄庭坚",
        "paragraphs": [
            "霜降水反壑，风落木归山。",
            "冉冉岁华晚，昆虫皆闭关。"
        ],
        "title": "谪居黔南十首  其二",
        "id": "68f0476a-1eb9-4f94-b762-7a03755ad18f"
    },
    {
        "author": "黄庭坚",
        "paragraphs": [
            "冷淡病心情，暄和好时节。",
            "故园音信断，远郡亲宾绝。"
        ],
        "title": "谪居黔南十首  其三",
        "id": "4d7485ac-8265-4ffa-baa8-0fa0f1030747"
    },
    {
        "author": "黄庭坚",
        "paragraphs": [
            "山郭灯火稀，峡天星汉少。",
            "年光东流水，生计南枝鸟。"
        ],
        "title": "谪居黔南十首  其四",
        "id": "8ebdffeb-b043-424c-8288-38f5fe782828"
    },
    {
        "author": "黄庭坚",
        "paragraphs": [
            "冥怀齐远近，委顺随南北。",
            "归去诚可怜，天涯住亦得。"
        ],
        "title": "谪居黔南十首  其五",
        "id": "0eed3f8b-93d1-4c8c-917c-b2668cc6726a"
    },
    {
        "author": "黄庭坚",
        "paragraphs": [
            "老色日上面，欢悰日去心。",
            "今既不如昔，後当不如今。"
        ],
        "title": "谪居黔南十首  其六",
        "id": "8e7423f7-5b21-4af7-bf9c-056878a05618"
    },
    {
        "author": "黄庭坚",
        "paragraphs": [
            "啧啧雀引雏，梢梢笋成竹。",
            "时物感人情，忆我故乡曲。"
        ],
        "title": "谪居黔南十首  其七",
        "id": "9463bb2e-4197-4ed4-9933-93c4b8bdf9e1"
    },
    {
        "author": "黄庭坚",
        "paragraphs": [
            "苦雨初入梅，瘴云稍含毒。",
            "泥秧水畦稻，灰种畬田粟。"
        ],
        "title": "谪居黔南十首  其八",
        "id": "7d0bd581-8483-43ed-bd1a-5fb04786ed52"
    },
    {
        "author": "黄庭坚",
        "paragraphs": [
            "轻纱一幅巾，小簟六尺床。",
            "无客尽日静，有风终夜凉。"
        ],
        "title": "谪居黔南十首  其九",
        "id": "10e9c4ca-7fbe-4e03-b69c-a3897b635695"
    },
    {
        "author": "黄庭坚",
        "paragraphs": [
            "病人多梦医，囚人多梦赦。",
            "如何春来梦，合眼在乡社。"
        ],
        "title": "谪居黔南十首  其一○",
        "id": "af65db61-ac09-430c-b030-5e46c4a7d05a"
    },
    {
        "author": "黄庭坚",
        "paragraphs": [
            "绿发将军领百蛮，横戈得句一开颜。",
            "少年圯下传书客，老去崆峒问道山。",
            "春入鶑花空自笑，秋成梨枣为谁攀。",
            "何时定作风光主，待得征西鼓吹还。"
        ],
        "title": "赠黔南贾使君",
        "id": "646f357a-bfb3-44ac-b870-03f34f357a2c"
    },
    {
        "author": "黄庭坚",
        "paragraphs": [
            "烟云杳霭合中稀，雾雨空蒙密更微。",
            "园客茧丝抽万绪，蛛蝥网面罩羣飞。",
            "风光错综天经纬，草木文章帝杼机。",
            "愿染朝霞成五色，为君王补坐朝衣。"
        ],
        "title": "次韵雨丝云鹤二首  其一",
        "id": "e78310a6-c1c3-4ebc-abe1-885c2fc5e63a"
    },
    {
        "author": "黄庭坚",
        "paragraphs": [
            "几片云如薛公鹤，精神态度不曾齐。",
            "安知陇鸟樊笼密，便觉南鹏羽翼低。",
            "风散又成千里去，夜寒应上九天栖。",
            "坐来改变如苍狗，试欲挥毫意自迷。"
        ],
        "title": "次韵雨丝云鹤二首  其二",
        "id": "08d7d1d5-a45f-4ade-b312-45bb96abd6ea"
    },
    {
        "author": "黄庭坚",
        "paragraphs": [
            "南园苦笋味胜肉，箨龙称冤莫采录。",
            "烦君更致苍玉束，明日风雨皆成竹。"
        ],
        "title": "从斌老乞苦笋",
        "id": "ac6bcaf1-dff1-460b-91d1-ff5cd8c94991"
    },
    {
        "author": "黄庭坚",
        "paragraphs": [
            "酒浇胸次不能平，吐出苍竹岁峥嵘。",
            "卧龙偃蹇雷不惊，公与此君俱忘形。",
            "晴窗影落石泓处，松煤浅染饱霜兔。",
            "中安三石使屈蟠，亦恐形全便飞去。"
        ],
        "tags": [
            "抒情",
            "赞美"
        ],
        "title": "次韵黄斌老所画横竹",
        "id": "b6443384-1a8d-48bc-8668-b665d6485b04"
    },
    {
        "author": "黄庭坚",
        "paragraphs": [
            "古今作生竹，能者未十辈。",
            "吴生勒枝叶，筌寀远不逮。",
            "江南铁钩锁，最许诚悬会。",
            "燕公洒墨成，落落与时背。",
            "譬如刳心松，中有岁寒在。",
            "湖州三百年，笔与前哲配。",
            "规模转银钩，幽赏非俗爱。",
            "披图风雨入，咫尺莽苍外。",
            "吾宗学湖州，师逸功已倍。",
            "有来竹四幅，冬夏生变态。",
            "预知更入神，後出遂无对。",
            "吾诗被压倒，物固不两大。"
        ],
        "title": "次韵谢黄斌老送墨竹十二韵",
        "id": "cd3792fe-dd0a-4078-ac1c-b75ee4eec15b"
    },
    {
        "author": "黄庭坚",
        "paragraphs": [
            "子舟诗书客，画手睨前辈。",
            "挹袂拍其肩，余力左右逮。",
            "摩拂造化炉，经营鬼神会。",
            "光煤叠乱叶，世与作者背。",
            "看君回腕笔，犹喜汉仪在。",
            "岁寒十三本，与可可追配。",
            "小山苍苔面，突兀谢憎爱。",
            "风斜兼雨重，意出笔墨外。",
            "吾闻绝一源，战胜自十倍。",
            "荣枯转时机，生死付交态。",
            "狙公倒七芧，勿用嗔喜对。",
            "此物当更工，请以小喻大。"
        ],
        "title": "用前韵谢子舟为予作风雨竹",
        "id": "435c420e-b451-496c-a232-3ad239612904"
    },
    {
        "author": "黄庭坚",
        "paragraphs": [
            "森萷一山竹，壮士十三辈。",
            "自干云天去，草芥肯下逮。",
            "虚心听造物，颠沛风云会。",
            "荣枯偶同时，终不相弃背。",
            "谁云湖州没，笔力今尚在。",
            "阿筌虽墨妙，好以桃李配。",
            "国工裁主意，冷淡恐不爱。",
            "子舟落心画，荣观不在外。",
            "耆年道机熟，增胜当倍倍。",
            "祖述今百家，小纸弄姿态。",
            "虽云出湖州，卷置懒开对。",
            "非公笔如椽，孰能为之大。"
        ],
        "title": "再用前韵咏子舟所作竹",
        "id": "4eddf18b-c1f4-4e3c-9121-e8638abcfc99"
    },
    {
        "author": "黄庭坚",
        "paragraphs": [
            "风晴日暖摇双竹，竹间相语两鸜鹆。",
            "鸜鹆之肉不可肴，人生不材果为福。",
            "子舟之笔利如锥，千变万化皆天机。",
            "未知笔下鸜鹆语，何似梦中胡蝶飞。"
        ],
        "title": "戏咏子舟画两竹两鸜鹆",
        "id": "1973f1c7-55d8-4492-8084-69c75f39a3af"
    },
    {
        "author": "黄庭坚",
        "paragraphs": [
            "万事同一机，多虑乃禅病。",
            "排闷有新诗，忘蹄出兔径。",
            "莲花生淤泥，可见嗔喜性。",
            "小立近幽香，心与晚色静。"
        ],
        "title": "次韵答斌老病起独游东园二首  其一",
        "id": "64ee0940-7570-41c8-8718-b1738a78c943"
    },
    {
        "author": "黄庭坚",
        "paragraphs": [
            "主人心安乐，花竹有和气。",
            "时从物外赏，自益酒中味。",
            "斸枯蚁改穴，扫箨笋迸地。",
            "万籁寂中生，乃知风雨至。"
        ],
        "title": "次韵答斌老病起独游东园二首  其二",
        "id": "e2c68152-d01c-494b-bcd9-18a617aeda26"
    },
    {
        "author": "黄庭坚",
        "paragraphs": [
            "西风鏖残暑，如用霍去病。",
            "疏沟满莲塘，扫叶明竹迳。",
            "中有寂寞人，自知圆觉性。",
            "心猿方睡起，一笑六窗静。"
        ],
        "title": "又和二首  其一",
        "id": "7b7a9765-4035-4629-8d92-0ba1c3d75ef5"
    },
    {
        "author": "黄庭坚",
        "paragraphs": [
            "外物攻伐人，钟鼓作声气。",
            "待渠弓箭尽，我自味无味。",
            "宴安衽席间，蛟鳄垂涎地。",
            "君子履微霜，即知坚冰至。"
        ],
        "title": "又和二首  其二",
        "id": "134df8f3-0869-4e47-b588-873801f4569c"
    },
    {
        "author": "黄庭坚",
        "paragraphs": [
            "百痾从中来，悟罢本谁病。",
            "西风将小雨，凉入居士径。",
            "苦竹遶莲塘，自悦鱼鸟性。",
            "红荷倚翠盖，不点禅心静。"
        ],
        "title": "又答斌老病愈遣闷二首  其一",
        "id": "8b619d4a-c814-416e-99d4-a1347ed17d10"
    },
    {
        "author": "黄庭坚",
        "paragraphs": [
            "风生高竹凉，雨送新荷气。",
            "鱼游悟世网，鸟语入禅味。",
            "一挥四百病，智刃有余地。",
            "病来每厌客，今乃思客至。"
        ],
        "title": "又答斌老病愈遣闷二首  其二",
        "id": "27dd6421-7550-4b29-a9e7-93470810ddfc"
    },
    {
        "author": "黄庭坚",
        "paragraphs": [
            "路入东园无俗驾，忽逢佳士喜同游。",
            "绿荷菡萏稍觉晚，黄菊拒霜殊未秋。",
            "客位正须悬榻下，主人自爱小塘幽。",
            "老夫多病蛮江上，颇忆平生马少游。"
        ],
        "title": "次韵黄斌老晚游池亭二首  其一",
        "id": "6b74761d-faa8-45e3-94f4-72a21c8c05a6"
    },
    {
        "author": "黄庭坚",
        "paragraphs": [
            "岑寂东园可散愁，胶胶扰扰梦神游。",
            "万竿苦竹旌旗卷，一部鸣蛙鼓吹休。",
            "雨後月前天欲冷，身闲心远地常幽。",
            "杜门谢客恐生谤，且作人间鹏鷃游。"
        ],
        "title": "次韵黄斌老晚游池亭二首  其二",
        "id": "06e14f89-6082-41ec-9ea3-10c688de2700"
    },
    {
        "author": "黄庭坚",
        "paragraphs": [
            "先生早擅屠龙学，袖有新硎不试刀。",
            "岁晚亦无鸡可割，庖蛙煎鳝荐松醪。"
        ],
        "title": "戏答史应之三首  其一",
        "id": "7d18d885-b9e8-4cb8-9251-fe4f9942de6c"
    },
    {
        "author": "黄庭坚",
        "paragraphs": [
            "老莱有妇怀高义，不厌夫家苜蓿盘。",
            "收得千金不龟药，短裙漂絖暮江寒。"
        ],
        "title": "戏答史应之三首  其二",
        "id": "1093ed0b-7b44-4611-bfba-81ec7a6d7a71"
    },
    {
        "author": "黄庭坚",
        "paragraphs": [
            "甑有轻尘釜有鱼，汉庭日日召严徐。",
            "不嫌藜藿来同饭，更展芭蕉看学书。"
        ],
        "title": "戏答史应之三首  其三",
        "id": "0c866b7c-89e2-4f2a-bf36-4b42c7e90f7f"
    },
    {
        "author": "黄庭坚",
        "paragraphs": [
            "道人手种两三竹，使君忽来唾珠玉。",
            "不须客赋千首诗，若是赏音一夔足。",
            "世人爱处但同流，一丝不挂似太俗。",
            "客来若问有何好，道人优昙远山绿。"
        ],
        "title": "题也足轩",
        "id": "b2eb2acb-0f66-4624-9840-a44499042759"
    },
    {
        "author": "黄庭坚",
        "paragraphs": [
            "王师学琴三十年，响如清夜落涧泉。",
            "满堂洗尽筝琶耳，请师停手恐断弦。",
            "神人传书道人命，死生贵贱如看镜。",
            "晚知直语触憎嫌，深藏幽寺听钟磬。",
            "有酒如渑客满门，不可一日无此君。",
            "当时手栽数寸碧，声挟风雨今连云。",
            "此君倾盖如故旧，骨相奇怪清且秀。",
            "程婴杵臼立孤难，伯夷叔齐采薇瘦。",
            "霜钟堂上弄秋月，微风入弦此君悦。",
            "公家周彦笔如椽，此君语意当能传。"
        ],
        "title": "寄题荣州祖元大师此君轩",
        "id": "a4ea9ffa-c3ce-49d8-9e75-469e61a5560d"
    },
    {
        "author": "黄庭坚",
        "paragraphs": [
            "豆粥能驱晚瘴寒，与公同味更同餐。",
            "安知天上养贤鼎，且作山中煮菜看。"
        ],
        "title": "答李任道谢分豆粥",
        "id": "5976e794-c81f-4a63-ad65-7d89e6d22b6a"
    },
    {
        "author": "黄庭坚",
        "paragraphs": [
            "道人终岁学陶朱，西子同舟泛五湖。",
            "船窗卧读书万卷，还有新诗来起予。"
        ],
        "title": "赠知命弟离戎州",
        "id": "73872109-bd09-4bb0-9e5a-e8d0dc659901"
    },
    {
        "author": "黄庭坚",
        "paragraphs": [
            "莫去沙边学钓鱼，莫将百丈作辘轳。",
            "清江濯足窗下坐，燕子日长宜读书。"
        ],
        "title": "侄桘随知命舟行",
        "id": "d4621feb-d499-4969-8f4e-90457c5d7607"
    },
    {
        "author": "黄庭坚",
        "paragraphs": [
            "诗来清吹拂衣巾，句法词锋觉有神。",
            "今日相看青眼旧，他年肯作白头新。",
            "文如雾豹容窥管，气似灵犀可辟尘。",
            "惭愧相期在台省，无心枯木岂能春。"
        ],
        "title": "次韵奉答文少激推官纪赠二首  其一",
        "id": "e8a21e4b-6a6a-4ac9-a488-a56435b40dc3"
    },
    {
        "author": "黄庭坚",
        "paragraphs": [
            "文章藻鉴随时去，人物权衡逐势低。",
            "扬子墨池春草遍，武侯祠庙晓鶑啼。",
            "书帷寂寞知音少，幕府留连要路迷。",
            "顾我何人敢推挽，看君桃李合成蹊。"
        ],
        "title": "次韵奉答文少激推官纪赠二首  其二",
        "id": "158c0670-1dc5-496b-9365-3c852d759e2d"
    },
    {
        "author": "黄庭坚",
        "paragraphs": [
            "穷儒忧乐与民同，何况朱轮职劝农。",
            "终日虀盐供一饭，几时肤寸冒千峰。",
            "未须丘垤占鸣鹳，只要朝廷起卧龙。",
            "从此滂沱徧枯槁，爱民天子似仁宗。"
        ],
        "title": "次韵文少激祈雨有感",
        "id": "3dc88ae2-2e7a-43c7-8428-9e2ae05694e6"
    },
    {
        "author": "黄庭坚",
        "paragraphs": [
            "西来雪浪如炰烹，两涯一苇乃可横。",
            "忽思钟陵江十里，白苹风起縠纹生。",
            "酒杯未觉浮蚁滑，茶鼎已作苍蝇鸣。",
            "归时共须落日尽，亦嫌持盖仆屡更。"
        ],
        "title": "次韵李任道晚饮锁江亭",
        "id": "ab65e343-fcc1-4a55-9d1a-5e734bf18cdd"
    },
    {
        "author": "黄庭坚",
        "paragraphs": [
            "李侯诗律严且清，诸生赓载笔纵横。",
            "句中稍觉道战胜，胸次不使俗尘生。",
            "山绕楼台钟鼓晚，江触石矶碪杵鸣。",
            "锁江主人能致酒，愿渠久住莫终更。"
        ],
        "title": "再次韵兼简履中南玉三首  其一",
        "id": "01332856-ca7f-47d8-a29d-53f872dd9d6f"
    },
    {
        "author": "黄庭坚",
        "paragraphs": [
            "江津道人心源清，不系虚舟尽日横。",
            "道机禅观转万物，文采风流被诸生。",
            "与世浮沈惟酒可，随人忧乐以诗鸣。",
            "江头一醉岂易得，事如浮云多变更。"
        ],
        "title": "再次韵兼简履中南玉三首  其二",
        "id": "35eebc50-652d-4359-ad13-68bd5d0a6d83"
    },
    {
        "author": "黄庭坚",
        "paragraphs": [
            "锁江亭上一樽酒，山自白云江自横。",
            "李侯短褐有长处，不与俗物同条生。",
            "经术貂蝉续狗尾，文章瓦釜作雷鸣。",
            "古来寒士但守节，夜夜抱关听五更。"
        ],
        "title": "再次韵兼简履中南玉三首  其三",
        "id": "09dfd9c8-8847-4906-b1f8-b7467b91ff4e"
    },
    {
        "author": "黄庭坚",
        "paragraphs": [
            "一钱不直程卫尉，万事称好司马公。",
            "白发永无怀橘日，六年怊怅荔支红。"
        ],
        "title": "次韵任道食荔支有感三首  其一",
        "id": "bbbc5fe4-7fcb-430c-8fff-0fb6786a4cc0"
    },
    {
        "author": "黄庭坚",
        "paragraphs": [
            "今年荔子熟南风，莫愁留滞太史公。",
            "五月照江鸭头绿，六月连山柘枝红。"
        ],
        "title": "次韵任道食荔支有感三首  其二",
        "id": "55c54147-cef2-4c07-9f76-294e821c5ce5"
    },
    {
        "author": "黄庭坚",
        "paragraphs": [
            "舞女荔支熟虽晚，临江照影自恼公。",
            "天与蹙罗装宝髻，更挼猩血染殷红。"
        ],
        "title": "次韵任道食荔支有感三首  其三",
        "id": "50490348-1a09-4744-8dcf-66cbb3ec2e4d"
    },
    {
        "author": "黄庭坚",
        "paragraphs": [
            "王公权家荔支绿，廖致平家绿荔支。",
            "试倾一杯重碧色，快剥千颗轻红肌。",
            "拨醅蒲萄未足数，堆盘马乳不同时。",
            "谁能同此胜绝味，唯有老杜东楼诗。"
        ],
        "title": "廖致平送绿荔支为戎州第一王公权荔支绿酒亦为戎州第一",
        "id": "bcaaebe8-b833-4e00-8232-b7cad3662f27"
    },
    {
        "author": "黄庭坚",
        "paragraphs": [
            "藜藿盘中生精神，珍蔬长蒂色胜银。",
            "朝来盐酰饱滋味，已觉瓜瓠漫轮囷。"
        ],
        "title": "谢杨履道送银茄四首  其一",
        "id": "d2106ecc-6bc1-4e9c-b4f1-6c65b3b4b0e9"
    },
    {
        "author": "黄庭坚",
        "paragraphs": [
            "君家水茄白银色，殊胜埧里紫彭亨。",
            "蜀人生疏不下箸，吾与北人俱眼明。"
        ],
        "title": "谢杨履道送银茄四首  其二",
        "id": "66ed8449-efb2-4eca-92bd-268525e17a51"
    },
    {
        "author": "黄庭坚",
        "paragraphs": [
            "白金作颗非椎成，中有万粟嚼轻冰。",
            "戎州夏畦少蔬供，感君来饭在家僧。"
        ],
        "title": "谢杨履道送银茄四首  其三",
        "id": "761c54b7-2c65-4c44-8306-0a31acd95039"
    },
    {
        "author": "黄庭坚",
        "paragraphs": [
            "畦丁收尽垂露实，叶底犹藏十二三。",
            "待得银包已成谷，更当乞种过江南。"
        ],
        "title": "谢杨履道送银茄四首  其四",
        "id": "86994858-4e5b-4bc1-8fb1-227240dd3977"
    },
    {
        "author": "黄庭坚",
        "paragraphs": [
            "长卿家亦但四壁，文君窥之介如石。",
            "胸中已无少年事，骨气乃有老松格。",
            "汉文新览天下图，诏山采玉渊献珠。",
            "再三可陈治安策，第一莫上登封书。"
        ],
        "title": "送石长卿太学秋补",
        "id": "48b03195-e84d-454a-b5c2-fb7b8a7d1894"
    },
    {
        "author": "黄庭坚",
        "paragraphs": [
            "金茎甘露荐斋房，润及边城草木香。",
            "蕡实叶间天与味，成蹊枝上月翻光。",
            "羣心爱戴葵倾日，万事驱除叶陨霜。",
            "玉烛时和君会否，旧臣重叠起南荒。"
        ],
        "title": "次韵少激甘露降太守居桃叶上",
        "id": "be21ec0f-4c1c-4f23-90f4-c134d31ca97c"
    },
    {
        "author": "黄庭坚",
        "paragraphs": [
            "青神县中得两张，爱民财力惟恐伤。",
            "二公身安民乃乐，劝葺城头五月凉。",
            "竹铺不涴吴绫袜，东西开轩荫清樾。",
            "当官借景不伤民，恰似凿池取明月。"
        ],
        "title": "借景亭",
        "id": "91aa509c-c430-40c2-aca5-d5135f758d20"
    },
    {
        "author": "黄庭坚",
        "paragraphs": [
            "家侯口吃善着书，常愿执戈王前驱。",
            "朱绂蹉跎晚监郡，吟弄风月思天衢。",
            "二苏平生亲且旧，少年笔砚老杯酒。",
            "但使一气转洪钧，此老矍铄还冠军。"
        ],
        "title": "戏赠家安国",
        "id": "4c3e0663-708a-4753-8f27-797eb7e90f2e"
    },
    {
        "author": "黄庭坚",
        "paragraphs": [
            "扶衰却老世无方，惟有君家酒未尝。",
            "秋入园林花老眼，茗搜文字响枯肠。",
            "醡头夜雨排檐滴，杯面春风绕鼻香。",
            "不待澄清遣分送，定知佳客对空觞。"
        ],
        "title": "次韵杨君全送酒",
        "id": "28ec4a96-0a73-491e-b7c8-2af08eedc9ab"
    },
    {
        "author": "黄庭坚",
        "paragraphs": [
            "化工能斡大钧回，不得东君花不开。",
            "谁道纤纤绿窗手，磨刀剪彩唤春来。"
        ],
        "title": "次韵杨君全送春花",
        "id": "3d358ac2-eee4-4742-810e-9e805fa68cb3"
    },
    {
        "author": "黄庭坚",
        "paragraphs": [
            "杨君喜我梨花盏，却念初无注酒魁。",
            "矲矮金壶肯持送，挼莎残菊更传杯。"
        ],
        "title": "谢杨景山送酒器",
        "id": "a2c23336-4c3e-4b53-8b68-f697df40e6d7"
    },
    {
        "author": "黄庭坚",
        "paragraphs": [
            "千林摇落照秋空，忽散秾花在眼中。",
            "蝶绕蜂随俱入座，君家女手化春风。"
        ],
        "title": "史彦升送春花",
        "id": "9275cbef-97f1-4a83-b3a1-6c37fbdb9d58"
    },
    {
        "author": "黄庭坚",
        "paragraphs": [
            "石媪忍酸喙三尺，石皤尝味面百折。",
            "谁知耸膊寒至骨，图画不减吴生笔。"
        ],
        "title": "题石恪画尝醋翁",
        "id": "f43fed47-ccfd-4870-9714-559e50d83ec0"
    },
    {
        "author": "黄庭坚",
        "paragraphs": [
            "昨夜风雷震海隅，天心急拟活焦枯。",
            "去年席上蛟龙语，未委先生记得无。"
        ],
        "title": "谢应之",
        "id": "3db48f4a-1410-43b4-bf5c-15ae34768016"
    },
    {
        "author": "黄庭坚",
        "paragraphs": [
            "投我木瓜霜雪枝，六年流落放归时。",
            "千岩万壑须重到，脚底危时幸见持。"
        ],
        "title": "走笔谢王朴居士拄杖",
        "id": "65415ed9-4c7a-463e-a436-acc78736e879"
    },
    {
        "author": "黄庭坚",
        "paragraphs": [
            "南极一星天九秋，自埋光景落江流。",
            "是公至乐山中物，乞与衰翁似暗投。"
        ],
        "title": "戏答王居士送文石",
        "id": "e67364cd-56db-4b2b-96c0-a67d4a0baca6"
    },
    {
        "author": "黄庭坚",
        "paragraphs": [
            "平津善牧豕，佽飞能斩蛟。",
            "终藉一汲黯，淮南解兵交。",
            "杨子有直气，未忍死草茅。",
            "引之入汉朝，谁为续弦胶。"
        ],
        "title": "次韵杨明叔见饯十首  其一",
        "id": "dc59c0af-62c8-4b7b-8029-77aca82278d5"
    },
    {
        "author": "黄庭坚",
        "paragraphs": [
            "杨君清渭水，自流浊泾中。",
            "今年贫到骨，豪气似元龙。",
            "男儿生世间，笔端吐白虹。",
            "何事与秋萤，争光蒲苇丛。"
        ],
        "title": "次韵杨明叔见饯十首  其二",
        "id": "5b3a1c67-2f19-4410-bc6a-613d8c4b3d56"
    },
    {
        "author": "黄庭坚",
        "paragraphs": [
            "事随世滔滔，心欲自得得。",
            "杨君为己学，度越流辈百。",
            "坐扪故衣虱，垢袜春汗黑。",
            "睥睨纨袴儿，可饮三斗墨。"
        ],
        "title": "次韵杨明叔见饯十首  其三",
        "id": "4b8a0fa8-49fb-48a8-8530-08290103f88d"
    },
    {
        "author": "黄庭坚",
        "paragraphs": [
            "清静草玄学，西京有子云。",
            "太尉死宗社，大鸟泣其坟。",
            "寂寞向千载，风流被仍昆。",
            "富贵何足道，圣处要策勋。"
        ],
        "title": "次韵杨明叔见饯十首  其四",
        "id": "8be43845-ad50-423a-a59a-1291bb88aa21"
    },
    {
        "author": "黄庭坚",
        "paragraphs": [
            "桑舆金石交，既别十日雨。",
            "子舆裹饭来，一笑相告语。",
            "杨子困箪瓢，诸公不能举。",
            "傥可从我归，沙头驻鸣橹。"
        ],
        "title": "次韵杨明叔见饯十首  其五",
        "id": "3e8296e0-e37a-434c-bac8-7b95fe5cc8a2"
    },
    {
        "author": "黄庭坚",
        "paragraphs": [
            "山围少天日，狐鬼能作妖。",
            "睒闪载一车，猎人用鸣枭。",
            "小智窘流俗，蹇浅不能超。",
            "安得万里沙，晴天看射鵰。"
        ],
        "title": "次韵杨明叔见饯十首  其六",
        "id": "e4ac6938-78be-4a15-afd8-ad19edb04d8c"
    },
    {
        "author": "黄庭坚",
        "paragraphs": [
            "元之如砥柱，大年若霜鹗。",
            "王杨立本朝，与世作郛郭。",
            "观公有胆气，自可继前作。",
            "丈夫存远大，胸次要落落。"
        ],
        "title": "次韵杨明叔见饯十首  其七",
        "id": "c84183a9-d694-4522-95af-997d47e041fc"
    },
    {
        "author": "黄庭坚",
        "paragraphs": [
            "虚心观万物，险易极变态。",
            "皮毛剥落尽，惟有真实在。",
            "侍中乃珥貂，御史则冠豸。",
            "照影或可羞，短蓑钓寒濑。"
        ],
        "title": "次韵杨明叔见饯十首  其八",
        "id": "413de090-bfbf-4b32-b70f-c6f109ba2958"
    },
    {
        "author": "黄庭坚",
        "paragraphs": [
            "松柏生涧壑，坐阅草木秋。",
            "金石在波中，仰看万物流。",
            "抗脏自抗脏，伊优自伊优。",
            "但观百岁後，传者非公侯。"
        ],
        "title": "次韵杨明叔见饯十首  其九",
        "id": "58ec9cd4-734d-4e43-8a71-2adf78446115"
    },
    {
        "author": "黄庭坚",
        "paragraphs": [
            "老作同安守，蹇足信所便。",
            "胸中无水镜，敢当吏部铨。",
            "恨此虚名在，未脱世纠缠。",
            "梦作白鸥去，江南水如天。"
        ],
        "title": "次韵杨明叔见饯十首  其一○",
        "id": "6a252bd9-c81b-4071-9c15-dc4afdc13a5c"
    },
    {
        "author": "黄庭坚",
        "paragraphs": [
            "从来不似一物，妄欲贯穿九流。",
            "骨硬非黄合相，眼青见白苹洲。"
        ],
        "title": "次韵石七三六言七首  其一",
        "id": "776cd3be-eac2-4327-8ea2-4846cb644e86"
    },
    {
        "author": "黄庭坚",
        "paragraphs": [
            "生涯一九节筇，老境五十六翁。",
            "不堪上补黼黻，但可归教儿童。"
        ],
        "title": "次韵石七三六言七首  其二",
        "id": "2b7b0084-0d5e-4cd0-ab42-d015624c196e"
    },
    {
        "author": "黄庭坚",
        "paragraphs": [
            "万里草荒先垄，六年虫蠹羣经。",
            "老喜宽恩放去，心似惊波不停。"
        ],
        "title": "次韵石七三六言七首  其三",
        "id": "666542f5-6d21-4924-b667-6f3f0b449ad9"
    },
    {
        "author": "黄庭坚",
        "paragraphs": [
            "为君试讲古学，此事可笺天公。",
            "君看花梢朝露，何如松上霜风。"
        ],
        "title": "次韵石七三六言七首  其四",
        "id": "924274bb-6ae1-4e36-aa14-3cf447c91263"
    },
    {
        "author": "黄庭坚",
        "paragraphs": [
            "幽州已投斧柯，崇山更用忧何。",
            "且喜龚邹冠豸，又闻张董上坡。"
        ],
        "title": "次韵石七三六言七首  其五",
        "id": "85238925-5aaa-4196-b765-30fefc5fb83f"
    },
    {
        "author": "黄庭坚",
        "paragraphs": [
            "看着庄周枯槁，化为胡蝶翾轻。",
            "人见穿花入柳，谁知有体无情。"
        ],
        "title": "次韵石七三六言七首  其六",
        "id": "237ea866-88d2-4580-bdd5-f743585927af"
    },
    {
        "author": "黄庭坚",
        "paragraphs": [
            "欲行水遶山围，但闻鲲化鹏飞。",
            "女忧鬓发尽白，兄叹江船未归。"
        ],
        "title": "次韵石七三六言七首  其七",
        "id": "4ad9fd92-f506-4523-b89d-f5e828a5181c"
    },
    {
        "author": "黄庭坚",
        "paragraphs": [
            "肩舆欲到岑公洞，正怯冲泥傍险行。",
            "定是岑公閟清境，春江一夜雨连明。"
        ],
        "title": "万州太守高仲本宿约游岑公洞而夜雨连明戏作二首  其一",
        "id": "416f5ab3-d3bd-4723-b174-e1ec5b914b4a"
    },
    {
        "author": "黄庭坚",
        "paragraphs": [
            "蓬窗高卧雨如绳，恰似糟床压酒声。",
            "今日岑公不能饮，吾侪闻健且频倾。"
        ],
        "title": "万州太守高仲本宿约游岑公洞而夜雨连明戏作二首  其二",
        "id": "9af00b9d-a438-4434-8c96-4b2be4fb338f"
    },
    {
        "author": "黄庭坚",
        "paragraphs": [
            "空岩静发钟磬响，古木倒挂藤萝昏。",
            "莫道苍崖锁灵骨，时应持钵到诸村。"
        ],
        "title": "万州下岩二首  其一",
        "id": "d5fd3dce-cb18-4c55-b5bf-cac098daf819"
    },
    {
        "author": "黄庭坚",
        "paragraphs": [
            "寺古松楠老，岩虚塔庙开。",
            "僧缘蚕麦去，官数荔支来。",
            "石室无心骨，金铺称意苔。",
            "若为刘道者，拽得鼻头回。"
        ],
        "title": "万州下岩二首  其二",
        "id": "d79e981c-a92c-4214-90d9-742c725bffd3"
    },
    {
        "author": "黄庭坚",
        "paragraphs": [
            "往往携家来托宿，裙襦参错佛衣巾。",
            "未嫌满院油头臭，蹋破苔钱最恼人。"
        ],
        "title": "又戏题下岩",
        "id": "d40e126d-0b0c-4518-8a28-fad5729429c2"
    },
    {
        "author": "黄庭坚",
        "paragraphs": [
            "巴俗深留客，吴侬但忆归。",
            "直知难共语，不是故相违。",
            "东县闻铜臭，江陵换袷衣。",
            "丁宁巫峡雨，慎莫暗朝晖。"
        ],
        "title": "戏题巫山县用杜子美韵",
        "id": "9cfedb97-7867-4038-888f-16c9bb4d6c7e"
    },
    {
        "author": "黄庭坚",
        "paragraphs": [
            "陈君今古焉不学，清渭无心映泾浊。",
            "汉官旧仪重九鼎，集贤学士见一角。",
            "王侯文采似于菟，洪甥人间汗血驹。",
            "相将问道城南隅，无屋正借船官居。",
            "有书万卷绕四壁，樵苏不爨谈至夕。",
            "主人自是文章伯，邻里颇怪有此客。",
            "食贫各仕天一方，佳人可思不可忘。",
            "河从天来砥柱立，爱莫助之涕淋浪。"
        ],
        "title": "和王观复洪驹父谒陈无己长句",
        "id": "59cc5e19-a345-4feb-b69e-22caaa9ab8b8"
    },
    {
        "author": "黄庭坚",
        "paragraphs": [
            "随俗易汩没，从公常纠纷。",
            "我观王隆化，入莸不改熏。",
            "未见蛇起陆，已看豹成文。",
            "爱君古人风，古壶投赠君。",
            "酌酒时在傍，可用弭楚氛。",
            "问君何以报，直谅与多闻。"
        ],
        "title": "以古铜壶送王观复",
        "id": "d43308bc-b7fa-46cc-a4ba-9514aa27dd3f"
    },
    {
        "author": "黄庭坚",
        "paragraphs": [
            "翰墨场中老伏波，菩提坊里病维摩。",
            "近人积水无鸥鹭，时有归牛浮鼻过。"
        ],
        "title": "病起荆江亭即事十首  其一",
        "id": "4f875c6c-5c54-4b49-99a5-a12782e17e5d"
    },
    {
        "author": "黄庭坚",
        "paragraphs": [
            "维摩老子五十七，大圣天子初元年。",
            "传闻有意用幽侧，病着不能朝日边。"
        ],
        "title": "病起荆江亭即事十首  其二",
        "id": "15f0776e-74ae-4708-90e5-1afd29ce1210"
    },
    {
        "author": "黄庭坚",
        "paragraphs": [
            "禁中夜半定天下，仁风义气彻修门。",
            "十分整顿干坤了，复辟归来道更尊。"
        ],
        "title": "病起荆江亭即事十首  其三",
        "id": "18d6c9e2-842a-4e2f-ba7e-fd304fb14e8d"
    },
    {
        "author": "黄庭坚",
        "paragraphs": [
            "成王小心似文武，周召何妨略不同。",
            "不须要出我门下，实用人材即至公。"
        ],
        "title": "病起荆江亭即事十首  其四",
        "id": "86689274-d400-4895-b96f-7162821f661b"
    },
    {
        "author": "黄庭坚",
        "paragraphs": [
            "司马丞相昔登庸，诏用元老超羣公。",
            "杨绾当朝天下喜，断碑零落卧秋风。"
        ],
        "title": "病起荆江亭即事十首  其五",
        "id": "a98bd1d9-471b-4960-95b0-3f953c52c2e4"
    },
    {
        "author": "黄庭坚",
        "paragraphs": [
            "死者已死黄雾中，三事不数两苏公。",
            "岂谓高才难驾御，空归万里白头翁。"
        ],
        "title": "病起荆江亭即事十首  其六",
        "id": "17a12850-590d-4add-a9cb-ead44b7e3cfe"
    },
    {
        "author": "黄庭坚",
        "paragraphs": [
            "文章韩杜无遗恨，草诏陆贽倾诸公。",
            "玉堂端要真学士，须得儋州秃鬓翁。"
        ],
        "title": "病起荆江亭即事十首  其七",
        "id": "c5569368-e65f-4ce7-bb66-c882b6c586b0"
    },
    {
        "author": "黄庭坚",
        "paragraphs": [
            "闭门觅句陈无己，对客挥毫秦少游。",
            "正字不知温饱未，西风吹泪古藤州。"
        ],
        "title": "病起荆江亭即事十首  其八",
        "id": "91a4c00d-5897-4727-9615-fe5362c46415"
    },
    {
        "author": "黄庭坚",
        "paragraphs": [
            "张子耽酒语蹇吃，闻道颍州又陈州。",
            "形模弥勒一布袋，文字江河万古流。"
        ],
        "title": "病起荆江亭即事十首  其九",
        "id": "f364a204-d9b4-429d-8770-278e5892eda9"
    },
    {
        "author": "黄庭坚",
        "paragraphs": [
            "鲁中狂士邢尚书，本意扶日上天衢。",
            "惇夫若在鑴此老，不令平地生崎岖。"
        ],
        "title": "病起荆江亭即事十首  其一○",
        "id": "6c2b3c00-1feb-4195-bd04-c88a2f7dedd5"
    },
    {
        "author": "黄庭坚",
        "paragraphs": [
            "松滋县西竹林寺，苦竹林中甘井泉。",
            "巴人漫说虾蟆培，试裹春芽来就煎。"
        ],
        "title": "邹松滋寄苦竹泉橙曲莲子汤三首  其一",
        "id": "c56497fb-2c3f-4882-b95e-ae6e30edecdf"
    },
    {
        "author": "黄庭坚",
        "paragraphs": [
            "天将金阙真黄色，借与洞庭霜後橙。",
            "松滋解作逡巡曲，压倒江南好事僧。"
        ],
        "tags": [
            "洞庭湖"
        ],
        "title": "邹松滋寄苦竹泉橙曲莲子汤三首  其二",
        "id": "dcdc406b-055d-41c0-a6de-35d7c678163d"
    },
    {
        "author": "黄庭坚",
        "paragraphs": [
            "新收千百秋莲菂，剥尽红衣捣玉霜。",
            "不假参同成气味，跳珠椀里绿荷香。"
        ],
        "title": "邹松滋寄苦竹泉橙曲莲子汤三首  其三",
        "id": "7cd93443-2e77-4202-bf92-49eec6f85199"
    },
    {
        "author": "黄庭坚",
        "paragraphs": [
            "和氏有尺璧，楚国无人知。",
            "青山抱国器，岁月忽如遗。",
            "但使玉非石，果有遭逢时。",
            "吾宗固神秀，天乃晚成之。",
            "兰芳深九畹，露味挹三危。",
            "流俗不顾省，古人可前追。",
            "胸中凌云赋，自贵知音希。",
            "渊源学未浅，孝友家正肥。",
            "与世殊轨辙，三黜理亦宜。",
            "吴溪浣纱女，不用朱粉施。",
            "岂伊风尘子，市门自夸毗。",
            "我作僰道囚，三年始放归。",
            "邂逅终日语，贻我五字诗。",
            "句如秋雨晴，远峰抹修眉。",
            "老马甘伏枥，坐看天骥驰。",
            "洒扫清樾下，当为果茗期。",
            "光阴去易失，日月转两仪。",
            "仲氏有东园，花竹深可依。",
            "寸步不往来，千里常梦思。",
            "几时开後户，扶策方自兹。"
        ],
        "title": "次韵答黄与迪",
        "id": "309beed7-6699-4bd1-a496-34ef02ec50a9"
    },
    {
        "author": "黄庭坚",
        "paragraphs": [
            "吾宗墨修竹，心手不自知。",
            "天公造化炉，揽取如拾遗。",
            "风雪烟雾雨，荣悴各一时。",
            "此物抱晚节，君又润色之。",
            "抽萌或发石，悬棰有阽危。",
            "林梢一片雨，造次以笔追。",
            "猛吹万籁作，微凉大音希。",
            "霜兔束毫健，松烟泛砚肥。",
            "盘桓未落笔，落笔必中宜。",
            "今代捧心学，取笑如东施。",
            "或可遗巾帼，选耎如辛毗。",
            "生枝不应节，乱叶无所归。",
            "非君一起予，衰病岂能诗。",
            "忆君初解鞍，新月挂弯眉。",
            "夜来上金镜，坐叹光景驰。",
            "我有好东绢，晴明要会期。",
            "猗猗淇园姿，此君有威仪。",
            "愿作数百竿，水石相因依。",
            "他年风动璧，洗我别後思。",
            "开图慰满眼，何时遂臻兹。"
        ],
        "title": "次前韵谢与迪惠所作竹五幅",
        "id": "03cd6cb1-b2c8-401d-9a41-1321e7340031"
    },
    {
        "author": "黄庭坚",
        "paragraphs": [
            "不趋吏部曹中版，且鲙高沙湖里鱼。",
            "虽无季子六国印，要读田郎万卷书。"
        ],
        "title": "戏简朱公武刘邦直田子平五首  其一",
        "id": "a3f2cb69-369b-4028-bc8a-2d4af2771eec"
    },
    {
        "author": "黄庭坚",
        "paragraphs": [
            "欢伯可解藜藿嘲，孔方定非金石交。",
            "君看刘郎最多智，昨者火事几焚巢。"
        ],
        "title": "戏简朱公武刘邦直田子平五首  其二",
        "id": "cf24ec30-050a-4988-9400-bc9aa88a441c"
    },
    {
        "author": "黄庭坚",
        "paragraphs": [
            "刘郎好诗又能文，方我奔窜义甚敦。",
            "为亲未葬走人门，闭门却扫不足论。"
        ],
        "title": "戏简朱公武刘邦直田子平五首  其三",
        "id": "0475d352-4002-407b-8f0b-110ad6398550"
    },
    {
        "author": "黄庭坚",
        "paragraphs": [
            "朱家埙篪好兄弟，陋巷六经葵苋秋。",
            "我卜荆州三亩宅，读田家书从之游。"
        ],
        "title": "戏简朱公武刘邦直田子平五首  其四",
        "id": "d30b2c9c-34ee-4ac4-84de-5279f6fe0789"
    },
    {
        "author": "黄庭坚",
        "paragraphs": [
            "朱公趋朝瘦至骨，归来豪健踞胡床。",
            "日看省曹阍者面，何如田家侍儿妆。"
        ],
        "title": "戏简朱公武刘邦直田子平五首  其五",
        "id": "034e3f26-67c9-4c27-8492-9a62bbaea71f"
    },
    {
        "author": "黄庭坚",
        "paragraphs": [
            "霜晚菊未花，节物亦可嘉。",
            "欣欣登高侣，畏雨占暮霞。",
            "楚人酝菉豆，轻碧自相夸。",
            "老夫不举酒，咽嗽鸣两车。",
            "良辰与美景，客至但成嗟。"
        ],
        "title": "次韵益修四弟",
        "id": "1ceaf9ff-cf53-4807-ae69-b2f871220bc2"
    },
    {
        "author": "黄庭坚",
        "paragraphs": [
            "令节不把酒，新诗徒拜嘉。",
            "颇忆宋玉赋，登高气成霞。",
            "渚宫但衰柳，朝云为谁夸。",
            "吾宗怀古恨，流涎过曲车。",
            "一壶浇往事，聊送解愁嗟。"
        ],
        "title": "以峡州酒遗益修复继前韵",
        "id": "6c173d01-7aef-47ad-ac7d-81fc6992d217"
    },
    {
        "author": "黄庭坚",
        "paragraphs": [
            "石似江沧落日明，鸬鹚乌鹊满沙汀。",
            "小儿骨相能文字，乞与班班作砚屏。"
        ],
        "title": "谢益修四弟送石屏",
        "id": "07b4d1b7-57e8-4f7e-9488-9a51746d1544"
    },
    {
        "author": "黄庭坚",
        "paragraphs": [
            "谁将陶令黄金菊，幻作酴醾白玉花。",
            "小草真成有风味，东园添我老生涯。"
        ],
        "title": "戏答王观复酴醾菊二首  其一",
        "id": "372b6e9e-62bf-4f05-b836-d535c22fe077"
    },
    {
        "author": "黄庭坚",
        "paragraphs": [
            "吕园未肯轻沽我，且寄田家砌下栽。",
            "他日秋花媚重九，清香知自故人来。"
        ],
        "title": "戏答王观复酴醾菊二首  其二",
        "id": "64902f60-8b10-43a8-9884-ad3baa37b02b"
    },
    {
        "author": "黄庭坚",
        "paragraphs": [
            "病来孤负鸬鹚杓，禅板蒲团入眼中。",
            "浪说闲居爱重九，黄花应笑白头翁。"
        ],
        "title": "戏答王子予送凌风菊二首  其一",
        "id": "612068e2-0135-452a-81cc-5f7f93ad5676"
    },
    {
        "author": "黄庭坚",
        "paragraphs": [
            "王郎颇病金瓢酒，不耐寒花晚更芳。",
            "瘦尽腰围怯风景，故来归我一枝香。"
        ],
        "title": "戏答王子予送凌风菊二首  其二",
        "id": "b8e5086f-3528-4798-9754-bbe1957aab24"
    },
    {
        "author": "黄庭坚",
        "paragraphs": [
            "方怀味谏轩中果，忽见金盘橄榄来。",
            "想共余甘有瓜葛，苦中真味晚方回。"
        ],
        "title": "谢王子予送橄榄",
        "id": "d80fa3b3-fd30-4073-ad1c-8ecffb589c09"
    },
    {
        "author": "黄庭坚",
        "paragraphs": [
            "浆成乳酒醺人醉，肉截鹅肪上客盘。",
            "有核如匏可雕琢，道装宜作玉人冠。"
        ],
        "title": "以椰子小冠送子予",
        "id": "ce6a5a5a-d494-45cc-a6e5-a7afa5ee1e89"
    },
    {
        "author": "黄庭坚",
        "paragraphs": [
            "君家秋实罗浮种，已作累累半拂墙。",
            "莫遣儿童酸打尽，要看霜後十分黄。"
        ],
        "title": "呈杨康国",
        "id": "057e0e54-1e45-4c50-aca8-197668929816"
    },
    {
        "author": "黄庭坚",
        "paragraphs": [
            "整冠行客莫先尝，杨子家无数仞墙。",
            "假借肃霜令弄色，勾添寒日与争黄。"
        ],
        "title": "又戏呈康国",
        "id": "707c93b0-b4cc-49de-b994-3b69e18e6269"
    },
    {
        "author": "黄庭坚",
        "paragraphs": [
            "六年绝域梦刀头，判得南还万事休。",
            "谁谓石渠刘校尉，来依绛帐马荆州。",
            "霜髭雪鬓共看镜，茱糁菊英同送秋。",
            "他日江梅腊前破，还从天际望归舟。"
        ],
        "title": "次韵马荆州",
        "id": "7b52e123-9eb7-4644-8e04-6ed27a1c8009"
    },
    {
        "author": "黄庭坚",
        "paragraphs": [
            "江南江北尽云沙，车骑东来风旆斜。",
            "倒影楼台开紫府，得霜篱落剩黄花。",
            "钓溪筑野收多士，航海梯山共一家。",
            "想见星坛祝尧寿，步虚声里静无哗。"
        ],
        "title": "和中玉使君晚秋开天宁节道场",
        "id": "626f824a-aa29-4957-ad41-aff44c2c8076"
    },
    {
        "author": "黄庭坚",
        "paragraphs": [
            "紫冠黄钿网丝窠，蝶绕蜂围奈晚何。",
            "二叟家居如避世，开门自少俗人过。"
        ],
        "title": "入穷巷谒李材叟翘叟戏赠兼简田子平三首  其一",
        "id": "afa8e61d-5b73-48d7-87e2-db8a561a83da"
    },
    {
        "author": "黄庭坚",
        "paragraphs": [
            "只可阕中安止止，谁能铁里斗铮铮。",
            "田多谷少无人会，譬似无田过一生。"
        ],
        "title": "入穷巷谒李材叟翘叟戏赠兼简田子平三首  其二",
        "id": "beeddcba-0ead-4406-ad19-e16c967d999b"
    },
    {
        "author": "黄庭坚",
        "paragraphs": [
            "田郎杞菊荒三径，文字时追二叟游。",
            "万卷藏书多未见，老夫端拟乞荆州。"
        ],
        "title": "入穷巷谒李材叟翘叟戏赠兼简田子平三首  其三",
        "id": "03054b84-4533-4acc-8d02-58becce7a732"
    },
    {
        "author": "黄庭坚",
        "paragraphs": [
            "雨入纱窗风簸船，菊花过後早梅前。",
            "锦江春色熏人醉，也到壶中小隠天。"
        ],
        "title": "次韵答马中玉三首  其一",
        "id": "32ea444d-f53b-4114-9677-4ea186e96aef"
    },
    {
        "author": "黄庭坚",
        "paragraphs": [
            "卷沙成浪北风颠，衔尾千艘不敢前。",
            "匝岸水居皆有酒，行人得意买江天。"
        ],
        "title": "次韵答马中玉三首  其二",
        "id": "0b9ee957-cae7-4c18-a7b7-ec7c5f881b0f"
    },
    {
        "author": "黄庭坚",
        "paragraphs": [
            "仁气已蒸全楚尽，同云欲合暮江前。",
            "争春梅柳无三月，对雪樽罍属二天。"
        ],
        "title": "次韵答马中玉三首  其三",
        "id": "59d90176-b03d-4b97-b93b-9c2d6d2193d7"
    },
    {
        "author": "黄庭坚",
        "paragraphs": [
            "梅蘂争先公不嗔，知公家有似梅人。",
            "何时各得自由去，相逐扬州作好春。"
        ],
        "title": "次韵中玉早梅二首  其一",
        "id": "8f742d4a-28c8-4ce4-8588-e573e0d11cd7"
    },
    {
        "author": "黄庭坚",
        "paragraphs": [
            "折得寒香不露机，小窗斜日两三枝。",
            "罗帷翠幕深调护，已被游蜂圣得知。"
        ],
        "title": "次韵中玉早梅二首  其二",
        "id": "ea4482dc-f109-47a2-a2d0-82f6429abe17"
    },
    {
        "author": "黄庭坚",
        "paragraphs": [
            "借水开花自一奇，水沈为骨玉为肌。",
            "暗香已压酴醾倒，只比寒梅无好枝。"
        ],
        "title": "次韵中玉水仙花二首  其一",
        "id": "3e5ee255-68a6-42a1-91ef-9a0894fab48f"
    },
    {
        "author": "黄庭坚",
        "paragraphs": [
            "淤泥解作白莲藕，粪壤能开黄玉花。",
            "可惜国香天不管，随缘流落小民家。"
        ],
        "title": "次韵中玉水仙花二首  其二",
        "id": "6cd47342-cde1-4ce0-80bc-fa5bf0615772"
    },
    {
        "author": "黄庭坚",
        "paragraphs": [
            "凌波仙子生尘袜，水上轻盈步微月。",
            "是谁招此断肠魂，种作寒花寄愁绝。",
            "含香体素欲倾城，山矾是弟梅是兄。",
            "坐对真成被花恼，出门一笑大江横。"
        ],
        "tags": [
            "咏物诗",
            "花",
            "咏物",
            "写花"
        ],
        "title": "王充道送水仙花五十枝欣然会心为之作咏",
        "id": "5d7612fa-4144-46f8-8ca4-627b344e08c9"
    },
    {
        "author": "黄庭坚",
        "paragraphs": [
            "折送南园栗玉花，并移香本到寒家。",
            "何时持上玉宸殿，乞与宫梅定等差。"
        ],
        "title": "吴君送水仙花并二大本",
        "id": "ce9d48f0-e3b2-48c6-bc0c-e037c68358ba"
    },
    {
        "author": "黄庭坚",
        "paragraphs": [
            "簸船綪缆北风嗔，霜落千林憔悴人。",
            "欲问江南近消息，喜君贻我一枝春。"
        ],
        "title": "刘邦直送早梅水仙花四首  其一",
        "id": "cf62017c-ec71-4a03-bfed-0d7507bd1766"
    },
    {
        "author": "黄庭坚",
        "paragraphs": [
            "探请东皇第一机，水边风日笑横枝。",
            "鸳鸯浮弄婵娟影，白鹭窥鱼凝不知。"
        ],
        "title": "刘邦直送早梅水仙花四首  其二",
        "id": "98cc6575-8e26-4473-b878-dd82e3c86493"
    },
    {
        "author": "黄庭坚",
        "paragraphs": [
            "得水能仙天与奇，寒香寂寞动冰肌。",
            "仙风道骨今谁有，淡扫蛾眉簪一枝。"
        ],
        "title": "刘邦直送早梅水仙花四首  其三",
        "id": "06a7e263-5f9e-4ec6-8868-f3a3b283be2d"
    },
    {
        "author": "黄庭坚",
        "paragraphs": [
            "钱塘昔闻水仙庙，荆州今见水仙花。",
            "暗香静色撩诗句，宜在林逋处士家。"
        ],
        "title": "刘邦直送早梅水仙花四首  其四",
        "id": "4f105124-990b-41ed-85e2-0871ccdb44d1"
    },
    {
        "author": "黄庭坚",
        "paragraphs": [
            "色深林表风霜下，香着尊前指爪间。",
            "书後合题三百颗，频随驿使未应悭。"
        ],
        "title": "谢檀敦信送柑子",
        "id": "768bbae7-4521-4ada-84d1-af234ee1db38"
    },
    {
        "author": "黄庭坚",
        "paragraphs": [
            "交盖相逢水急流，八年今复会荆州。",
            "已回青眼追鸿翼，肯使黄尘没马头。",
            "旧管新收几妆镜，流行坎止一虚舟。",
            "相看绝叹女博士，笔研管弦成古丘。"
        ],
        "title": "赠李辅圣",
        "id": "261a23a0-0e46-4d55-8a29-1c81738809d5"
    },
    {
        "author": "黄庭坚",
        "paragraphs": [
            "雨昏南浦曾相对，雪满荆州喜再逢。",
            "有子才如不羁马，知君心是後凋松。",
            "闲寻书册应多味，老傍人门似更慵。",
            "何日晴轩观笔砚，一樽相属要从容。"
        ],
        "title": "和高仲本喜相见",
        "id": "229f7efe-527d-4e1f-94ee-e72ee6a75420"
    },
    {
        "author": "黄庭坚",
        "paragraphs": [
            "小姬暖足卧，或能起心兵。",
            "千金买脚婆，夜夜睡天明。"
        ],
        "title": "戏咏暖足瓶二首  其一",
        "id": "921b53c5-c5f7-4098-bbec-31a31ed1b5dc"
    },
    {
        "author": "黄庭坚",
        "paragraphs": [
            "脚婆原不食，缠裹一衲足。",
            "天明更倾泻，颒面有余燠。"
        ],
        "title": "戏咏暖足瓶二首  其二",
        "id": "ee6c55d3-bb57-459d-b136-e268b6c7c6cd"
    },
    {
        "author": "黄庭坚",
        "paragraphs": [
            "匏悬篱落鸦窥井，草上阶除雪衮风。",
            "想得尊前欹醉帽，浑家儿女笑山公。"
        ],
        "title": "戏呈闻善二兄",
        "id": "987250d5-145f-4a18-ad05-8e5384df092e"
    },
    {
        "author": "黄庭坚",
        "paragraphs": [
            "扶醉三竿日，题诗一研埃。",
            "张罗门带雪，投辖井生苔。",
            "待得成丘陇，谁能把酒杯。",
            "常应黄菊畔，怅望白衣来。"
        ],
        "title": "次韵闻善",
        "id": "06833e91-67be-496f-aea1-8eacf7f64841"
    },
    {
        "author": "黄庭坚",
        "paragraphs": [
            "身入醉乡无畔岸，心与欢伯为友朋。",
            "更阑骂坐客星散，午过未苏发鬅鬙。"
        ],
        "title": "谢答闻善二兄九绝句  其一",
        "id": "32edaa79-9818-47f8-acdd-23bea202b1b0"
    },
    {
        "author": "黄庭坚",
        "paragraphs": [
            "未尝顷刻可去酒，无有一日不吟诗。",
            "诗狂克念作酒圣，意态忽如少年时。"
        ],
        "title": "谢答闻善二兄九绝句  其二",
        "id": "886658d7-f52f-4393-8973-fa1e19a39d06"
    },
    {
        "author": "黄庭坚",
        "paragraphs": [
            "羣猪过饮尚可醉，疥手轑瓮庸何伤。",
            "柳家兄弟太迫窄，狂药不容人发狂。"
        ],
        "title": "谢答闻善二兄九绝句  其三",
        "id": "9dfd8cf5-c903-4857-853e-c4ce3cf77bbc"
    },
    {
        "author": "黄庭坚",
        "paragraphs": [
            "莫作叫号惊四邻，瓮中有地可藏真。",
            "渊明醉握远公手，大笑绝倒人不嗔。"
        ],
        "title": "谢答闻善二兄九绝句  其四",
        "id": "56aa310a-b3ac-4a26-bfcc-4dfc4055a773"
    },
    {
        "author": "黄庭坚",
        "paragraphs": [
            "阮籍醉睡不论昏，刘伶鸡肋避尊拳。",
            "至今凛凛有生气，饮酒真成不愧天。"
        ],
        "title": "谢答闻善二兄九绝句  其五",
        "id": "1af1ebbb-5571-4a00-bc1b-0e1f028065e3"
    },
    {
        "author": "黄庭坚",
        "paragraphs": [
            "公择醉面桃花红，人百忤之无愠容。",
            "莘老夜阑倾数斗，焚香默坐日生东。"
        ],
        "title": "谢答闻善二兄九绝句  其六",
        "id": "fa16508c-8650-4951-b4ec-f4a0bb5f9cc8"
    },
    {
        "author": "黄庭坚",
        "paragraphs": [
            "椎床破面枨触人，作无义语怒四邻。",
            "尊中欢伯笑尔辈，我本和气如三春。"
        ],
        "title": "谢答闻善二兄九绝句  其七",
        "id": "f2edc533-92ac-47a1-9b93-9a2c45c9e3ed"
    },
    {
        "author": "黄庭坚",
        "paragraphs": [
            "陶令舍中有名酒，无日不为父老倾。",
            "四座欢欣观酒德，一灯明暗又诗成。"
        ],
        "title": "谢答闻善二兄九绝句  其八",
        "id": "8c050469-7977-40ed-ac0e-8e5367c61a7a"
    },
    {
        "author": "黄庭坚",
        "paragraphs": [
            "阮籍刘伶智如海，人间有道作糟丘。",
            "酒中无诤真三昧，便觉嵇康输一筹。"
        ],
        "title": "谢答闻善二兄九绝句  其九",
        "id": "b3e9b77c-381f-4070-857e-12f932f55398"
    },
    {
        "author": "黄庭坚",
        "paragraphs": [
            "堆豗病鹤怯鸡羣，见酒特地生精神。",
            "坐中索起时被肘，亦任旁人嫌我真。"
        ],
        "title": "戏呈闻善",
        "id": "8299f128-547c-47a0-9c29-e80b0cebad04"
    },
    {
        "author": "黄庭坚",
        "paragraphs": [
            "风枝雨叶瘠土竹，龙蹲虎踞苍藓石。",
            "东坡老人翰林公，醉时吐出胸中墨。"
        ],
        "title": "题子瞻画竹石",
        "id": "b2734020-a1ae-4388-96ab-4b1d1dd4e413"
    },
    {
        "author": "黄庭坚",
        "paragraphs": [
            "万里风帆水着天，麝煤鼠尾过年年。",
            "沧江静夜虹贯月，定是米家书画船。"
        ],
        "title": "戏赠米元章二首  其一",
        "id": "85140f77-21f9-4fb8-83cf-82dbf3004766"
    },
    {
        "author": "黄庭坚",
        "paragraphs": [
            "我有玄晖古印章，印刓不忍与诸郎。",
            "虎儿笔力能扛鼎，教字玄晖继阿章。"
        ],
        "title": "戏赠米元章二首  其二",
        "id": "3f43acc6-7ae1-49cc-812c-b765674c86ca"
    },
    {
        "author": "黄庭坚",
        "paragraphs": [
            "雪尽虚檐滴，春从细草回。",
            "德人泉下梦，俗物眼中埃。",
            "久立我有待，长吟君不来。",
            "重玄锁关钥，要待玉匙开。"
        ],
        "title": "次韵高子勉十首  其一",
        "id": "d3643a4b-befc-4edc-bb4d-59323f6b7c69"
    },
    {
        "author": "黄庭坚",
        "paragraphs": [
            "扫雪我三日，御风君过旬。",
            "言诗今有数，下笔不无神。",
            "行布佺期近，飞扬子建亲。",
            "可怜金石友，去不待斯人。"
        ],
        "title": "次韵高子勉十首  其二",
        "id": "314c1082-f385-4b79-8bb9-86b842e404ed"
    },
    {
        "author": "黄庭坚",
        "paragraphs": [
            "岘南羁旅井，灞上猎归亭。",
            "日绕分鱼市，风回落雁汀。",
            "笔由诗客把，笛为故人听。",
            "但恐苏耽鹤，归时或姓丁。"
        ],
        "title": "次韵高子勉十首  其三",
        "id": "1554bc55-a8e5-42b1-8cc0-5cac855fc7d2"
    },
    {
        "author": "黄庭坚",
        "paragraphs": [
            "君不居郎省，还应上谏坡。",
            "才高殊未识，岁晚喜无它。",
            "枥马羸难出，邻鸡冻不歌。",
            "寒炉余几火，灰里拨阴何。"
        ],
        "title": "次韵高子勉十首  其四",
        "id": "5b3ef236-9988-4be3-8709-5554287cd7af"
    },
    {
        "author": "黄庭坚",
        "paragraphs": [
            "荆渚楼中赋，南阳垄底吟。",
            "谁言小隠处，频屈故人临。",
            "经笥难窥底，词源幸汲深。",
            "思君眠竹屋，雪月冰寒衾。"
        ],
        "title": "次韵高子勉十首  其五",
        "id": "3ea83dc4-a9f7-4744-9ac6-3255eeffd563"
    },
    {
        "author": "黄庭坚",
        "paragraphs": [
            "惊人得佳句，或以傲王公。",
            "处世要清节，滑稽安足雄。",
            "深沈似康乐，简远到安丰。",
            "一点无俗气，相期林下同。"
        ],
        "title": "次韵高子勉十首  其六",
        "id": "dab11eb2-95f5-4951-ac3b-1f5ef5be4678"
    },
    {
        "author": "黄庭坚",
        "paragraphs": [
            "志士难推毂，将如高子何。",
            "心期诚不浅，余论或相多。",
            "欲向沧洲去，还能小艇么。",
            "鸬鹚西照处，相并晒渔蓑。"
        ],
        "title": "次韵高子勉十首  其七",
        "id": "77c5c89f-d9c5-4655-b243-e9068f48ecc6"
    },
    {
        "author": "黄庭坚",
        "paragraphs": [
            "凿开混沌窍，窥见伏羲心。",
            "有物先天地，含生尽陆沈。",
            "伐山成大厦，鼓橐铸祥金。",
            "三尺无弦木，期君发至音。"
        ],
        "title": "次韵高子勉十首  其八",
        "id": "7f2dd210-0941-4fc4-883a-8c7f046d8078"
    },
    {
        "author": "黄庭坚",
        "paragraphs": [
            "少年基一篑，长岁足三余。",
            "忽作飞黄去，顿超同队鱼。",
            "尊前八采句，窗下十年书。",
            "定作牛腰束，传抄听小胥。"
        ],
        "title": "次韵高子勉十首  其九",
        "id": "1042f005-9a63-4587-9586-7e4ec7e1a8ae"
    },
    {
        "author": "黄庭坚",
        "paragraphs": [
            "沙上步微暖，思君剩欲招。",
            "蒌蒿穿雪动，杨柳索春饶。",
            "枉驾时逢出，新诗若见撩。",
            "樽前远湖树，来饮莫辞遥。"
        ],
        "title": "次韵高子勉十首  其一○",
        "id": "c8a9fae0-1bfe-4f9b-9726-6cf2e1623152"
    },
    {
        "author": "黄庭坚",
        "paragraphs": [
            "文章瑞世惊人，学行刳心润身。",
            "沅江求九肋鳖，荆州见一角麟。"
        ],
        "title": "赠高子勉四首  其一",
        "id": "d67bff7d-3094-4697-b619-f3315dbeaf43"
    },
    {
        "author": "黄庭坚",
        "paragraphs": [
            "张侯海内长句，晁子庙中雅歌。",
            "高郎少加笔力，我知三杰同科。"
        ],
        "title": "赠高子勉四首  其二",
        "id": "c0ec9b86-be56-4043-8679-7c47e33fb6bb"
    },
    {
        "author": "黄庭坚",
        "paragraphs": [
            "妙在和光同尘，事须钩深入神。",
            "听他下虎口着，我不为牛後人。"
        ],
        "title": "赠高子勉四首  其三",
        "id": "fe709235-2675-4def-99c8-4607fe331e63"
    },
    {
        "author": "黄庭坚",
        "paragraphs": [
            "拾遗句中有眼，彭泽意在无弦。",
            "顾我今六十老，付公以二百年。"
        ],
        "title": "赠高子勉四首  其四",
        "id": "efb622c0-9a4b-47b4-9d12-486084ad450a"
    },
    {
        "author": "黄庭坚",
        "paragraphs": [
            "胸中有度择人，事上无心活身。",
            "只么情亲鱼鸟，傥然图画麒麟。"
        ],
        "title": "再用前韵赠子勉四首  其一",
        "id": "1c4efc17-2122-405f-a69d-525198f9c201"
    },
    {
        "author": "黄庭坚",
        "paragraphs": [
            "行要争光日月，诗须皆可弦歌。",
            "着鞭莫落人後，百年风转蓬科。"
        ],
        "title": "再用前韵赠子勉四首  其二",
        "id": "12ce096a-2045-46ca-a167-e353c0b44212"
    },
    {
        "author": "黄庭坚",
        "paragraphs": [
            "句法俊逸清新，词源广大精神。",
            "建安才六七子，开元数两三人。"
        ],
        "title": "再用前韵赠子勉四首  其三",
        "id": "0723c57a-2822-4d6a-a45c-a7c315cef442"
    },
    {
        "author": "黄庭坚",
        "paragraphs": [
            "醉乡闲处日月，鸟语花中管弦。",
            "有兴勤来把酒，与君端欲忘年。"
        ],
        "title": "再用前韵赠子勉四首  其四",
        "id": "75cad54c-5e9e-4402-bb6e-7a891d0f12dc"
    },
    {
        "author": "黄庭坚",
        "paragraphs": [
            "仕宦初不因人，富贵方来逼身。",
            "要是出羣拔萃，乃成威凤祥麟。"
        ],
        "title": "荆南签判向和卿用予六言见惠次韵奉酬四首  其一",
        "id": "04cae364-f455-4780-952c-8af34fdffa99"
    },
    {
        "author": "黄庭坚",
        "paragraphs": [
            "向侯赋我菁莪，何敢当不类歌。",
            "顾我乃山林士，看君取将相科。"
        ],
        "title": "荆南签判向和卿用予六言见惠次韵奉酬四首  其二",
        "id": "c6511317-153d-4f0d-85bc-1ef89cde789e"
    },
    {
        "author": "黄庭坚",
        "paragraphs": [
            "覆却万方无准，安排一字有神。",
            "更能识诗家病，方是我眼中人。"
        ],
        "title": "荆南签判向和卿用予六言见惠次韵奉酬四首  其三",
        "id": "ae241822-5011-4469-9d68-a65066351c6d"
    },
    {
        "author": "黄庭坚",
        "paragraphs": [
            "觅句真成小技，知音定须绝弦。",
            "景公有马千驷，伯夷垂名万年。"
        ],
        "title": "荆南签判向和卿用予六言见惠次韵奉酬四首  其四",
        "id": "9adb2e5b-796e-47d4-8b7a-48222f355bb5"
    },
    {
        "author": "黄庭坚",
        "paragraphs": [
            "胡蝶双飞得意，偶然毕命网罗。",
            "羣蚁争收坠翼，策勋归去南柯。"
        ],
        "title": "蚁蝶图",
        "id": "6de8b3c9-255b-41ea-ad0d-e606cb2c846b"
    },
    {
        "author": "黄庭坚",
        "paragraphs": [
            "貂尾珍材可笔，虎头墨妙疑神。",
            "颇知君尘外物，真是我眼中人。"
        ],
        "title": "谢胡藏之送栗鼠尾画维摩二首  其一",
        "id": "0cfb0798-d8cb-4114-92af-1502f54653f8"
    },
    {
        "author": "黄庭坚",
        "paragraphs": [
            "丹青貌金粟影，毛物宜管城公。",
            "只今为君落笔，他日听我谈空。"
        ],
        "title": "谢胡藏之送栗鼠尾画维摩二首  其二",
        "id": "8265632b-89a8-45f4-bb33-b75e97278099"
    },
    {
        "author": "黄庭坚",
        "paragraphs": [
            "雪泥滑滑到山郭，提壶劝沽亦不恶。",
            "林中解道不如归，家人应念思归乐。"
        ],
        "title": "次韵向和卿行松滋县与邹天锡夜语南极亭二首  其一",
        "id": "1c683912-03e2-43b7-a575-7481e434461d"
    },
    {
        "author": "黄庭坚",
        "paragraphs": [
            "冲风冲雨走七县，唯有白鸥盟未寒。",
            "坐中更得江南客，开尽南窗借月看。"
        ],
        "title": "次韵向和卿行松滋县与邹天锡夜语南极亭二首  其二",
        "id": "d39a5b68-99dd-4345-8355-204943e67c01"
    },
    {
        "author": "黄庭坚",
        "paragraphs": [
            "三径虽锄客自稀，醉乡安稳更何之。",
            "老翁更把春风椀，灵府清寒要作诗。"
        ],
        "title": "戏答荆州王充道烹茶四首  其一",
        "id": "f8cc52f4-a413-4e27-9f24-9a65cb3fba1e"
    },
    {
        "author": "黄庭坚",
        "paragraphs": [
            "茗椀难加酒椀醇，暂时扶起藉糟人。",
            "何须忍垢不濯足，苦学梁州阴子春。"
        ],
        "title": "戏答荆州王充道烹茶四首  其二",
        "id": "fe3bbdac-054a-4098-8a40-ca1e66474e22"
    },
    {
        "author": "黄庭坚",
        "paragraphs": [
            "香从灵坚垄上发，味自白石源中生。",
            "为公唤觉荆州梦，可待南柯一梦成。"
        ],
        "title": "戏答荆州王充道烹茶四首  其三",
        "id": "5fdf1410-8e63-437f-b908-c8b7a68e9a0d"
    },
    {
        "author": "黄庭坚",
        "paragraphs": [
            "龙焙东风鱼眼汤，个中即是白云乡。",
            "更煎双井苍鹰爪，始耐落花春日长。"
        ],
        "title": "戏答荆州王充道烹茶四首  其四",
        "id": "65c0ce6f-484b-49e5-9590-0cb92df70c08"
    },
    {
        "author": "黄庭坚",
        "paragraphs": [
            "投荒万死鬓毛斑，生出瞿塘滟滪关。",
            "未到江南先一笑，岳阳楼上对君山。"
        ],
        "tags": [
            "岳阳楼"
        ],
        "title": "雨中登岳阳楼望君山二首  其一",
        "id": "7e3718ac-105c-4d07-84b8-fb69f6daddf3"
    },
    {
        "author": "黄庭坚",
        "paragraphs": [
            "满川风雨独凭栏，绾结湘娥十二鬟。",
            "可惜不当湖水面，银山堆里看青山。"
        ],
        "tags": [
            "岳阳楼"
        ],
        "title": "雨中登岳阳楼望君山二首  其二",
        "id": "7894b1a9-d173-41c1-bdf9-0930705867ef"
    },
    {
        "author": "黄庭坚",
        "paragraphs": [
            "山行十日雨沾衣，幕阜峰前对落晖。",
            "野水自添田水满，晴鸠却唤雨鸠归。",
            "灵源大士人天眼，双塔老师诸佛机。",
            "白发苍颜重到此，问君还是昔人非。"
        ],
        "title": "自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯款语作长句呈道纯",
        "id": "053f58ce-e739-47d1-86e7-0acea170f7a0"
    },
    {
        "author": "黄庭坚",
        "paragraphs": [
            "学书但学溪老鹅，读书可观樵父歌。",
            "紫髯将军不复见，空余岩桂绿婆娑。"
        ],
        "title": "题徐氏书院",
        "id": "ea170ec4-b503-4b8a-b9dd-9b788ce3555a"
    },
    {
        "author": "黄庭坚",
        "paragraphs": [
            "才似谪仙惟欠酒，情如宋玉更逢秋。",
            "相看领会一谈胜，注目长江天际流。"
        ],
        "tags": [
            "长江"
        ],
        "title": "赠石敏若",
        "id": "dd7cb58c-0a76-4da4-aebb-ce284bcc873a"
    },
    {
        "author": "黄庭坚",
        "paragraphs": [
            "藏书万卷可教子，遗金满籯常作灾。",
            "能与贫人共年谷，必有明月生蚌胎。",
            "山随宴坐图画出，水作夜窗风雨来。",
            "观水观山皆得妙，更将何物污灵台。"
        ],
        "tags": [
            "旷达",
            "写人",
            "抒怀",
            "写人诗"
        ],
        "title": "题胡逸老致虚庵",
        "id": "0a040c21-0cc8-47b0-ab96-296bdfa652a8"
    },
    {
        "author": "黄庭坚",
        "paragraphs": [
            "狂卒猝起金坑西，胁从数百马百蹄。",
            "所过州县不敢谁，肩舆掳载三十妻。",
            "伍生有胆无智略，谓河可冯虎可搏。",
            "身膏白刃浮屠前，此乡父老至今怜。"
        ],
        "title": "题莲华寺",
        "id": "8e1c8813-57ff-4c5a-92aa-262f64c0a4bd"
    },
    {
        "author": "黄庭坚",
        "paragraphs": [
            "逍遥近道边，憩息慰惫懑。",
            "晴晖时晦明，嚯语谐谠论。",
            "草莱荒蒙茏，室屋壅尘坌。",
            "仆僮偪侧泌，泾渭清浊混。"
        ],
        "title": "冲雨向万载道中得逍遥观托宿遂戏题",
        "id": "ce638bff-5085-46c0-8f82-abc7e0ee6688"
    },
    {
        "author": "黄庭坚",
        "paragraphs": [
            "平生脊骨硬如铁，听风听雨随宜说。",
            "百尺竿头放步行，更向脚跟参一节。"
        ],
        "title": "题竹尊者轩",
        "id": "b3dea2a8-8648-43bc-abb1-a5bac6da6db9"
    },
    {
        "author": "黄庭坚",
        "paragraphs": [
            "我穿高安过萍乡，七十二渡遶羊肠。",
            "水边林下逢衲子，南北东西古道场。",
            "五峰秀出云雨上，中有宝坊如侧掌。",
            "去与青山作主人，不负法昌老禅将。",
            "栽松种竹是家风，莫嫌斗绝无来往。",
            "但得螺蛳吞大象，从来美酒无深巷。"
        ],
        "title": "送密老住五峰",
        "id": "820c3156-4ced-485f-ad87-afdabe9726e7"
    },
    {
        "author": "黄庭坚",
        "paragraphs": [
            "中年畏病不举酒，孤负东来数百觞。",
            "唤客煎茶山店远，看人秧稻午风凉。",
            "但知家里俱无恙，不用书来细作行。",
            "一百八盘携手上，至今犹梦遶羊肠。"
        ],
        "title": "新喻道中寄元明用觞字韵",
        "id": "4b45a0db-ab7e-4cd3-8b32-b78725e170ea"
    },
    {
        "author": "黄庭坚",
        "paragraphs": [
            "弃官清颍尾，买田落星湾。",
            "身在菰蒲中，名满天地间。",
            "谁能四十年，保此清静退。",
            "往来涧谷中，神光射牛背。"
        ],
        "title": "拜刘凝之画像",
        "id": "d5267df9-871d-47e4-b947-8365ba8dbe59"
    },
    {
        "author": "黄庭坚",
        "paragraphs": [
            "有人夜半持山去，顿觉浮岚暖翠空。",
            "试问安排华屋处，何如零落乱云中。",
            "能回赵璧人安在，已入南柯梦不通。",
            "頼有霜钟难席卷，袖椎来听响玲珑。"
        ],
        "title": "追和东坡壶中九华",
        "id": "baf10ecc-eb0e-41ec-8143-88518e67a7ce"
    },
    {
        "author": "黄庭坚",
        "paragraphs": [
            "追随富贵劳牵尾，准拟田园略滥觞。",
            "本与江鸥成保社，聊随海燕度炎凉。",
            "未栽姑熟桃李径，却入江西鸿雁行。",
            "别後常同千里月，书来莫寄九回肠。"
        ],
        "title": "罢姑熟寄元明用觞字韵",
        "id": "894ada87-985d-4ea7-8341-551a9bc1f925"
    },
    {
        "author": "黄庭坚",
        "paragraphs": [
            "不见两谪仙，长怀倚修竹。",
            "行遶紫极宫，明珠得盈掬。",
            "平生人欲杀，耿介受命独。",
            "往者如可作，抱被求同宿。",
            "砥柱阅颓波，不疑更何卜。",
            "但观草木秋，叶落根自复。",
            "我病二十年，大斗久不覆。",
            "因之酌苏李，蟹肥社醅熟。"
        ],
        "title": "次苏子瞻和李太白浔阳紫极宫感秋诗韵追怀太白子瞻",
        "id": "a624ad19-d84c-45bb-b1d3-6c374c4e3038"
    },
    {
        "author": "黄庭坚",
        "paragraphs": [
            "卓僊在时养琼芝，深根固蒂活人命。",
            "憧憧来问此何草，但告渠是唐婆镜。"
        ],
        "title": "琼芝轩",
        "id": "7497c6b8-b731-4211-a79e-cc1c70ebff68"
    },
    {
        "author": "黄庭坚",
        "paragraphs": [
            "紫极宫中三百楹，道人独藏一神屋。",
            "开轩纳息星月明，时有白云来伴宿。"
        ],
        "title": "龟殻轩",
        "id": "c8ab47b3-9aab-478f-9f95-bbe95f78d964"
    },
    {
        "author": "黄庭坚",
        "paragraphs": [
            "谁居空闲扇橐钥，情与无情并时作。",
            "是声皆自根极来，更莫辛勤问南郭。"
        ],
        "title": "秋声轩",
        "id": "ce3f42c2-232f-40fd-8d63-1f948f57c359"
    },
    {
        "author": "黄庭坚",
        "paragraphs": [
            "邀陶渊明把酒椀，过陆修静送虎溪。",
            "胸次九流清似镜，人间万事醉如泥。"
        ],
        "title": "戏效禅月作远公咏",
        "id": "cb292f08-8165-4f1b-b13e-56ef1c77e9ea"
    },
    {
        "author": "黄庭坚",
        "paragraphs": [
            "子瞻谪岭南，时宰欲杀之。",
            "饱吃惠州饭，细和渊明诗。",
            "彭泽千载人，东坡百世士。",
            "出处虽不同，风味乃相似。"
        ],
        "tags": [
            "抒情",
            "写人",
            "赞美",
            "苦闷"
        ],
        "title": "跋子瞻和陶诗",
        "id": "c5dd69e2-d07a-4276-a964-b8a014ff72dc"
    },
    {
        "author": "黄庭坚",
        "paragraphs": [
            "韩生画肥马，立仗有辉光。",
            "戴老作瘦牛，平生千顷荒。",
            "觳觫告主人，实已尽筋力。",
            "乞我一牧童，林间听横笛。"
        ],
        "title": "题李亮功戴嵩牛图",
        "id": "041e4858-2f84-45b4-ab3b-96c76c0d0873"
    },
    {
        "author": "黄庭坚",
        "paragraphs": [
            "今人常恨古人少，今得见之谁谓无。",
            "欲学渊明归作赋，先烦摩诘画成图。",
            "小池已筑鱼千里，隙地仍栽芋百区。",
            "朝市山林俱有累，不居京洛不江湖。"
        ],
        "title": "追和东坡题李亮功归来图",
        "id": "e1455da6-1e36-4960-b3d7-67ff8f95da57"
    },
    {
        "author": "黄庭坚",
        "paragraphs": [
            "董侯从军来，意望名不朽。",
            "款门拜徐公，在德不在酒。",
            "徐公虽避俗，对客辄粲然。",
            "耳不闻世事，时诵陶令篇。"
        ],
        "title": "次韵徐仲车喜董元达访之作南郭篇四韵",
        "id": "10fc6162-24ee-4bae-9ff1-9123e6b4cd9d"
    },
    {
        "author": "黄庭坚",
        "paragraphs": [
            "射阳三万家，莫贵徐公门。",
            "谁能拜床前，况乃共酒尊。",
            "惟此酒中趣，难为醒者论。",
            "盗卧月皎皎，鸡鸣雨昏昏。"
        ],
        "title": "次韵仲车为元达置酒四韵",
        "id": "bb57ffd7-ccdd-45d3-b02f-0eed875f68f8"
    },
    {
        "author": "黄庭坚",
        "paragraphs": [
            "前朝老诸生，大半正邱首。",
            "投荒万里归，烦公问健否。",
            "往时望江宰，今为夏津吏。",
            "他日可教之，玉音尚无弃。"
        ],
        "title": "次韵仲车因娄行父见寄之什",
        "id": "25a26c42-bb28-4a34-81d0-f203166a7e6f"
    },
    {
        "author": "黄庭坚",
        "paragraphs": [
            "依山筑阁见平川，夜阑箕斗插屋椽。",
            "我来名之意适然。",
            "老松魁梧数百年，斧斤所赦今参天。",
            "风鸣娲皇五十弦，洗耳不须菩萨泉。",
            "嘉二三子甚好贤，力贫买酒醉此筵。",
            "夜雨鸣廊到晓悬，相看不归卧僧毡。",
            "泉枯石燥复潺湲，山川光辉为我妍。",
            "野僧早饥不能饘，晓见寒溪有炊烟。",
            "东坡道人已沈泉，张侯何时到眼前。",
            "钓台惊涛可昼眠，怡亭看篆蛟龙缠。",
            "安得此身脱拘挛，舟载诸友长周旋。"
        ],
        "title": "武昌松风阁",
        "id": "43645b7b-566f-4747-8a04-68951a97adb2"
    },
    {
        "author": "黄庭坚",
        "paragraphs": [
            "武昌赤壁吊周郎，寒溪西山寻漫浪。",
            "忽闻天上故人来，呼船凌江不待饷。",
            "我瞻高明少吐气，君亦欢喜失微恙。",
            "年来鬼祟覆三豪，词林根柢颇摇荡。",
            "天生大材竟何用，只与千古拜图像。",
            "张侯文章殊不病，历险心胆原自壮。",
            "汀洲鸿雁未安集，风雪牖户当塞向。",
            "有人出手办兹事，正可隠几穷诸妄。",
            "经行东坡眠食地，拂拭宝墨生楚怆。",
            "水清石见君所知，此是吾家秘密藏。"
        ],
        "title": "次韵文潜",
        "id": "203116bd-30c8-408a-9416-fc4d2f845ba1"
    },
    {
        "author": "黄庭坚",
        "paragraphs": [
            "云横疑有路，天远欲无门。",
            "信矣江山美，怀哉谴逐魂。",
            "长波空𣶂记，佳句洗眵昏。",
            "谁奈离愁得，村醪或可尊。"
        ],
        "title": "和文潜舟中所题",
        "id": "f100769c-beee-4733-8466-6904ccfc2f91"
    },
    {
        "author": "黄庭坚",
        "paragraphs": [
            "云梦泽南君子泉，水无名字托人贤。",
            "两苏翰墨相为重，未刻他山世已传。"
        ],
        "title": "题君子泉",
        "id": "6adf4eca-2370-484e-aa50-dbdff93ab269"
    },
    {
        "author": "黄庭坚",
        "paragraphs": [
            "钟鸣山川晓，露下星斗湿。",
            "老夫梳白头，潘何埙篪集。"
        ],
        "title": "宿黄州观音院钟楼上",
        "id": "b33ba322-d6e3-4007-9bc9-806cb4aebef2"
    },
    {
        "author": "黄庭坚",
        "paragraphs": [
            "形模虽入妇女笑，风味可解壮士颜。",
            "寒蒲束缚十六辈，已觉酒兴生江山。"
        ],
        "title": "谢何十三送蟹",
        "id": "099781a7-4b30-46c3-948f-a78d6ca6c1fd"
    },
    {
        "author": "黄庭坚",
        "paragraphs": [
            "草泥本自行郭索，玉人为开桃李颜。",
            "恐似曹瞒说鸡肋，不比东阿举肉山。"
        ],
        "title": "又借答送蟹韵并戏小何",
        "id": "14a652fc-21cf-4cc7-a701-41544ad756b8"
    },
    {
        "author": "黄庭坚",
        "paragraphs": [
            "仙儒昔日卷龟殻，蛤蜊自可洗愁颜。",
            "不比二螯风味好，那堪把酒对西山。"
        ],
        "title": "代二螯解嘲",
        "id": "8c6a4112-e79c-4df4-a03d-d17bee777ab7"
    },
    {
        "author": "黄庭坚",
        "paragraphs": [
            "招潮瘦恶无永味，海镜纤毫只强颜。",
            "想见霜脐当大嚼，梦回雪压摩围山。"
        ],
        "title": "又借前韵见意",
        "id": "8ae56bf8-346d-440a-98c3-344649788c45"
    },
    {
        "author": "黄庭坚",
        "paragraphs": [
            "眇然今日望欧梅，已发黄州首更回。",
            "试问淮南风月主，新年桃李为谁开。"
        ],
        "title": "次韵文潜立春日三绝句  其一",
        "id": "45a2f906-b911-410a-bdd7-8abd4c4f54e7"
    },
    {
        "author": "黄庭坚",
        "paragraphs": [
            "谁怜旧日青钱选，不立春风玉笋班。",
            "传得黄州新句法，老夫端欲把降幡。"
        ],
        "title": "次韵文潜立春日三绝句  其二",
        "id": "7ee1d3d2-2416-4247-a158-4568243e5aa1"
    },
    {
        "author": "黄庭坚",
        "paragraphs": [
            "江山也似随春动，花柳真成触眼新。",
            "清浊尽须归瓮蚁，吉凶更莫问波臣。"
        ],
        "title": "次韵文潜立春日三绝句  其三",
        "id": "30d12994-0612-485c-a21e-961001e6dfaf"
    },
    {
        "author": "黄庭坚",
        "paragraphs": [
            "春工调物似盐梅，一一根中生意回。",
            "风日安排催岁换，丹青次第与花开。"
        ],
        "title": "再次前韵  其一",
        "id": "f7a65bca-382d-43e3-8a02-ef85016095a1"
    },
    {
        "author": "黄庭坚",
        "paragraphs": [
            "久狎渔樵作往还，晓风宫殿梦催班。",
            "邻娃似与春争道，酥滴花枝彩剪幡。"
        ],
        "title": "再次前韵  其二",
        "id": "5c3444a4-7e73-43e6-af26-36cb5be76480"
    },
    {
        "author": "黄庭坚",
        "paragraphs": [
            "酒有全功笔有神，可将心付白头新。",
            "春盘一任人争席，莫道前衔是近臣。"
        ],
        "title": "再次前韵  其三",
        "id": "dff69478-be68-4cbf-bfb3-9d5ec5a08630"
    },
    {
        "author": "黄庭坚",
        "paragraphs": [
            "天教兄弟各异方，不使新年对举觞。",
            "作云作雨手翻覆，得马失马心清凉。",
            "何处胡椒八百斛，谁家金钗十二行。",
            "一邱一壑可曳尾，三沐三舋取刳肠。"
        ],
        "title": "梦中和觞字韵",
        "id": "62fb8c32-618b-48d1-9b9c-c14a940726be"
    },
    {
        "author": "黄庭坚",
        "paragraphs": [
            "曩谁筑孤亭，胜日有感遇。",
            "永怀刘随州，因榜白云句。",
            "遗老不能谈，岁月忽成屡。",
            "绿阴斤斧尽，华屋风雨仆。",
            "吴侯七闽英，宰县有真趣。",
            "弦歌解民愠，根节去吏蠹。",
            "材收佛宫余，工有子来助。",
            "厦成燕雀贺，水满鳬雁翥。",
            "四海名士来，一笑佳客聚。",
            "云兴碧山留，云散清江去。",
            "斯须成苍狗，皆道不如故。",
            "至人观万物，谁有安立处。",
            "寄语吴令君，但遣糟床注。"
        ],
        "title": "次韵吴可权题余干县白云亭",
        "id": "912e95e3-04f6-4179-81db-2c797eb50791"
    },
    {
        "author": "黄庭坚",
        "paragraphs": [
            "江静明花竹，山空响管弦。",
            "风生学士麈，云绕令君筵。",
            "百越余生聚，三吴远接连。",
            "庖霜刀落鲙，执玉酒明船。",
            "叶县飞来舄，壶公谪处天。",
            "酌时多暴嚯，舞短更成妍。",
            "唯我孤登览，观诗未究宣。",
            "空余五字赏，文似两京然。",
            "医是肱三折，官当岁九迁。",
            "老夫看镜罢，衰白敢争先。"
        ],
        "title": "次韵廖明略同吴明府白云亭宴集",
        "id": "2b122046-b2fc-4c97-b842-5673d8c34308"
    },
    {
        "author": "黄庭坚",
        "paragraphs": [
            "病来十日不举酒，回施青春与後生。",
            "满袖东风惬人意，见君诗与字俱清。"
        ],
        "title": "病来十日不举酒二首  其一",
        "id": "22993819-4bbf-4d68-b6b6-37c07db76ea3"
    },
    {
        "author": "黄庭坚",
        "paragraphs": [
            "病来十日不举酒，独卧南床春草生。",
            "承君折送袁家紫，令我兴发郎官清。"
        ],
        "title": "病来十日不举酒二首  其二",
        "id": "453a67fb-28ff-4a08-a570-4485b17a1ba2"
    },
    {
        "author": "黄庭坚",
        "paragraphs": [
            "草色青青柳色黄，桃花零落杏花香。",
            "春风不解吹愁却，春日偏能惹恨长。"
        ],
        "tags": [
            "春天",
            "写景",
            "抒情",
            "愁恨"
        ],
        "title": "题小景扇",
        "id": "bc89be58-ac71-4a94-a4e3-852250f8074e"
    },
    {
        "author": "黄庭坚",
        "paragraphs": [
            "四顾山光接水光，凭栏十里芰荷香。",
            "清风明月无人管，并作南楼一味凉。"
        ],
        "tags": [
            "古诗三百首",
            "宋诗",
            "写景"
        ],
        "title": "鄂州南楼书事四首  其一",
        "id": "992cd895-ace2-4ae2-a8f1-c483ccdc776b"
    },
    {
        "author": "黄庭坚",
        "paragraphs": [
            "画阁传觞容十客，透风透月两明轩。",
            "南楼盘礴三百尺，天上云居不足言。"
        ],
        "title": "鄂州南楼书事四首  其二",
        "id": "bcc62380-bdec-4e85-8265-00775f73bb85"
    },
    {
        "author": "黄庭坚",
        "paragraphs": [
            "势压湖南可长雄，胸吞云梦略从容。",
            "北船未尝睹巨丽，复阁重楼天际逢。"
        ],
        "title": "鄂州南楼书事四首  其三",
        "id": "5f96dc91-457b-4f9b-a1cb-78080385a123"
    },
    {
        "author": "黄庭坚",
        "paragraphs": [
            "武昌参佐幕中画，我亦来追六月凉。",
            "老子平生殊不浅，诸君少住对胡床。"
        ],
        "title": "鄂州南楼书事四首  其四",
        "id": "ccdaa256-7a0a-4379-9408-e46ae3f45bb3"
    },
    {
        "author": "黄庭坚",
        "paragraphs": [
            "十年华屋网蛛尘，大旆重来一日新。",
            "五凤楼前修造手，个中余刃亦精神。"
        ],
        "title": "南楼画阁观方公悦二小诗戏次韵  其一",
        "id": "7a612fae-6eb1-4fcd-bb0f-9dfa3a875d8e"
    },
    {
        "author": "黄庭坚",
        "paragraphs": [
            "重山复水绕深幽，不见高贤独倚楼。",
            "手拂壁间留恨句，凌波微步有人愁。"
        ],
        "title": "南楼画阁观方公悦二小诗戏次韵  其二",
        "id": "2ccffb8f-c9cd-488b-89ba-98c03a31420a"
    },
    {
        "author": "黄庭坚",
        "paragraphs": [
            "江东湖北行画图，鄂州南楼天下无。",
            "高明广深势抱合，表里江山来画阁。",
            "雪筵披襟夏簟寒，胸吞云梦何足言。",
            "庾公风流冷似铁，谁其继之方公悦。"
        ],
        "title": "庭坚以去岁九月至鄂登南楼叹其制作之美成长句久欲寄远因循至今书呈公悦",
        "id": "289dde76-b7e9-410f-8961-44584f656fdc"
    },
    {
        "author": "黄庭坚",
        "paragraphs": [
            "峥嵘已介季氏甲，更以黄金饰两戈。",
            "虽有英心甘斗死，其如纪渻木鸡何。"
        ],
        "title": "养斗鸡",
        "id": "04eeb73e-8902-4bcb-b696-f5069b3f0cec"
    },
    {
        "author": "黄庭坚",
        "paragraphs": [
            "衡门低首过，环堵容膝坐。",
            "四旁无给侍，百衲自缠裹。",
            "论事直如弦，观书曲肱卧。",
            "饥来或乞食，有道无不可。"
        ],
        "title": "颜徒贫乐斋二首  其一",
        "id": "e624fe29-87ed-4367-bd64-e47176a9d366"
    },
    {
        "author": "黄庭坚",
        "paragraphs": [
            "小山作友朋，义重子舆桑。",
            "香草当姬妾，不须珠翠妆。",
            "鸟乌窥冻砚，星月入幽房。",
            "儿报无炊米，浩歌绕屋梁。"
        ],
        "title": "颜徒贫乐斋二首  其二",
        "id": "2bf7c95d-9f29-4427-8909-f878a785da5f"
    },
    {
        "author": "黄庭坚",
        "paragraphs": [
            "打荷看急雨，吞月任行云。",
            "夜半蚊雷起，西风为解纷。"
        ],
        "title": "和凉轩二首  其一",
        "id": "d2743c98-64e0-449b-9b41-2ef025890762"
    },
    {
        "author": "黄庭坚",
        "paragraphs": [
            "茗椀梦中觉，荷花镜里香。",
            "凉生只当处，暑退亦无方。"
        ],
        "title": "和凉轩二首  其二",
        "id": "e0e5b2b4-ff8d-47e0-a234-cf1e5b730905"
    },
    {
        "author": "黄庭坚",
        "paragraphs": [
            "平生三业浄，在俗亦超然。",
            "佛事一盂饭，横眠不学禅。",
            "松风佳客共，茶梦小僧圆。",
            "漫续山家颂，非诗莫浪传。"
        ],
        "title": "题默轩和遵老",
        "id": "e7b92920-8ddd-4093-8543-9aea8741c900"
    },
    {
        "author": "黄庭坚",
        "paragraphs": [
            "道人偶许俗人知，法喜非妻解养儿。",
            "夜久金茎添沆瀣，室虚璧月映琉璃。",
            "远来醉侠匆匆去，近出诗仙句句奇。",
            "独怪区区践绳墨，相逢未省角巾敧。"
        ],
        "title": "次韵文安国纪梦",
        "id": "86f46aa0-fba2-420c-9644-4b5c552e8e90"
    },
    {
        "author": "黄庭坚",
        "paragraphs": [
            "少游醉卧古藤下，谁与愁眉唱一杯。",
            "解作江南断肠句，只今唯有贺方回。"
        ],
        "title": "寄贺方回",
        "id": "b0bc33d9-654b-4d83-a912-2b9a3c7f45d8"
    },
    {
        "author": "黄庭坚",
        "paragraphs": [
            "七闽家举子，百粤海还珠。",
            "往日推忠厚，穷年领转输。",
            "一床遗杖屦，万事委锱铢。",
            "岂有苍茫恨，归巢未拮据。"
        ],
        "title": "文安国挽词二首  其一",
        "id": "d3ab22d2-f0e7-401a-a749-322cdb689c07"
    },
    {
        "author": "黄庭坚",
        "paragraphs": [
            "平生翰墨学，空走使臣车。",
            "瞿令能苍史，归公好古书。",
            "秦山刊日月，周鼓颂畋渔。",
            "不见龙蛇笔，新干研滴蜍。"
        ],
        "title": "文安国挽词二首  其二",
        "id": "23cbfbfa-39e7-4275-b7f9-ba9de01eb59b"
    },
    {
        "author": "黄庭坚",
        "paragraphs": [
            "头陀全盛时，宫殿梯空级。",
            "城中望金碧，云外僧𧥄𧥄。",
            "人亡经禅尽，屋破龙象泣。",
            "惟有简栖碑，文字岿然立。"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 头陀寺",
        "id": "270f1ca3-43c5-4ee2-8ad3-cc67a73edfcf"
    },
    {
        "author": "黄庭坚",
        "paragraphs": [
            "蟠空作风雨，发地鸣鼓吹。",
            "日晴四无人，声在高林际。",
            "伊优儿女语，蹇浅市井议。",
            "我欲抱七弦，写此以卒岁。"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 道中闻松声",
        "id": "a998c613-b558-4b4f-be5a-67bbfc882d4a"
    },
    {
        "author": "黄庭坚",
        "paragraphs": [
            "俗物常偪塞，令人眼生白。",
            "永怀洛阳人，谈诗论画壁。",
            "青山吐秋月，阻作南楼客。",
            "但歌靡盬诗，赏此无瑕璧。"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 中秋山行怀子兴节判",
        "id": "51f3cb57-fce0-4a53-8475-34e997a4fb38"
    },
    {
        "author": "黄庭坚",
        "paragraphs": [
            "邑下羹不和，幕中往调护。",
            "纷争非士则，各使捐细故。",
            "颇忆郗参军，能令公喜怒。",
            "应知鞅掌车，历尽崔嵬路。"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 再登莲落岭怀君泽知录",
        "id": "48d0c823-885e-462d-ad8f-4d706af4a140"
    },
    {
        "author": "黄庭坚",
        "paragraphs": [
            "张公少为令，愍俗有遗书。",
            "左贩洞庭橘，右担彭蠡鱼。",
            "歌奔中夜女，归抱十年雏。",
            "近岁多儒学，仁风似有初。"
        ],
        "tags": [
            "洞庭湖"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 崇阳道中",
        "id": "c5e8e697-f196-486f-aeb6-427d9fc4fe5d"
    },
    {
        "author": "黄庭坚",
        "paragraphs": [
            "咸宁走芦子，终日乔木阴。",
            "太丘心洒落，古松韵清深。",
            "聊持不俗耳，静听无弦琴。",
            "非今胡部律，而独可人心。"
        ],
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 晚发咸宁行松径至芦子",
        "id": "7f7ac3fc-c858-45c6-92c9-e1513b79508e"
    },
    {
        "author": "黄庭坚",
        "paragraphs": [
            "纷纷不可耐，君子有忧之。",
            "鞅掌诚庄语，贤劳似怨诗。",
            "颓波阅砥柱，浊水得摩尼。",
            "知我无枝叶，刳心只有皮。"
        ],
        "title": "陈荣绪惠示之字韵诗推奬过实非所敢当辄次高韵三首  其一",
        "id": "be406a0d-ca24-4c67-bbcd-b6e7587c8902"
    },
    {
        "author": "黄庭坚",
        "paragraphs": [
            "太丘胸量阔，一苇莫杭之。",
            "万事不挂眼，四愁犹有诗。",
            "状闲聊阘茸，心洁似毗尼。",
            "早晚同舟去，烟波学子皮。"
        ],
        "title": "陈荣绪惠示之字韵诗推奬过实非所敢当辄次高韵三首  其二",
        "id": "bac4b02d-5536-4a5e-9f95-5ef19350181a"
    },
    {
        "author": "黄庭坚",
        "paragraphs": [
            "十家有忠信，江夏可无之。",
            "政苦寄卖友，忽闻衡说诗。",
            "饥蒙青䭀饭，寒赠紫陀尼。",
            "酬报矜难巧，深惭陆与皮。"
        ],
        "title": "陈荣绪惠示之字韵诗推奬过实非所敢当辄次高韵三首  其三",
        "id": "31a78d46-3c15-47ce-87d4-7a09a8782611"
    },
    {
        "author": "黄庭坚",
        "paragraphs": [
            "且然聊尔耳，得也自知之。",
            "独笑真成梦，狂歌或似诗。",
            "照滩禽郭索，烧野得伊尼。",
            "早晚来同醉，僧窗卧虎皮。"
        ],
        "title": "德孺五丈和之字诗韵难而愈工辄复和成可发一笑",
        "id": "35fb5288-a8af-40fa-bb81-db7c6f202f25"
    },
    {
        "author": "黄庭坚",
        "paragraphs": [
            "潭潭经略府，寂寂闭门居。",
            "京洛圣贤宅，江湖鱼鳖潴。",
            "官如一梦觉，话胜十年书。",
            "稍喜过从近，扶筇不驾车。"
        ],
        "title": "次韵德孺新居病起",
        "id": "d6285c1e-e607-49b0-8728-178502e8b5e9"
    },
    {
        "author": "黄庭坚",
        "paragraphs": [
            "于此吾忘我，从谁尺直寻。",
            "事来千万种，人有两三心。",
            "自守藩篱小，犹能井臼任。",
            "过时虽不采，吾与菊花斟。"
        ],
        "title": "次韵德孺感兴二首  其一",
        "id": "0ef7f1ed-9670-44c8-b358-8ccebfc18d60"
    },
    {
        "author": "黄庭坚",
        "paragraphs": [
            "眼前尝废忘，事往更追寻。",
            "爱酒陶元亮，着书王仲任。",
            "寒蒲虽有节，枯木已无心。",
            "客至还须饮，逢欢起自斟。"
        ],
        "title": "次韵德孺感兴二首  其二",
        "id": "fd5db175-443e-4b92-aa24-f824a46b07f5"
    },
    {
        "author": "黄庭坚",
        "paragraphs": [
            "少日才华接贵游，老来忠义气横秋。",
            "未应白发如霜草，不见丹砂似箭头。",
            "顾我今成丧家狗，期君早作济川舟。",
            "汉家宗庙英灵在，定是寒儒浪自愁。"
        ],
        "title": "次韵德孺惠贶秋字之句",
        "id": "883ffc07-ac6c-427d-90a1-04752d69de85"
    },
    {
        "author": "黄庭坚",
        "paragraphs": [
            "学似贫家老破除，古今迷忘失三余。",
            "极知鹄白非新得，谩染鸦青袭旧书。"
        ],
        "title": "求范子默染鸦青纸二首  其一",
        "id": "8c43a82e-0fd0-4706-aac5-2772d0426f68"
    },
    {
        "author": "黄庭坚",
        "paragraphs": [
            "深如女发兰膏罢，明似山光夜月余。",
            "为染溪藤三百个，待渠湔拂一床书。"
        ],
        "title": "求范子默染鸦青纸二首  其二",
        "id": "418bf4b5-4c62-4ae2-b8a8-eb12cd616d85"
    },
    {
        "author": "黄庭坚",
        "paragraphs": [
            "偶思暖老庖玄鲫，公遣霜鳞贯柳来。",
            "虀臼方看金作屑，鲙盘已见雪成堆。"
        ],
        "title": "谢荣绪惠贶鲜鲫",
        "id": "105cfacd-53bd-40af-8f14-28e98425e89f"
    },
    {
        "author": "黄庭坚",
        "paragraphs": [
            "何处惊麏触祸机，烦君遣骑割鲜肥。",
            "秋来多病新开肉，粝饭寒葅得解围。"
        ],
        "title": "谢荣绪割麞见贻二首  其一",
        "id": "cdc729dc-d721-4e7f-9182-206f84ae9b85"
    },
    {
        "author": "黄庭坚",
        "paragraphs": [
            "二十余年枯淡过，病来筯下剧甘肥。",
            "果然口腹为灾怪，梦去呼鹰雪打围。"
        ],
        "title": "谢荣绪割麞见贻二首  其二",
        "id": "e77a26e1-4927-4d9c-9432-b3c6e481415c"
    },
    {
        "author": "黄庭坚",
        "paragraphs": [
            "学书池上一双鹅，宛颈相追笔意多。",
            "皆为涪翁赴汤鼎，主人言汝不能歌。"
        ],
        "title": "吴执中有两鹅为余烹之戏赠",
        "id": "9b041cf5-2440-4b44-bcaf-a41602f42145"
    },
    {
        "author": "黄庭坚",
        "paragraphs": [
            "怒目横行与虎争，寒沙奔火祸胎成。",
            "虽为天上三辰次，未免人间五鼎烹。"
        ],
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其一",
        "id": "259b67ad-e2a6-46d1-be59-33f5f96244b6"
    },
    {
        "author": "黄庭坚",
        "paragraphs": [
            "勃窣媻跚烝涉波，草泥出没尚横戈。",
            "也知觳觫元无罪，奈此尊前风味何。"
        ],
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其二",
        "id": "875827d3-7b9a-4006-84b2-ea3ba02b12a5"
    },
    {
        "author": "黄庭坚",
        "paragraphs": [
            "解缚华堂一座倾，忍堪支解见姜橙。",
            "东归却为鲈鱼鲙，未敢知言许季鹰。"
        ],
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其三",
        "id": "f763ad7d-61a6-4e2b-a7e0-1f06af48b396"
    },
    {
        "author": "黄庭坚",
        "paragraphs": [
            "去年新霁独凭栏，山似樊姬拥髻鬟。",
            "个里宛然多事在，世间遥望但云山。"
        ],
        "tags": [
            "岳阳楼"
        ],
        "title": "宁子与追和予岳阳楼诗复次韵二首  其一",
        "id": "d3ed1ff6-2881-4b67-badc-1e5523838947"
    },
    {
        "author": "黄庭坚",
        "paragraphs": [
            "轩皇乐罢拱朝班，天地为家不闭关。",
            "惟有金炉紫烟起，至今留作御前山。"
        ],
        "tags": [
            "岳阳楼"
        ],
        "title": "宁子与追和予岳阳楼诗复次韵二首  其二",
        "id": "c39783f2-addd-45f7-a66b-cf6e8796956e"
    },
    {
        "author": "黄庭坚",
        "paragraphs": [
            "谷朗岩开见佛灯，云遮雾掩碧层层。",
            "青山得意看流水，白鹿归来失旧僧。"
        ],
        "title": "和宁子与白鹿寺",
        "id": "bab00e72-fb57-486c-9a4d-e6515354b9c4"
    },
    {
        "author": "黄庭坚",
        "paragraphs": [
            "长沙一月煨鞭笋，鹦鹉洲前人未知。",
            "走送烦公助汤餠，猫头突兀想穿篱。"
        ],
        "title": "谢人惠猫头笋",
        "id": "456d2350-f834-48ca-8c43-92b69befd663"
    },
    {
        "author": "黄庭坚",
        "paragraphs": [
            "卧云庄上残花笑，香似早梅开不迟。",
            "浅色春衫弄风日，遣来当为作新诗。"
        ],
        "title": "短韵奉乞腊梅",
        "id": "a4531115-f555-4d39-8840-eec02975cedf"
    },
    {
        "author": "黄庭坚",
        "paragraphs": [
            "将发沔鄂间，尽醉竹林酒。",
            "二三石友辈，未肯弃老朽。",
            "借问坐客谁，卢溪紫髯叟。",
            "此翁今惜醉，旧不论升斗。"
        ],
        "title": "以酒渴爱江清作五小诗寄廖明略学士兼简初和父主簿  其一",
        "id": "395f1eb9-74e7-457f-a202-e04b7582c26d"
    },
    {
        "author": "黄庭坚",
        "paragraphs": [
            "平生思故人，江汉不解渴。",
            "谁言放逐地，烧烛饮至跋。",
            "忧予先狗马，劝以爱肤发。",
            "有罪当窜流，但惧不得活。"
        ],
        "title": "以酒渴爱江清作五小诗寄廖明略学士兼简初和父主簿  其二",
        "id": "d7d3589a-699d-4cec-8b71-29ce52f713e9"
    },
    {
        "author": "黄庭坚",
        "paragraphs": [
            "廖侯劝我酒，此亦雅所爱。",
            "中年刚制之，常惧作灾怪。",
            "连台盘拗倒，故人不相贷。",
            "谁能知许事，痛饮且一快。"
        ],
        "title": "以酒渴爱江清作五小诗寄廖明略学士兼简初和父主簿  其三",
        "id": "ab237fcf-5d4d-4b85-974b-74fe2b1b323d"
    },
    {
        "author": "黄庭坚",
        "paragraphs": [
            "竹林文章伯，国士无与双。",
            "比来少制作，非以弱故降。",
            "景阳机中锦，犹衣被丘江。",
            "时时能度曲，秀句入新腔。"
        ],
        "title": "以酒渴爱江清作五小诗寄廖明略学士兼简初和父主簿  其四",
        "id": "c36e2dfc-fea0-4cb8-9ac1-490f59adff6d"
    },
    {
        "author": "黄庭坚",
        "paragraphs": [
            "斯人绝少可，白眼视公卿。",
            "每与俗物逢，三沐取洁清。",
            "我亦漫浪者，君何许同盟。",
            "试问卢溪叟，犹得多可名。"
        ],
        "title": "以酒渴爱江清作五小诗寄廖明略学士兼简初和父主簿  其五",
        "id": "0aeb0e3b-88a7-46eb-b657-7f304af0ba48"
    },
    {
        "author": "黄庭坚",
        "paragraphs": [
            "富贵何时润髑髅，守钱奴与拘官囚。",
            "太医诊得人间病，安乐延年万事休。"
        ],
        "title": "四休居士诗三首  其一",
        "id": "8c90f7b6-5cc7-420f-abd6-bbf2d343c7f8"
    },
    {
        "author": "黄庭坚",
        "paragraphs": [
            "无求不着看人面，有酒可以留人嬉。",
            "欲知四休安乐法，听取山谷老人诗。"
        ],
        "title": "四休居士诗三首  其二",
        "id": "5c584da9-2994-4d43-9fd8-a6952d7785c7"
    },
    {
        "author": "黄庭坚",
        "paragraphs": [
            "一病能恼安乐性，四病长作一生愁。",
            "借问四休何所好，不令一点上眉头。"
        ],
        "title": "四休居士诗三首  其三",
        "id": "fc4cbd69-e0cc-4025-8e57-de31a28d59b6"
    },
    {
        "author": "黄庭坚",
        "paragraphs": [
            "接淅报官府，敢违王事程。",
            "宵征江夏县，睡起汉阳城。",
            "邻里烦追送，杯盘泻浊清。",
            "秪应瘴乡老，难答故人情。"
        ],
        "tags": [
            "送别",
            "贬谪",
            "友情"
        ],
        "title": "十二月十九日夜中发鄂渚晓泊汉阳亲旧携酒追送聊为短句",
        "id": "105d0498-d023-4f89-b23b-39b31a1ed417"
    },
    {
        "author": "黄庭坚",
        "paragraphs": [
            "天外僧伽塔，斜辉极照临。",
            "凭栏随处好，残雪向来深。",
            "青草无风浪，枯松半死心。",
            "衡阳有回雁，他日更传音。"
        ],
        "title": "次韵陈荣绪同倚钟楼晚望别後明日见寄之作",
        "id": "10473cf3-d78e-4baf-908f-bec96acd6dca"
    },
    {
        "author": "黄庭坚",
        "paragraphs": [
            "乙丑越洞庭，丙寅渡青草。",
            "似为神所怜，雪上日杲杲。",
            "我虽贫至骨，犹胜杜陵老。",
            "忆昔上岳阳，一饭从人讨。",
            "行矣勿迟留，蕉林追獦獠。"
        ],
        "tags": [
            "洞庭湖"
        ],
        "title": "过洞庭青草湖",
        "id": "05f0344c-baf8-42fc-b3fa-549dabac158c"
    },
    {
        "author": "黄庭坚",
        "paragraphs": [
            "南风日日纵篙撑，时喜北风将我行。",
            "汤餠一杯银线乱，蒌蒿数筯玉簪横。"
        ],
        "title": "过土山寨",
        "id": "28dfd797-56fd-43ac-a608-9595ac1e0138"
    },
    {
        "author": "黄庭坚",
        "paragraphs": [
            "昔在秦少游，许我同门友。",
            "掘狱无张雷，剑气在牛斗。",
            "今来见令子，文似前哲有。",
            "何用相浇泼，清江绿如酒。"
        ],
        "title": "晚泊长沙示秦处度范元实用寄明略和父韵五首  其一",
        "id": "5b86fee5-aec3-421c-875a-596524f6b6cd"
    },
    {
        "author": "黄庭坚",
        "paragraphs": [
            "范公太史僚，山立乃先达。",
            "发挥百代史，管以六经辖。",
            "投身转岭海，就木乃京洛。",
            "仲子见长沙，且用慰饥渴。"
        ],
        "title": "晚泊长沙示秦处度范元实用寄明略和父韵五首  其二",
        "id": "3ddc29a8-eadb-4207-bc7a-bacca0c9dc81"
    },
    {
        "author": "黄庭坚",
        "paragraphs": [
            "秦郎水江汉，范郎器鼎鼐。",
            "逝者不可寻，犹喜二子在。",
            "相逢唾珠玉，贫病问薪菜。",
            "豫愁帆风船，目极别所爱。"
        ],
        "title": "晚泊长沙示秦处度范元实用寄明略和父韵五首  其三",
        "id": "6c334c99-e87b-4f0a-a25e-00cddd929b0d"
    },
    {
        "author": "黄庭坚",
        "paragraphs": [
            "往时高交友，宰木已枞枞。",
            "今我二三子，事业在灯窗。",
            "秦范波澜阔，笑陆海潘江。",
            "愿兹秉经术，出仕荣家邦。"
        ],
        "title": "晚泊长沙示秦处度范元实用寄明略和父韵五首  其四",
        "id": "b486ed69-da41-453a-9ab3-e86396806b2b"
    },
    {
        "author": "黄庭坚",
        "paragraphs": [
            "少游五十策，其言明且清。",
            "笔墨深关键，开阖见日星。",
            "陈友评斯文，如钟磬鼓笙。",
            "谁能续凤鸣，洗耳听两甥。"
        ],
        "title": "晚泊长沙示秦处度范元实用寄明略和父韵五首  其五",
        "id": "05840071-484a-4752-9fa7-440bb0d7a533"
    },
    {
        "author": "黄庭坚",
        "paragraphs": [
            "道人尝恨未灰心，儒士苦爱读书眼。",
            "要须玄览照镜空，莫作白鱼钻蠹简。",
            "阅人朦胧似有味，看字昏涩尤宜懒。",
            "范侯年少百夫雄，言行一一无可柬。",
            "看君眸子当瞭然，乃称胸次常坦坦。",
            "如何有物食明月，泪睫陨珠衣袖满。",
            "金篦刮膜会有时，汤熨取快术诚短。",
            "君不见岳头懒瓒一生禅，鼻涕垂颐渠不管。"
        ],
        "title": "次韵元实病目",
        "id": "e5c43494-563f-4d4a-ae66-71395710a97c"
    },
    {
        "author": "黄庭坚",
        "paragraphs": [
            "苦雨已解严，诸峰来献状。",
            "不见白头禅，空倚紫藤杖。"
        ],
        "title": "胜业寺悦亭",
        "id": "ff6a31af-0ecb-4756-8cf3-d913d439702c"
    },
    {
        "author": "黄庭坚",
        "paragraphs": [
            "山下三日晴，山上三日雨。",
            "不见祝融峰，还泝潇湘去。"
        ],
        "title": "离福严",
        "id": "9004fb39-b0e8-4bb3-91f1-94076aee673f"
    },
    {
        "author": "黄庭坚",
        "paragraphs": [
            "梦蝶真人貌黄槁，篱落逢花须醉倒。",
            "雅闻花光能画梅，更乞一枝洗烦恼。",
            "扶持爱梅说道理，自许牛头参已早。",
            "长眠橘洲风雨寒，今日梅开向谁好。",
            "何况东坡成古丘，不复龙蛇看挥扫。",
            "我向湖南更岭南，系船来近花光老。",
            "叹息斯人不可见，喜我未学霜前草。",
            "写尽南枝与北枝，更作千峰倚晴昊。"
        ],
        "title": "花光仲仁出秦苏诗卷思二国士不可复见开卷绝叹因花光为我作梅数枝及画烟外远山追少游韵记卷末",
        "id": "0d8bf454-6196-46a6-b04b-411c6dd43279"
    },
    {
        "author": "黄庭坚",
        "paragraphs": [
            "湖北山无地，湖南水彻天。",
            "云沙真富贵，翰墨小神仙。"
        ],
        "title": "题花光画",
        "id": "6dc1c65f-2424-4601-a58a-4fc82def8bfd"
    },
    {
        "author": "黄庭坚",
        "paragraphs": [
            "花光寺下对云沙，欲把轻舟小钓车。",
            "更看道人烟雨笔，乱峰深处是吾家。"
        ],
        "title": "题花光画山水",
        "id": "3ab847b5-11e9-4504-9e8f-7e4d57909576"
    },
    {
        "author": "黄庭坚",
        "paragraphs": [
            "此山花光佛所住，今日花光还放光。",
            "天女来修散花供，道人自有本来香。"
        ],
        "title": "所住堂",
        "id": "420ea836-b676-4a03-9ccf-647e00791325"
    },
    {
        "author": "黄庭坚",
        "paragraphs": [
            "北岭山矾取意开，轻风正用此时来。",
            "平生习气难料理，爱着幽香未拟回。"
        ],
        "title": "戏咏高节亭边山矾花二首  其一",
        "id": "f2094c9e-6543-4111-80eb-ab47c49362da"
    },
    {
        "author": "黄庭坚",
        "paragraphs": [
            "高节亭边竹已空，山矾独自倚春风。",
            "二三名士开颜笑，把断花光水不通。"
        ],
        "title": "戏咏高节亭边山矾花二首  其二",
        "id": "b1fa0ff4-f346-46c5-b920-bee55554ad0a"
    },
    {
        "author": "黄庭坚",
        "paragraphs": [
            "数面欣羊胛，论诗喜雉膏。",
            "眼横湘水暮，云献楚天高。",
            "堕我玉麈尾，乞君宫锦袍。",
            "月清放舟舫，万里渺云涛。"
        ],
        "title": "赠惠洪",
        "id": "d603e110-c69a-4091-b12b-afa2f5c6c4cc"
    },
    {
        "author": "黄庭坚",
        "paragraphs": [
            "山雌之弟竹鸡兄，乍入雕笼便不惊。",
            "此鸟为公行不得，报晴报雨总同声。"
        ],
        "title": "戏咏零陵李宗古居士家驯鹧鸪二首  其一",
        "id": "fa22f97b-c75f-4375-9df8-2cc288cd0609"
    },
    {
        "author": "黄庭坚",
        "paragraphs": [
            "真人梦出大槐宫，万里苍梧一洗空。",
            "终日忧兄行不得，鹧鸪应是鼻亭公。"
        ],
        "title": "戏咏零陵李宗古居士家驯鹧鸪二首  其二",
        "id": "5a0131af-971e-456f-8193-2f9feffac768"
    },
    {
        "author": "黄庭坚",
        "paragraphs": [
            "提携禅客扶衰杖，断当姻家葬骨山。",
            "因病废棋仍废酒，鹧鸪鹦鹉伴清闲。"
        ],
        "title": "李宗古出示谢李道人苕帚杖从蒋彦回乞葬地二颂作二诗奉呈  其一",
        "id": "68d6897f-152d-4884-a062-f89bab9618cf"
    },
    {
        "author": "黄庭坚",
        "paragraphs": [
            "诗书传女似中郎，杞菊同盘有孟光。",
            "今日鹧鸪鸣蹇蹇，他年鹦鹉恨堂堂。"
        ],
        "title": "李宗古出示谢李道人苕帚杖从蒋彦回乞葬地二颂作二诗奉呈  其二",
        "id": "2104ccb9-f272-4968-9b6d-dfae7a6a2606"
    },
    {
        "author": "黄庭坚",
        "paragraphs": [
            "春风吹船着浯溪，扶藜上读中兴碑。",
            "平生半世看墨本，摩挲石刻鬓成丝。",
            "明皇不作苞桑计，颠倒四海由禄儿。",
            "九庙不守乘舆西，万官已作乌择栖。",
            "抚军监国太子事，何乃趣取大物为。",
            "事有至难天幸尔，上皇局蹐还京师。",
            "内间张后色可否，外闲李父颐指挥。",
            "南内凄凉几苟活，高将军去事尤危。",
            "臣结舂陵二三策，臣甫杜鹃再拜诗。",
            "安知忠臣痛至骨，世上但赏琼琚词。",
            "同来野僧六七辈，亦有文士相追随。",
            "断崖苍藓对立久，涷雨为洗前朝悲。"
        ],
        "tags": [
            "抒情",
            "议论",
            "咏史怀古",
            "宋・辽・金・元"
        ],
        "title": "书磨崖碑後",
        "id": "85f3bd8d-7b09-4d13-b3b0-e330f7d6e076"
    },
    {
        "author": "黄庭坚",
        "paragraphs": [
            "成子写浯溪，下笔便造极。",
            "空蒙得真趣，肤寸已千尺。",
            "只今中宫寺，在昔漫郎宅。",
            "更作老夫船，樯竿插苍石。"
        ],
        "title": "浯溪图",
        "id": "11dcbbb3-11d8-4342-b9d4-cbd7daff8b8f"
    },
    {
        "author": "黄庭坚",
        "paragraphs": [
            "青玻瓈盆插千岑，湘江水清无古今。",
            "何处拭目穷表里，太平飞阁暂登临。",
            "朝阳不闻皂盖下，愚溪但见古木阴。",
            "谁与洗涤怀古恨，坐有佳客非孤斟。"
        ],
        "title": "太平寺慈氏阁",
        "id": "39fa76c8-e0a6-488c-9167-f5ef0854950f"
    },
    {
        "author": "黄庭坚",
        "paragraphs": [
            "去城二十五里近，天与隔尽俗子尘。",
            "春蛙秋蝇不到耳，夏凉冬暖总宜人。",
            "岩中清磬僧定起，洞口绿树仙家春。",
            "惜哉次山世未显，不得雄文镵翠珉。"
        ],
        "title": "题淡山岩二首  其一",
        "id": "9088421d-9d68-42fd-b403-78b9fed900c8"
    },
    {
        "author": "黄庭坚",
        "paragraphs": [
            "淡山淡姓人安在，征君避秦亦不归。",
            "石门竹径几时有，琼台瑶室至今疑。",
            "回中明洁坐十客，亦可呼乐醉舞衣。",
            "阆州城南果何似，永州淡岩天下稀。"
        ],
        "title": "题淡山岩二首  其二",
        "id": "8b9d8284-c478-4525-8f14-65719d31a2d2"
    },
    {
        "author": "黄庭坚",
        "paragraphs": [
            "远公引得陶潜住，美酒沽来饮无数。",
            "我醉欲眠卿且去，只有空瓶同此趣。",
            "谁知明远似远公，亦欲我行庵上路。",
            "多方挈取瓮头春，大白梨花十分注。",
            "与君深入逍遥游，了无一物当情素。",
            "道卿道卿归去来，明远主人今进步。"
        ],
        "title": "明远庵",
        "id": "d9393dff-8e78-4ff4-a2d4-682fc42ad048"
    },
    {
        "author": "黄庭坚",
        "paragraphs": [
            "春生潇湘水，风鸣涧谷泉。",
            "过雨花漠漠，弄晴絮翩翩。",
            "名园上朱阁，观後复观前。",
            "借问昔居人，岑绝无炊烟。",
            "人生须富贵，河水清且涟。",
            "百年共如此，安用涕潺湲。",
            "蒋侯真好事，杖屦喜接连。",
            "车载溪中骨，推排若差肩。",
            "厌看孔壬面，丑石反成妍。",
            "感君劝我醉，吾亦无间然。",
            "乱我朱碧眼，空花坠便翾。",
            "行动须人扶，那能金石坚。",
            "爱君雷氏琴，汤汤发朱弦。",
            "但恨赏音人，大半随逝川。",
            "平生有诗罪，如痼不可痊。",
            "今当痛自改，三衅复三湔。"
        ],
        "title": "玉芝园",
        "id": "422ee90c-fb5a-426e-9d62-9d1db4491389"
    },
    {
        "author": "黄庭坚",
        "paragraphs": [
            "意行到愚溪，竹舆鸣担肩。",
            "冉溪昔居人，埋没不知年。",
            "偶托文字工，遂以愚溪传。",
            "柳侯不可见，古木荫溅溅。",
            "罗氏家潇东，潇西读书园。",
            "笋茁不避道，檀栾摇春烟。",
            "下入朝阳岩，次山有铭镌。",
            "藓石破篆文，不辨瞿李袁。",
            "嵌窦响笙磬，洞中出寒泉。",
            "同游三五客，拂石弄潺湲。",
            "俄顷生白云，似欲驾我仙。",
            "吾将从此逝，挽牵遂回船。"
        ],
        "title": "游愚溪",
        "id": "a64ed9e3-a52a-4f68-9785-2cb805a188e1"
    },
    {
        "author": "黄庭坚",
        "paragraphs": [
            "山谷青石牛，自负万钧重。",
            "八风吹得行，处处是日用。",
            "又将十六口，去作宜州梦。",
            "苦忆新老人，是我法梁栋。",
            "信手斫方圆，规矩一一中。",
            "遥思灵源叟，分坐法席共。",
            "聊持楚狂句，往作天女供。",
            "岭上早梅春，参军惭独弄。"
        ],
        "title": "代书寄翠岩新禅师",
        "id": "6ae06615-e4d5-43bf-9c84-667d97a34eec"
    },
    {
        "author": "黄庭坚",
        "paragraphs": [
            "欧阳子，出阳山。",
            "山奇水怪有异气，生此突兀熊豹颜。",
            "饮如江入洞庭野，诗成十手不供写。",
            "老来抱璞向涪翁，东坡原是知音者。",
            "苍龙璧，官焙香。",
            "涪翁投赠非世味，自许诗情合得尝。",
            "却思翰林来馈光禄酒，两家水鉴共寒光。",
            "予乃安敢比东坡，有如玉盘金叵罗。",
            "直相千万不啻过，爱公好诗又能多。",
            "老夫何有更横戈，奈此于思百战何。"
        ],
        "tags": [
            "洞庭湖"
        ],
        "title": "戏答欧阳诚发奉议谢余送茶歌",
        "id": "21fbad73-3416-4a8c-8722-b975f900eff1"
    },
    {
        "author": "黄庭坚",
        "paragraphs": [
            "桂岭环城如雁荡，平地苍玉忽嶒峨。",
            "李成不在郭熙死，奈此百嶂千峰何。"
        ],
        "title": "到桂州",
        "id": "17c9befd-b988-49bf-892b-d6ce610fff64"
    },
    {
        "author": "黄庭坚",
        "paragraphs": [
            "万事相寻荣与衰，故人别来鬓成丝。",
            "欲知岁晚在何许，唯说山中有桂枝。"
        ],
        "title": "答许觉之惠桂花椰子茶盂二首  其一",
        "id": "860f06c2-d000-4a2c-97b4-169d53ba92ff"
    },
    {
        "author": "黄庭坚",
        "paragraphs": [
            "硕果不食寒林梢，剖而器之如悬匏。",
            "故人相见各贫病，且可烹茶当酒肴。"
        ],
        "title": "答许觉之惠桂花椰子茶盂二首  其二",
        "id": "0f16df6a-f73a-4876-abc0-120a80106dc3"
    },
    {
        "author": "黄庭坚",
        "paragraphs": [
            "硕果霣林梢，可以代悬匏。",
            "携持二十年，煮茗当酒肴。",
            "我今御魑魅，学打衲僧包。",
            "聊持坚重器，遗我金石交。"
        ],
        "title": "以椰子茶瓶寄德孺二首  其一",
        "id": "1c6c97bc-446e-48a4-a745-be9036660680"
    },
    {
        "author": "黄庭坚",
        "paragraphs": [
            "炎丘椰木实，入用随茗椀。",
            "譬如楛矢砮，但贵从来远。",
            "往时万里物，今在篱落间。",
            "知公一拂拭，想我瘴雾颜。"
        ],
        "title": "以椰子茶瓶寄德孺二首  其二",
        "id": "e0064d4b-6817-4961-81cb-1931a50063fd"
    },
    {
        "author": "黄庭坚",
        "paragraphs": [
            "万山不隔中秋月，一雁能传寄远书。",
            "深密伽陀枯战笔，真成相见问何如。"
        ],
        "title": "寄黄龙清老三首  其一",
        "id": "e00cd8e1-7d6a-4924-9465-ebec839b710b"
    },
    {
        "author": "黄庭坚",
        "paragraphs": [
            "风前橄榄星宿落，日下桄榔羽扇开。",
            "昭默堂中有相忆，清秋忽遣化人来。"
        ],
        "title": "寄黄龙清老三首  其二",
        "id": "e910cc53-e4e7-4770-b352-61ba461b57af"
    },
    {
        "author": "黄庭坚",
        "paragraphs": [
            "骑馿觅馿但可笑，非马喻马亦成痴。",
            "一天月色为谁好，二老风流只自知。"
        ],
        "title": "寄黄龙清老三首  其三",
        "id": "13d68e37-af9a-4bd0-bdb8-0c80b50c04a0"
    },
    {
        "author": "黄庭坚",
        "paragraphs": [
            "霜须八十期同老，酌我仙人九酝觞。",
            "明月湾头松老大，永思堂下草荒凉。",
            "千林风雨鶑求友，万里云天雁断行。",
            "别夜不眠听鼠啮，非关春茗搅枯肠。"
        ],
        "title": "宜阳别元明用觞字韵",
        "id": "a710e81f-decf-42a2-b377-1695a9579327"
    },
    {
        "author": "黄庭坚",
        "paragraphs": [
            "范侯来寻八桂路，走避俗人如脱兔。",
            "衣囊夜雨寄禅家，行潦升阶漂两屦。",
            "遣闷闷不离眼前，避愁愁已知人处。",
            "庆公忧民苗未立，旻公忧木水推去。",
            "两禅有意开寿域，岁晚筑室当百堵。",
            "他时无屋可藏身，且作五里公超雾。"
        ],
        "title": "和范信中寓居崇宁遇雨二首  其一",
        "id": "57a922d0-30d7-41ec-b1fb-643b02f0da39"
    },
    {
        "author": "黄庭坚",
        "paragraphs": [
            "当年游侠成都路，黄犬苍鹰伐狐兔。",
            "二十始肯为儒生，行寻丈人奉巾屦。",
            "千江渺然万山阻，抱衣一囊遍处处。",
            "或持剑挂宰上回，亦有酒罢壶中去。",
            "昨来禅榻寄曲肱，上雨傍风破环堵。",
            "何时鲲化北溟波，好在豹隠南山雾。"
        ],
        "title": "和范信中寓居崇宁遇雨二首  其二",
        "id": "040a19ab-3cc9-4ff1-bebc-2b04a6e00f43"
    },
    {
        "author": "黄庭坚",
        "paragraphs": [
            "寄语曾公子，金丹几时熟。",
            "愿持钟乳粉，实此罄悬腹。",
            "遥怜蟹眼汤，已化鹅管玉。",
            "刀圭勿妄传，此物非碌碌。"
        ],
        "title": "乞钟乳于曾公衮",
        "id": "4a65b1ae-5687-4ac8-8ca3-94571ad87508"
    },
    {
        "author": "黄庭坚",
        "paragraphs": [
            "短生无长期，聊暇日婆娑。",
            "出门望高丘，拱木漫春萝。",
            "试为省鬼录，不饮死者多。",
            "安能如南山，千岁保不磨。",
            "在世崇名节，飘如赴烛蛾。",
            "及汝知悔时，万事蓬一窠。",
            "青青陵陂麦，妍暖亦已花。",
            "长烟淡平川，轻风不为波。",
            "无人按律吕，好鸟自和歌。",
            "杖藜山中归，牛羊在坡陀。",
            "本自无廊庙，正尔乐涧阿。",
            "念昔扬子云，刻意师孟轲。",
            "狂夫移九鼎，深巷考四科。",
            "亦有好事人，时能载酒过。",
            "无疑举尔酒，定知我为何。"
        ],
        "title": "溪上吟",
        "id": "7dc61f5b-f16f-4bc9-aeee-4c97c6ebde85"
    },
    {
        "author": "黄庭坚",
        "paragraphs": [
            "江鸥摇荡荻花秋，八十渔翁百不忧。",
            "清晓采莲来荡桨，夕阳收网更横舟。",
            "羣儿学渔亦不恶，老妻白头从此乐。",
            "全家醉着篷底眠，舟在寒沙夜潮落。"
        ],
        "title": "清江引",
        "id": "e77953db-cc76-4987-8c1c-08b7ce78b629"
    },
    {
        "author": "黄庭坚",
        "paragraphs": [
            "鸦舅颇强聒，仆姑常勃溪。",
            "黄鸟怀好音，秋菊染春衣。",
            "嘤嘤求朋友，忧患同一枝。",
            "提壶要酤我，杜宇赋式微。",
            "黄鸟在幽谷，韬光养羽仪。",
            "晴风曜桃李，言语自知时。",
            "先生丘中隠，乔木见雄雌。",
            "引子迁绿阴，相戒防祸机。",
            "李杜死刀锯，陈张怨弃遗。",
            "不如听黄鸟，永昼客争棋。"
        ],
        "title": "次韵叔父圣谟咏鶑迁谷",
        "id": "169d3b52-f1de-4734-8778-c452ad1f4094"
    },
    {
        "author": "黄庭坚",
        "paragraphs": [
            "闻道台源境，锄荒三径通。",
            "人曾梦蚁穴，鹤亦怕鸡笼。",
            "万壑秋声别，千江月体同。",
            "须知有一路，不在白云中。"
        ],
        "title": "次韵十九叔父台源",
        "id": "580ab629-6697-4e76-af61-60a18f03fe39"
    },
    {
        "author": "黄庭坚",
        "paragraphs": [
            "槛外溪风拂面凉，四围春草自锄荒。",
            "陆沈霜发为钩直，柳贯锦鳞缘饵香。",
            "影落华亭千尺月，梦通岐下六州王。",
            "麒麟卧笑功名骨，不道山林日月长。"
        ],
        "title": "叔父钓亭",
        "id": "c340addb-ded8-49d6-bc63-12329f6103f1"
    },
    {
        "author": "黄庭坚",
        "paragraphs": [
            "林居野处，而贯万事。",
            "花落鸟啼，而成四时。",
            "物有才德，水为官师。",
            "空明湛羣木之影，搏击下诸峰之巇。",
            "游鱼静而知机，君子乐而忘归。"
        ],
        "title": "岩下放言五首 钓台",
        "id": "d27ceda4-b4ff-4b4e-9bd8-97156ec908ae"
    },
    {
        "author": "黄庭坚",
        "paragraphs": [
            "水嬉者游鱼，林乐者啼鸟。",
            "志士仁人观其大，薪翁笱妇利其小。",
            "有美一人，独燕居万物之表。"
        ],
        "title": "岩下放言五首 池亭",
        "id": "c3a066ec-77f2-4f30-90e3-27acb9dc4630"
    },
    {
        "author": "黄庭坚",
        "paragraphs": [
            "石生涯于寒藤，藤耈造于崖树。",
            "鳌插翼而成鹏，隘六合而未翥。",
            "我来兮自东，攀桂枝兮容与。",
            "倚嵌岩兮顾同来，谓公等其皆去。"
        ],
        "title": "岩下放言五首 冠鳌台",
        "id": "7b5cc0ca-694a-4dfb-90a0-ac147ec35aaa"
    },
    {
        "author": "黄庭坚",
        "paragraphs": [
            "石藴玙璠，山得其来之泽。",
            "木无牺象，天开不材之祥。",
            "屹金炉之突兀，其山海之来翔。",
            "然以明哲之火，熏以忠信之香。",
            "俯仰一时，非智所及。",
            "付与万世，其存者长。"
        ],
        "title": "岩下放言五首 博山台",
        "id": "fa4f069e-fefe-4e45-8c35-29d255a8d097"
    },
    {
        "author": "黄庭坚",
        "paragraphs": [
            "苍苔古木，相依涧壑之滨。",
            "黄葛女萝，自致风云之上。",
            "人就阴而息迹，鸟投暮而来归。",
            "水影林光，常相助发。",
            "溪声斧响，直下称提。"
        ],
        "title": "岩下放言五首 灵椿台",
        "id": "85c74093-92d7-43b9-b52c-20215be4d6f2"
    },
    {
        "author": "黄庭坚",
        "paragraphs": [
            "有情清江水，东下投豫章。",
            "故人江上居，不寄书一行。",
            "相思对明月，谈笑如清光。",
            "向风长叹息，孤雁起寒塘。",
            "倾写鬰结怀，因之东南翔。",
            "姑氏有淑质，幽林兰静芳。",
            "愿因奉箕帚，苹藻羞烝尝。",
            "念君方策名，要津迈腾骧。",
            "引车入里门，观者塞路旁。",
            "雝雝求匹好，羔雁委潘杨。",
            "顾惟蓬茅陋，岂能屈东床。",
            "眷言南鸣雁，七子伊在桑。",
            "幸缘一日雅，结好永不忘。"
        ],
        "title": "寄傅君倚同年",
        "id": "dd40a1db-b180-45ca-afd8-6d31033d2e76"
    },
    {
        "author": "黄庭坚",
        "paragraphs": [
            "鸟啼花发独愁思，怜子三章怨慕诗。",
            "鸿雁双飞弹射下，脊令同病急难时。",
            "功名所在犹争死，意气相须尚不移。",
            "何况极天无以报，林回投璧负婴儿。"
        ],
        "title": "答德甫弟",
        "id": "a850c3be-45a6-4dfc-82e6-41a547ad8945"
    },
    {
        "author": "黄庭坚",
        "paragraphs": [
            "亏功一篑，未成丘山。",
            "凿井九阶，不次水泽。",
            "行百里者半九十，小狐汔济濡其尾。",
            "故曰时乎，时不再来。",
            "终终始始，是谓君子。"
        ],
        "title": "赠元发弟放言",
        "id": "0f906cc3-e2b8-419a-9870-0e710b550fff"
    },
    {
        "author": "黄庭坚",
        "paragraphs": [
            "佳节清明桃李笑，野田荒垄只生愁。",
            "雷惊天地龙蛇蛰，雨足郊原草木柔。",
            "人乞祭余骄妾妇，士甘焚死不公侯。",
            "贤愚千载知谁是，满眼蓬蒿共一丘。"
        ],
        "tags": [
            "清明节",
            "人生",
            "写景",
            "感叹"
        ],
        "title": "清明",
        "id": "f15d6330-9c3a-4b0e-b3e1-75315db50464"
    },
    {
        "author": "黄庭坚",
        "paragraphs": [
            "公欲轻身上紫霞，琼爢玉馔厌豪奢。",
            "百年世路同朝菌，九钥天关守夜叉。",
            "霜桧左纽空白鹿，金炉同契漫丹砂。",
            "要令心地闲如水，万物浮沈共我家。"
        ],
        "title": "何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之  其一",
        "id": "7820248d-e644-4696-9765-b5873c51bcad"
    },
    {
        "author": "黄庭坚",
        "paragraphs": [
            "万物浮沈共我家，清明心水徧河沙。",
            "无钩狂象听人语，露地白牛看月斜。",
            "小雨呼儿蓺桃李，疏帘帏客转琵琶。",
            "尘尘三昧开门户，不用丹田养素霞。"
        ],
        "title": "何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之  其二",
        "id": "d7951c56-eb27-4a9c-b69b-057f8c97ccb3"
    },
    {
        "author": "黄庭坚",
        "paragraphs": [
            "乔木幽人三亩宅，生刍一束向谁论。",
            "藤萝得意干云日，箫鼓何心进酒樽。",
            "白屋可能无孺子，黄堂不是欠陈蕃。",
            "古人冷淡今人笑，湖水年年到旧痕。"
        ],
        "tags": [
            "凭吊",
            "抒怀",
            "宋・辽・金・元",
            "讽刺"
        ],
        "title": "徐孺子祠堂",
        "id": "9366d919-de67-42cb-a17a-da1089a2b23e"
    },
    {
        "author": "黄庭坚",
        "paragraphs": [
            "岁晚寒侵游子衣，拘留幕府报官移。",
            "五更归梦三百里，一日思亲十二时。",
            "车上吐茵元不逐，市中有虎竟成疑。",
            "秋毫得失关何事，总为平安书到迟。"
        ],
        "title": "思亲汝州作",
        "id": "55997e31-75de-411c-a5ab-3b23ab00b8a4"
    },
    {
        "author": "黄庭坚",
        "paragraphs": [
            "本不因循老镜春，江湖归去作闲人。",
            "天于万物定贫我，智效一官全为亲。",
            "布袋形骸增碨磊，锦囊诗句媿清新。",
            "杜门绝俗无行迹，相忆犹当遣化身。"
        ],
        "title": "次韵戏答彦和",
        "id": "6fdc89bf-f6f7-48f1-942d-2f8c5a60a8d5"
    },
    {
        "author": "黄庭坚",
        "paragraphs": [
            "交盖春风汝水边，客床相对卧僧毡。",
            "舞阳去叶纔百里，贱子与公皆少年。",
            "白发齐生如有种，青山好去坐无钱。",
            "烟沙篁竹江南岸，输与鸬鹚取次眠。"
        ],
        "title": "次韵裴仲谋同年",
        "id": "a657614d-4c61-44de-9413-6e161cd34e78"
    },
    {
        "author": "黄庭坚",
        "paragraphs": [
            "朔方频年无好雨，五种不入虚春秋。",
            "迩来后土中夜震，有似巨鳌复戴三山游。",
            "倾墙摧栋压老弱，冤声未定随洪流。",
            "地文划劙水觱沸，十户八九生鱼头。",
            "稍闻澶渊渡河日数万，河北不知虚几州。",
            "累累襁负襄叶间，问舍无所耕无牛。",
            "初来犹自得旷土，嗟尔後至将何怙。",
            "刺史守令真分忧，明诏哀痛如父母。",
            "庙堂已用伊吕徒，何时眼前见安堵。",
            "疏远之谋未易陈，市上三言或成虎。",
            "祸灾流行固无时，尧汤水旱人不知。",
            "桓侯之疾初无证，扁鹊入秦始治病。",
            "投胶盈掬俟河清，一箪岂能续民命。",
            "虽然犹愿及此春，略讲周公十二政。",
            "风生羣口方出奇，老生常谈幸听之。"
        ],
        "title": "流民叹",
        "id": "de9f5ab7-1df5-4940-ab69-3f1e760f5f50"
    },
    {
        "author": "黄庭坚",
        "paragraphs": [
            "舫斋闻有小溪山，便是壶公谪处天。",
            "想听琐窗深夜雨，似看叶水上江船。",
            "瞻相白马津亭路，寂寞双鳬古县前。",
            "舅氏知甥最疏懒，折腰尘土解哀怜。"
        ],
        "title": "次韵寄滑州舅氏",
        "id": "7b5f9a8e-d48e-46e8-b8a6-e68e6cfd553a"
    },
    {
        "author": "黄庭坚",
        "paragraphs": [
            "沈水衣笼白玉苗，不蒙湔拂苦无聊。",
            "烦君斫取西庄柳，扶起春风十万条。"
        ],
        "title": "张仲谋家堂前酴醾委地",
        "id": "ccaaa679-b894-4004-8159-119f37bc88e5"
    },
    {
        "author": "黄庭坚",
        "paragraphs": [
            "县楼三十六峰寒，王粲登临独倚阑。",
            "清坐一番春雨歇，相思千里夕阳残。",
            "诗来嗟我不同醉，别後喜君能自宽。",
            "举目尽妨人作乐，几时归得钓鲵桓。"
        ],
        "tags": [
            "抒情",
            "写景"
        ],
        "title": "和答登封王晦之登楼见寄",
        "id": "12eb1484-dcc2-478f-a653-dcbb1aab1e1f"
    },
    {
        "author": "黄庭坚",
        "paragraphs": [
            "诗比淮南似小山，酒名曲米出云安。",
            "且凭诗酒勤春事，莫爱儿郎作好官。",
            "簿领侵寻台相笔，风埃蓬勃使星鞍。",
            "小臣才力堪为掾，敢学前人便挂冠。"
        ],
        "title": "和答孙不愚见赠",
        "id": "ebac1c1f-9fa0-4a64-91fd-01b578606119"
    },
    {
        "author": "黄庭坚",
        "paragraphs": [
            "彷佛江南一梦中，虚堂尽日转温风。",
            "春深稍觉夹衣重，昼永不知樽酒空。"
        ],
        "title": "睡起",
        "id": "fcd45b34-9ff5-45b2-8f13-5a600899b1a8"
    },
    {
        "author": "黄庭坚",
        "paragraphs": [
            "去日樱桃初破花，归来着子如红豆。",
            "四时驱迫少须臾，两鬓飘零成老丑。",
            "永怀往在江南日，原上急难风雨後。",
            "私田苦薄王税多，诸弟号寒诸妹瘦。",
            "扶将白发渡江来，吾二人如左右手。",
            "苟从禄仕我邅回，且慰家贫兄孝友。",
            "强趋手板汝阳城，更责愆期被诃诟。",
            "法官毒螫草自摇，丞相霜威人避走。",
            "贱贫孤远盖如此，此事端于我何有。",
            "一囊粟麦七十钱，五人兄弟二十口。",
            "官如元亮且折腰，心似次山羞曲肘。",
            "北窗书册久不开，筐箧黄尘生锁钮。",
            "何当略得共讨论，况乃雍容把杯酒。",
            "意气敷腴贵壮年，不早计之且衰朽。",
            "安得短船万里随江风，养鱼去作陶朱公。",
            "斑衣奉亲伯与侬，四方上下相依从。",
            "用舍由人不由己，乃是伏辕驹犊耳。"
        ],
        "title": "还家呈伯氏",
        "id": "6047342e-2e4a-44bb-bf5d-19f2eeace5a0"
    },
    {
        "author": "黄庭坚",
        "paragraphs": [
            "时子河上园，竹间开栋宇。",
            "大儿胜衣冠，小儿丰颊辅。",
            "嫁女与朱公，伏腊可称举。",
            "发疏虽苍浪，齿嚼未龃龉。",
            "鸡栖牛羊下，各自有室处。",
            "四墙规摹小，易守若滕莒。",
            "舍前花木深，春物丽观睹。",
            "舍後曲池蛙，斋堂风月苦。",
            "此岂不足欤，叹岁不我与。",
            "客宦孤云耳，未知秦吴楚。",
            "向来千驷公，果媿一丘土。",
            "宁当损轩昂，聊欲效俯伛。",
            "时子听然笑，吾已悟仓鼠。",
            "少犹守章句，晚实爱农圃。",
            "鹊巢最知风，蚁穴识阴雨。",
            "世网事谙委，醉乡俗淳古。",
            "坐忘两家说，肉坚与肠腐。",
            "酒至即使倾，客来敢辞窭。",
            "时邀五柳陶，共过三径诩。",
            "往在少年场，豪气压颍汝。",
            "借令今尚尔，真复难共语。",
            "稍知怜曲糵，渐解等灉濋。",
            "朋友半山阿，光阴共行旅。",
            "人故义当亲，衣故义当补。",
            "飞鳬王令尹，期我向君所。",
            "君为拂眠床，淹留暮城阻。"
        ],
        "title": "次韵时进叔二十六韵",
        "id": "17168239-5863-4967-9175-616f8b6b47eb"
    },
    {
        "author": "黄庭坚",
        "paragraphs": [
            "故人千里隔谈经，想见牛刀刃发硎。",
            "渴雨芭蕉心不展，未春杨柳眼先青。",
            "鳬飞叶县郎官宰，虹贯江南处士星。",
            "天子文思求逆耳，吾宗一为试雷霆。"
        ],
        "title": "寄黄从善",
        "id": "9439d0f5-6566-481b-8b67-ef8c37de47ab"
    },
    {
        "author": "黄庭坚",
        "paragraphs": [
            "薛侯本贵胄，射策一矢中。",
            "金兰托平生，瓜葛比诸从。",
            "数面尚成亲，况乃居连栋。",
            "交游及父子，讲学连伯仲。",
            "奴人通使令，孩稚接戏弄。",
            "相怜负米勤，同力采兰供。",
            "每持君家书，平安觑款缝。",
            "秦人与吾炙，忧乐一体共。",
            "释之廷尉曹，微过成系讼。",
            "从此张长公，不肯为时用。",
            "丘阿无梧桐，曲直不在凤。",
            "生涯谷口耕，世事邯郸梦。",
            "自君抱忧端，酒椀未忍齅。",
            "高秋自南归，意气稍宽纵。",
            "黄花尚满篱，白蚁方浮瓮。",
            "私言助燕喜，且莫戒辎重。",
            "霜风猎帷幕，银烛吐螮蝀。",
            "密坐幸颇欢，剧饮宁辞痛。",
            "疏钟鸣晓撞，小雨作寒霿。",
            "廐马萧萧鸣，征人稍稍动。",
            "九衢槐柳中，纵缓青丝鞚。",
            "朱楼豪士集，红袖清歌送。",
            "河鲤献鲙材，江橙解包贡。",
            "蟹擘鹅子黄，酒倾琥珀冻。",
            "举觞遥酌我，发嚏知见颂。",
            "行行鞭棰倦，短句烦屡讽。"
        ],
        "title": "薛乐道自南阳来入都留宿会饮作诗饯行",
        "id": "c81aa685-4349-4736-b508-db9c289a2c14"
    },
    {
        "author": "黄庭坚",
        "paragraphs": [
            "十月江南未得霜，高林残水下寒塘。",
            "饭香猎户分熊白，酒熟渔家擘蟹黄。",
            "橘摘金苞随驿使，禾舂玉粒送官仓。",
            "踏歌夜结田神社，游女多随陌上郎。"
        ],
        "title": "戏咏江南土风",
        "id": "0f01eaff-6716-4d69-878d-bf6209f41b25"
    },
    {
        "author": "黄庭坚",
        "paragraphs": [
            "偶无公事负朝暄，三百枯棋共一樽。",
            "坐隠不知岩穴乐，手谈胜与俗人言。",
            "簿书堆积尘生案，车马淹留客在门。",
            "战胜将骄疑必败，果然终取敌兵翻。"
        ],
        "title": "弈棋二首呈任公渐  其一",
        "id": "1f7a21c5-3a3c-4406-ace1-6def47c2c50f"
    },
    {
        "author": "黄庭坚",
        "paragraphs": [
            "偶无公事客休时，席上谈兵校两棋。",
            "心似蛛丝游碧落，身如蜩甲化枯枝。",
            "湘东一目诚甘死，天下中分尚可持。",
            "谁谓吾徒犹爱日，参横月落不曾知。"
        ],
        "title": "弈棋二首呈任公渐  其二",
        "id": "6c14e9b8-3acd-4766-bb07-13dea707a5de"
    },
    {
        "author": "黄庭坚",
        "paragraphs": [
            "刬草曾升马祖堂，暖窗接膝话还乡。",
            "赠行百衲兜罗袜，处处相随入道场。"
        ],
        "title": "谢晓纯送衲袜",
        "id": "980b5d6a-9553-4814-b8f7-13349353c641"
    },
    {
        "author": "黄庭坚",
        "paragraphs": [
            "县北县南何日了，又来新寨解征鞍。",
            "山衔斗柄三星没，雪共月明千里寒。",
            "小吏有时须束带，故人颇问不休官。",
            "江南长尽捎云竹，归及春风斩钓竿。"
        ],
        "title": "冲雪宿新寨忽忽不乐",
        "id": "eabc7df5-41b8-4ae3-aaee-04453da88310"
    },
    {
        "author": "黄庭坚",
        "paragraphs": [
            "月明江静寂寥中，大家敛袂抚孤桐。",
            "古人已矣古乐在，彷佛雅颂之遗风。",
            "妙手不易得，善听良独难。",
            "犹如优昙华，时一出世间。",
            "两忘琴意与己意，乃似不着十指弹。",
            "禅心默默三渊静，幽谷清风淡相应。",
            "丝声谁道不如竹，我已忘言得真性。",
            "罢琴窗外月沈江，万籁俱空七弦定。"
        ],
        "title": "听崇德君鼓琴",
        "id": "d2b6acdb-75b3-47d4-909b-32b1021cf6d8"
    },
    {
        "author": "黄庭坚",
        "paragraphs": [
            "食贫自以官为业，闻说西斋意凛然。",
            "万卷藏书宜子弟，十年种木长风烟。",
            "未尝终日不思颍，想见先生多好贤。",
            "安得雍容一樽酒，女郎台下水如天。"
        ],
        "title": "郭明甫作西斋于颍尾请予赋诗二首  其一",
        "id": "9fa464b6-7fea-47b8-872a-21f9daa54f18"
    },
    {
        "author": "黄庭坚",
        "paragraphs": [
            "东京望重两并州，遂有汾阳整缀旒。",
            "翁伯入关倾意气，林宗异世想风流。",
            "君家旧事皆青史，今日高材未白头。",
            "莫倚西斋好风月，长随三径古人游。"
        ],
        "title": "郭明甫作西斋于颍尾请予赋诗二首  其二",
        "id": "cc8d0f96-af63-4788-88e0-50ae3382a3c3"
    },
    {
        "author": "黄庭坚",
        "paragraphs": [
            "风流五日张京兆，今日诸孙困小官。",
            "作尹大都如广汉，画眉仍复近长安。",
            "三人成虎事多有，众口铄金君自宽。",
            "酒兴情亲俱不浅，贱生何取罄交欢。"
        ],
        "title": "劝交代张和父酒",
        "id": "d51d979a-561f-4d7b-8162-2fc027a156dd"
    },
    {
        "author": "黄庭坚",
        "paragraphs": [
            "前日幽人佐吏曹，我行堤草认青袍。",
            "心随汝水春波动，兴与并门夜月高。",
            "世上岂无千里马，人中难得九方皋。",
            "酒船鱼网归来是，花落故溪深一篙。"
        ],
        "tags": [
            "抒情",
            "写景",
            "劝诫",
            "隐居"
        ],
        "title": "过平舆怀李子先时在并州",
        "id": "798fea4f-ba20-4038-8646-92128171e3f4"
    },
    {
        "author": "黄庭坚",
        "paragraphs": [
            "天遣酴醾玉作花，紫绵揉色染金沙。",
            "凭君着意樽前看，便与春工立等差。"
        ],
        "title": "以金沙酴醾送公寿",
        "id": "bbde8acb-b5e9-4e3a-b115-b2d76b1a56d5"
    },
    {
        "author": "黄庭坚",
        "paragraphs": [
            "好赋梁王在日边，重帘复幕锁神仙。",
            "莫因酒病疏桃李，且把春愁付管弦。",
            "愚智相悬三十里，荣枯同有百余年。",
            "及身强健且行乐，一笑端须直万钱。"
        ],
        "title": "寄怀公寿",
        "id": "c1dac030-0640-4cf6-92d7-f4c5c2b52d49"
    },
    {
        "author": "黄庭坚",
        "paragraphs": [
            "武陵樵客出桃源，自许重游不作难。",
            "却觅洞门烟锁断，归舟风月夜深寒。"
        ],
        "title": "武陵",
        "id": "b19102f2-02f6-4c22-9ccb-7b368e4c9834"
    },
    {
        "author": "黄庭坚",
        "paragraphs": [
            "棐几坐清昼，博山凝妙香。",
            "兰芽依客土，柳色过邻墙。",
            "巷僻过从少，官闲气味长。",
            "江南一枕梦，高卧听鸣桹。"
        ],
        "title": "呻吟斋睡起五首呈世弼  其一",
        "id": "814feabb-4a50-4539-b95e-c874e004bcd2"
    },
    {
        "author": "黄庭坚",
        "paragraphs": [
            "学省非簿领，卧痾常闭关。",
            "雨余楼阁静，风晚鸟乌还。",
            "赏逐四时改，心安一味闲。",
            "古人虽已往，不废仰高山。"
        ],
        "title": "呻吟斋睡起五首呈世弼  其二",
        "id": "cc163a51-613a-49c9-95d0-02953954c4dd"
    },
    {
        "author": "黄庭坚",
        "paragraphs": [
            "疏食吾犹饱，曲肱哦古今。",
            "酒倾因好事，弦绝为知音。",
            "妬蘗长春木，争巢喧暮禽。",
            "长怀阮校尉，北望首阳岑。"
        ],
        "title": "呻吟斋睡起五首呈世弼  其三",
        "id": "444ac3e6-0f76-4f89-9625-b2cb1b6b4ac7"
    },
    {
        "author": "黄庭坚",
        "paragraphs": [
            "已把社公酒，春寒那得严。",
            "厌听鸿啄雪，喜有燕穿帘。",
            "璞玉深藏器，囊锥立见尖。",
            "儿时爱谈道，今日口如箝。"
        ],
        "title": "呻吟斋睡起五首呈世弼  其四",
        "id": "57dd6ae2-8776-4f26-859d-e79354dea28f"
    },
    {
        "author": "黄庭坚",
        "paragraphs": [
            "墙下蓬蒿地，儿童课翦除。",
            "蔓莴随分种，杞菊未须游。",
            "河水传烽火，交州报捷书。",
            "无能落闲处，惭媿饱春蔬。"
        ],
        "title": "呻吟斋睡起五首呈世弼  其五",
        "id": "f87945bc-1c15-4858-aea5-0929b7b98d05"
    },
    {
        "author": "黄庭坚",
        "paragraphs": [
            "柳径雨着绵，竹斋风陨箨。",
            "屏处人事少，晴余鸟声乐。",
            "诗卷堕我前，谓从天上落。",
            "君有古人风，诗如古人作。",
            "箪瓢谢膏粱，翰墨化糟粕。",
            "误蒙东海观，吾浅乃可酌。",
            "真成闻道百，自谓莫己若。",
            "谢生石韫玉，志尚本丘壑。",
            "虽无首阳粟，饮水亦不恶。",
            "跫然何时来，为我一发药。"
        ],
        "title": "奉答子高见赠十韵",
        "id": "80daae00-4662-45bd-aeb8-d4868296befb"
    },
    {
        "author": "黄庭坚",
        "paragraphs": [
            "我行向厌次，夏扇日在摇。",
            "甘瓜未除垄，高柳尚鸣蜩。",
            "驾言聊摄归，飞霜晓封条。",
            "负薪泣裘褐，公子御狐貂。",
            "岁月坐晼晚，鬓颜飒然凋。",
            "道德千古事，斯文非一朝。",
            "往者我不及，後生多见超。",
            "吾党二三子，士林耸孤标。",
            "小谢抱周易，忘言独参寥。",
            "崔郎楚左史，二典考舜尧。",
            "王生风雅学，谈辩秋江潮。",
            "洒笔惊有司，小敌谓可骄。",
            "安知摴蒱局，临关败三枭。",
            "三生数步隔，屡赴茗碗邀。",
            "小谢殊未来，我觉百里遥。",
            "问之忧菽水，心虑极无聊。",
            "父怜母不诃，日以浊酒浇。",
            "此道如鼎实，念子羹未调。",
            "古来有亲养，回也乐一瓢。",
            "不田鹑生宎，在物乃为妖。",
            "吾言有师承，可信如斗杓。",
            "诗以解子忧，亦用当子招。"
        ],
        "title": "招子高二十二韵兼简常甫世弼",
        "id": "3faa0395-9a9f-41d6-85e0-1ff7e8e8e588"
    },
    {
        "author": "黄庭坚",
        "paragraphs": [
            "枯木嵌空微暗淡，古器虽在无古弦。",
            "袖中正有南风手，谁为听之谁为传。",
            "风流岂落正始後，甲子不数义熙前。",
            "一轩黄菊平生事，无酒令人意缺然。"
        ],
        "title": "次韵谢子高读渊明传",
        "id": "5de77fa8-b3d0-4a91-ac4f-0a9b5511d731"
    },
    {
        "author": "黄庭坚",
        "paragraphs": [
            "宫槐弄黄黄，莲叶绿婉婉。",
            "时同二三友，竹轩凉夏晚。",
            "驾言都城南，以望征车返。",
            "何知苦淹回，及此秋景短。",
            "愁思令人瘦，举目道路远。",
            "西风脱一叶，荐士闻乡选。",
            "简书催渡河，宾客不得展。",
            "亲忧对萱丛，妇病废巾盥。",
            "言趋厌次城，鞭马倦长阪。",
            "枣林蔽天日，交阴不容伞。",
            "仰看实离离，忆见花纂纂。",
            "异乡怀节物，不共斟酒盏。",
            "举场下马入，深锁严钥管。",
            "诸生所程书，捃束若秸秆。",
            "蜜灯坐回环，丹砚精料柬。",
            "披榛拔芝兰，断石收琰琬。",
            "纷争一日事，声实溷端窾。",
            "天球或弃遗，斗筲尚何算。",
            "西归到官舍，尘土昏案版。",
            "寒窗穿碧疏，润础闹苍藓。",
            "诗书鹊巢翻，帷幔蛛丝罥。",
            "果知兄未来，光阴坐晼晚。",
            "昨蒙叔父报，亦叹音书简。",
            "薄言使事重，激切被天遣。",
            "逋流一方病，责任媲和扁。",
            "咨询怀靡及，不遑暇息偃。",
            "嚼冰进糜餐，冲雪踏层巘。",
            "严霜八月飞，貂狐无余暖。",
            "念嗟叔母刘，穷年寄甥馆。",
            "尚怜公初黠，诱掖到昭宛。",
            "庭坚薄才资，行又出町疃。",
            "浮云与世疏，短绠及道浅。",
            "匠伯首暂回，大樗终偃蹇。",
            "学宫尸廪入，奉养阙丰腆。",
            "学徒日新闻，孤陋犹旧典。",
            "小材渠困我，持斲问轮扁。",
            "大材我屈渠，越鸡当鹄卵。",
            "未能引分去，恋禄幸苟免。",
            "平生报一饱，从事极黾勉。",
            "岂如不见收，放身就闲散。",
            "思伯卧江南，无心趣轩冕。",
            "庞翁迹颇亲，黄蘗门屡款。",
            "斋余佛饭香，茶沸甘露满。",
            "逢人问进退，余事寄一莞。",
            "仲父挟高才，甘为沟中断。",
            "青黄可牺樽，荐庙配瑚琏。",
            "季父有逸兴，未尝入都辇。",
            "临流呼钓船，拂石弄琴阮。",
            "雍容从朋交，林下追游衍。",
            "田园虽足乐，及时思还返。",
            "阴寒木鸣条，望损倚门眼。",
            "南枝喜鸣鹊，尺素托黄犬。",
            "又以窀穸留，归期指姑洗。",
            "寄声问僧护，儿发可以绾。",
            "妙言对宾客，称渠万金产。",
            "尔来弄笔砚，墨水恶翻建。",
            "大字如栖鸦，已不作肥软。",
            "鲁论未彻章，正苦诸叔懒。",
            "新诗开累纸，欲罢不能卷。",
            "远怀托孤高，别思盈缱绻。",
            "秋月明夜潮，柘浆冻金碗。",
            "疏杵韵寒砧，幽泉流翠笕。",
            "吟哦口垂涎，嚼味有余隽。",
            "传示同好人，我家东床坦。",
            "风烟意气生，挥毫写藤茧。",
            "猎山穷鹑鴽，罩海极虾蚬。",
            "银钩乱眼膜，嘉句濯肺脘。",
            "且言伯在野，朋友必推挽。",
            "五泰列清庙，圣绪今皇缵。",
            "真儒运斗枢，道化迪天显。",
            "朝论惜才难，逸民大搜狝。",
            "岂闻任方物，包贡遗羽簳。",
            "招车必翘翘，前席思謇謇。",
            "王甥欲好怀，高意恐难转。",
            "长篇题远筒，封寄泪空潸。",
            "遥知云际开，灰飞黄钟管。"
        ],
        "title": "奉和王世弼寄上七兄先生用其韵",
        "id": "32594c85-4f73-400f-9ebf-3f09c0c6508d"
    },
    {
        "author": "黄庭坚",
        "paragraphs": [
            "学省困齑盐，人材任尊奬。",
            "倥侗祝螟蛉，小大器罂瓬。",
            "诸生厌晚成，躐学要侩驵。",
            "摹书说偏旁，破义析名象。",
            "九鼎奏箫韶，爰居端不飨。",
            "青衿少到门，庭除昼闲敞。",
            "竹风交槐阴，三见秋气爽。",
            "时頼解事人，载酒直心赏。",
            "吴郎楚国材，幽兰秀榛莽。",
            "彦国吐嘉言，子将喜标榜。",
            "平生钦豪俊，久客慕乡党。",
            "虚斋延洒扫，薄饭荐腒鮝。",
            "诗句唾成珠，笑嘲惬爬痒。",
            "春夏频谢除，曾未厌来往。",
            "归雁多喜声，寒蝉停哀响。",
            "黄花满篱落，白蚁闹瓮盎。",
            "留君待佳节，忽忽戒徂两。",
            "亲戚伤离居，交游念畴曩。",
            "棋局无对曹，摴蒱失朋长。",
            "问君去为何，云物愁莽苍。",
            "寿亲发斑斑，千里劳梦想。",
            "家鸡藁头肥，寒鱼受罾网。",
            "甘旨蔌中厨，伊哑弄文襁。",
            "此行乐未央，安知川涂广。",
            "深秋上沧江，远水平如掌。",
            "人生要得意，壮士多旷荡。",
            "野鹤被笼樊，江鸥恋菰蒋。",
            "本来丘壑姿，不着刍豢养。",
            "寄声谢乡邻，为我具两桨。",
            "有路即归田，君其信非诳。"
        ],
        "title": "送吴彦归番阳",
        "id": "9351c852-8735-454f-b74a-b89804cc1f1b"
    },
    {
        "author": "黄庭坚",
        "paragraphs": [
            "乘舆斋祭甘泉宫，遣使骏奔河岳中。",
            "谁与至尊分旰食，北门卧镇司徒公。",
            "微风不动天如醉，润物无声春有功。",
            "三十余年霖雨手，淹留河外作时丰。"
        ],
        "title": "二月丁卯喜雨吴体为北门留守文潞公作",
        "id": "8cbe2eaa-6c15-44d8-885f-61ff2bf88c0a"
    },
    {
        "author": "黄庭坚",
        "paragraphs": [
            "凡花俗草败人意，晚见琼蕤不恨迟。",
            "江左风流尚如此，春功终到岁寒枝。"
        ],
        "title": "李右司以诗送梅花至潞公予虽不接右司想见其人用老杜和元次山诗例次韵",
        "id": "0044aba8-2580-4e44-adaf-8ed7de6a1532"
    },
    {
        "author": "黄庭坚",
        "paragraphs": [
            "汉上思见庞德公，别来悲叹事无穷。",
            "声名藉甚漫前日，须鬓索然成老翁。",
            "家酿已随刻漏下，园花更开三四红。",
            "相逢不饮未为得，听取百鸟啼匆匆。"
        ],
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其一",
        "id": "f9372b8f-d8a6-402a-88ed-6cdfd5fa9ba3"
    },
    {
        "author": "黄庭坚",
        "paragraphs": [
            "能来问疾好音传，蹇步昏花当日痊。",
            "烹鲤得书增目力，呼儿扶立候门前。",
            "游谈取重惭犀首，居物多赢昧计然。",
            "惟有交亲等金石，白头忘义复忘年。"
        ],
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其二",
        "id": "d72fc96a-6f5e-4770-9d62-1b9754b5a88a"
    },
    {
        "author": "黄庭坚",
        "paragraphs": [
            "语言少味无阿堵，冰雪相看有此君。",
            "灯火诗书如梦寐，麒麟图画属浮云。",
            "平章息女能为妇，欢喜儿曹解缀文。",
            "忧乐同科惟石友，别离空复数朝曛。"
        ],
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其三",
        "id": "6ff704cb-cad9-496d-a183-33aa5d7878ba"
    },
    {
        "author": "黄庭坚",
        "paragraphs": [
            "昏昏市井气，呫呫儿女语。",
            "禽喧声百种，春作事万绪。",
            "人间鸡黍期，天上德星聚。",
            "乖离略十年，发白齿龃龉。",
            "太史祷衡丘，佐王用貔虎。",
            "子云免大夫，草玄空自苦。",
            "人生只尔是，付与瓮头醑。"
        ],
        "tags": [
            "衡山"
        ],
        "title": "次韵正仲三丈自衡山返命舍驿过外舅师厚赠答",
        "id": "dad638a9-85e3-47d9-af95-7fc208146558"
    },
    {
        "author": "黄庭坚",
        "paragraphs": [
            "北方春蔬嚼冰雪，妍暖思采南山蕨。",
            "韭苗水餠姑置之，苦菜黄鸡羹糁滑。",
            "莼丝色紫菰首白，蒌蒿芽甜蔊头辣。",
            "生葅入汤翻手成，芼以姜橙夸缕抹。",
            "惊雷菌子出万钉，白鹅截掌鳖解甲。",
            "琅玕森深未飘箨，软炊香秔煨短茁。",
            "万钱自是宰相事，一饭且从吾党说。",
            "公如端为苦笋归，明日青衫诚可脱。"
        ],
        "title": "次韵子瞻春菜",
        "id": "ab6d793c-374c-4ed2-a2a9-82819601f0b1"
    },
    {
        "author": "黄庭坚",
        "paragraphs": [
            "十年不见犹如此，未觉斯人叹滞留。",
            "白璧明珠多按剑，浊泾清渭要同流。",
            "日晴花色自深浅，风软鸟声相应酬。",
            "谈笑一樽非俗物，对公无地可言愁。"
        ],
        "title": "闰月访同年李夷伯子真于河上子真以诗谢次韵",
        "id": "c5ff7b43-2bdd-426e-8a07-5c6324029899"
    },
    {
        "author": "黄庭坚",
        "paragraphs": [
            "浑浑旧水无新意，漫漫黄尘涴白鸥。",
            "安得江湖忽当眼，卧听禽语信船流。"
        ],
        "title": "戏答李子真河上见招来诗颇夸河上风物聊以当嘲云",
        "id": "c2fae3c2-9535-4f9d-aee9-bce25fc69ec5"
    },
    {
        "author": "黄庭坚",
        "paragraphs": [
            "乐易陶彭泽，忧思庾义城。",
            "风流扫地尽，诗句识余情。",
            "往者不再作，前贤畏後生。",
            "君言得意处，此意少人明。"
        ],
        "title": "和答李子真读陶庾诗",
        "id": "de27cfd7-84cb-424b-bc4f-93347535a377"
    },
    {
        "author": "黄庭坚",
        "paragraphs": [
            "雪霁草木动，春融烟景和。",
            "嘉晨掩关坐，如此节物何。",
            "同游得二子，晤对不在多。"
        ],
        "title": "丙寅十四首效韦苏州  其一",
        "id": "7313fc14-70f4-46cf-bc0d-967c67e7dbec"
    },
    {
        "author": "黄庭坚",
        "paragraphs": [
            "不知鞍马倦，想见洲渚春。",
            "清昼锁芳园，谁家停画轮。",
            "高柳极有思，向风招游人。"
        ],
        "title": "丙寅十四首效韦苏州  其二",
        "id": "758b0987-8b5e-47b8-8cbc-8cb562fd2c9e"
    },
    {
        "author": "黄庭坚",
        "paragraphs": [
            "渐嘉楼外花，嘉赏亭边柳。",
            "作者归山丘，今春为谁有。",
            "千秋万岁後，还复来游否。"
        ],
        "title": "丙寅十四首效韦苏州  其三",
        "id": "f893b098-b3b5-4ded-b928-5539a46ad184"
    },
    {
        "author": "黄庭坚",
        "paragraphs": [
            "城南有佳园，风物迎马首。",
            "但赏主人竹，不饮主人酒。",
            "红日媚紫苔，轻风泛春柳。"
        ],
        "title": "丙寅十四首效韦苏州  其四",
        "id": "98c30593-e476-4fc6-99be-6d0b2e52b639"
    },
    {
        "author": "黄庭坚",
        "paragraphs": [
            "三公未白发，十辈乘朱轮。",
            "只取人看好，何益百年身。",
            "但愿长今日，清樽对故人。"
        ],
        "title": "丙寅十四首效韦苏州  其五",
        "id": "667ee82b-edcf-4804-b70b-50180a06a66c"
    },
    {
        "author": "黄庭坚",
        "paragraphs": [
            "江梅香冷淡，开徧未全疏。",
            "已有耐寒蜨，双飞上花须。",
            "今夜严城角，肯留花在无。"
        ],
        "title": "丙寅十四首效韦苏州  其六",
        "id": "5e901451-20aa-4ede-b8be-f1f13eedf061"
    },
    {
        "author": "黄庭坚",
        "paragraphs": [
            "我思五柳翁，解作一生事。",
            "得钱送酒家，便静寻山寺。",
            "念我还如此，翁应会人意。"
        ],
        "title": "丙寅十四首效韦苏州  其七",
        "id": "9b05c4db-9a8b-4beb-a404-15bdc6eec511"
    },
    {
        "author": "黄庭坚",
        "paragraphs": [
            "庭空日色静，楼迥钟声迟。",
            "褐叟已争席，驯鸦更不疑。",
            "同来复同去，竟别我为谁。"
        ],
        "title": "丙寅十四首效韦苏州  其八",
        "id": "384f31fc-44c4-4919-8985-1a5114553cd0"
    },
    {
        "author": "黄庭坚",
        "paragraphs": [
            "谢甥有逸兴，李髯非不嘉。",
            "苦思梦春草，醉狂眠酒家。",
            "斯游无俗物，傲睨至昏鸦。"
        ],
        "title": "丙寅十四首效韦苏州  其九",
        "id": "54c5d648-b867-4401-a184-afec50d1b06b"
    },
    {
        "author": "黄庭坚",
        "paragraphs": [
            "寺古老僧静，亭阴修竹多。",
            "莱公作州日，部曲屡经过。",
            "众推识公面，苍石眠绿莎。"
        ],
        "title": "丙寅十四首效韦苏州  其一○",
        "id": "265c3bc2-ed90-489c-aa2d-2ee0c506591b"
    },
    {
        "author": "黄庭坚",
        "paragraphs": [
            "盛时众吹嘘，谪去众毁辱。",
            "不为公存亡，幽兰春自绿。",
            "欲书名相传，安得南山竹。"
        ],
        "title": "丙寅十四首效韦苏州  其一一",
        "id": "5ed9d497-745a-4c88-a638-79d927cad005"
    },
    {
        "author": "黄庭坚",
        "paragraphs": [
            "昔公调鼎实，指顾九庙尊。",
            "郡国富士马，于今开塞垣。",
            "谁能起公死，为国守北门。"
        ],
        "title": "丙寅十四首效韦苏州  其一二",
        "id": "33c65059-515b-4c58-81fe-cab8d9d8dcd2"
    },
    {
        "author": "黄庭坚",
        "paragraphs": [
            "出身世丧道，解绶饥驱我。",
            "杯中得醉乡，去就不复果。",
            "岂为俗人言，达人傥余可。"
        ],
        "title": "丙寅十四首效韦苏州  其一三",
        "id": "d52415d3-b2a4-457c-a18d-37083cba60f1"
    },
    {
        "author": "黄庭坚",
        "paragraphs": [
            "少小尚狷介，与人常不款。",
            "置身稍雍容，遇酒辄引满。",
            "自是鹤足长，难齐鳬胫短。"
        ],
        "title": "丙寅十四首效韦苏州  其一四",
        "id": "1209435e-a60f-4a6e-aa2b-ef29aeb047c4"
    },
    {
        "author": "黄庭坚",
        "paragraphs": [
            "雪里过门多恶客，春阴只恼有情人。",
            "睡魔正仰茶料理，急遣溪童碾玉尘。"
        ],
        "title": "催公静碾茶",
        "id": "24011b94-92f7-4a7d-8689-00e1ec65483d"
    },
    {
        "author": "黄庭坚",
        "paragraphs": [
            "偶逢携酒便与饮，竟别我为何等人。",
            "兔月龙团不当惜，长卿消渴肺生尘。"
        ],
        "title": "用前韵戏公静",
        "id": "5ff1ce26-f91c-4e55-961f-dae7f311da1a"
    },
    {
        "author": "黄庭坚",
        "paragraphs": [
            "我为北海饮，君作东武吟。",
            "看君平生用意处，萧洒定自知人心。",
            "南阳城边雪三日，愁阴不能分皂白。",
            "摧轮踠蹄泥数尺，城门昼开眠贾客。",
            "移人僵尸在旦夕，谁能忍饥待食麦。",
            "身忧天下自有人，寒士何者愁填臆。",
            "民生正自不愿材，可乘以车可鞭策。",
            "君不见海南水沈紫栴檀，碎身百炼金博山。",
            "岂如不蒙斧斤赏，老大绝崖霜雪间。",
            "投身有用祸所集，何况四达之衢井先汲。",
            "昨日青童天上回，手捧玉帝除书来。",
            "一番通籍清都阙，百身书名赤城台。",
            "飞升度世无虚日，怪我短褐趋尘埃。",
            "顾谓彼童子，此何预人事。",
            "但对清樽即眼开，一杯引人着胜地。",
            "传闻官酒亦自清，径须沽取续吾瓶。",
            "南山朝来似有意，今夜傥放春月明。"
        ],
        "title": "对酒歌答谢公静",
        "id": "ff5e6852-ad4b-4b94-a599-e73bca228cb8"
    },
    {
        "author": "黄庭坚",
        "paragraphs": [
            "后皇富嘉种，决明着方术。",
            "耘锄一席地，时至观茂密。",
            "缥叶资芼羹，缃花马蹄实。",
            "霜丛风雨余，簸簸场功毕。",
            "枕囊代曲肱，甘寝听芬苾。",
            "老眼愿力余，读书真成癖。"
        ],
        "title": "种决明",
        "id": "62f27c6f-1e8d-460a-a60b-04836538dd43"
    },
    {
        "author": "黄庭坚",
        "paragraphs": [
            "山光扫黛水挼蓝，闻说樽前惬笑谈。",
            "伯氏清修如舅氏，济南萧洒似江南。",
            "屡陪风月干吟笔，不解笙簧醉舞衫。",
            "只恐使君乘传去，拾遗今日是前衔。"
        ],
        "title": "同世弼韵作寄伯氏在济南兼呈六舅祠部",
        "id": "041d01a6-3536-4791-a29b-c0cfc772ad98"
    },
    {
        "author": "黄庭坚",
        "paragraphs": [
            "西来黄犬传佳句，知是陆机思陆云。",
            "历下楼台追把酒，舅家宾客厌论文。",
            "山椒欲雨好云气，湖面逆风生水纹。",
            "想得争棋飞鸟上，行人不见只听闻。"
        ],
        "title": "伯氏到济南寄诗颇言太守居有湖山之胜同韵和",
        "id": "079cdd8a-7e04-4804-8b70-09022df0747b"
    },
    {
        "author": "黄庭坚",
        "paragraphs": [
            "客心如头垢，日欲撩千篦。",
            "闻人说江南，喜气吐晴霓。",
            "伏枕梦归路，子规吟翠微。",
            "济南似江南，旧见今不疑。",
            "洗心欲成游，王事相夺移。",
            "驽马恋栈豆，岂能辞絷缧。",
            "本无封侯骨，见事又重迟。",
            "徒能多着酒，大腹如鸱夷。",
            "惟思一渔舟，载网横渺弥。",
            "矫贡历下亭，朱阑转清溪。",
            "春风吹桃李，三月自成蹊。",
            "翠叶张日幄，红英铺地衣。",
            "此中有佳兴，不醉定自非。",
            "况当郡政成，野茧麦两岐。",
            "与民同观游，永夜不阖扉。",
            "女墙上金枢，天如青琉璃。",
            "想子果下归，马饱生刍嘶。"
        ],
        "title": "次韵寄李六弟济南郡城桥亭之诗",
        "id": "ea735002-1628-44e5-99fc-6c851c0d5f54"
    },
    {
        "author": "黄庭坚",
        "paragraphs": [
            "竹贯四时清，月通云气明。",
            "外弟有佳质，妙年推老成。",
            "後凋对霜雪，不昧处阴晴。",
            "盛德当如此，古人畏後生。"
        ],
        "title": "用明发不寐有怀二人为韵寄李秉彝德叟  其一",
        "id": "ab64120a-90e9-43e6-9ad3-985b2fd8f0c9"
    },
    {
        "author": "黄庭坚",
        "paragraphs": [
            "在昔授子书，髧彼垂两发。",
            "乖离今十年，树立映先达。",
            "青灯哦妙句，如酌春酒滑。",
            "把书念携手，惆怅至明发。"
        ],
        "title": "用明发不寐有怀二人为韵寄李秉彝德叟  其二",
        "id": "878cd773-0226-4bc0-94d6-cc8e7635b4ac"
    },
    {
        "author": "黄庭坚",
        "paragraphs": [
            "人生不如意，十事恒八九。",
            "未见历下人，徒倾历城酒。",
            "从来亲骨肉，不免相可不。",
            "但愿崇事实，虚名等箕斗。"
        ],
        "title": "用明发不寐有怀二人为韵寄李秉彝德叟  其三",
        "id": "1db43465-9558-45aa-9629-1219f9f8f85c"
    },
    {
        "author": "黄庭坚",
        "paragraphs": [
            "蚤知鹊山亭，李杜发佳思。",
            "弥年听传夸，登览通梦寐。",
            "遥怜坐清旷，落笔富新制。",
            "尚因宾客集，沥酒使我醉。"
        ],
        "title": "用明发不寐有怀二人为韵寄李秉彝德叟  其四",
        "id": "25fad7c5-3938-4c67-bd33-89f8f98f46d7"
    },
    {
        "author": "黄庭坚",
        "paragraphs": [
            "往在舅氏旁，获拚堂上帚。",
            "六经观圣人，明如夜占斗。",
            "索居废旧闻，独学无新有。",
            "羡子杞梓材，未曾离矫揉。"
        ],
        "title": "用明发不寐有怀二人为韵寄李秉彝德叟  其五",
        "id": "9416a3ea-39de-47b8-a4eb-b1ae7acce45c"
    },
    {
        "author": "黄庭坚",
        "paragraphs": [
            "安诗无恙时，学行超辈侪。",
            "华屋落丘山，百忧满人怀。",
            "此士如不亡，仲子抱奇材。",
            "不独典刑在，神明还观来。"
        ],
        "title": "用明发不寐有怀二人为韵寄李秉彝德叟  其六",
        "id": "824afe96-5112-4f5a-8f38-5c7df37ae4f4"
    },
    {
        "author": "黄庭坚",
        "paragraphs": [
            "少时诵诗书，贯穿数万字。",
            "迩来窥陈编，记一忘三二。",
            "光阴如可玩，老境翻手至。",
            "良医曾折足，说病乃真意。"
        ],
        "title": "用明发不寐有怀二人为韵寄李秉彝德叟  其七",
        "id": "ed74ce12-35f2-4a96-99c5-b64f03dfe606"
    },
    {
        "author": "黄庭坚",
        "paragraphs": [
            "桃李春成径，本自不期人。",
            "历下两寒士，箪瓢能悦亲。",
            "耻蒙伐国问，肯卧覆车尘。",
            "子既得此友，从之求日新。"
        ],
        "title": "用明发不寐有怀二人为韵寄李秉彝德叟  其八",
        "id": "2884bcba-ada7-4469-9809-c6cb35ba91ee"
    },
    {
        "author": "黄庭坚",
        "paragraphs": [
            "忆在昭陵日，倾心用老成。",
            "功归仁祖庙，正得一书生。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其一",
        "id": "48fbcdf4-ea14-4961-85cd-b559278a1c97"
    },
    {
        "author": "黄庭坚",
        "paragraphs": [
            "羊生但着鞭，勿哭西州门。",
            "故有不亡者，南山相与存。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其二",
        "id": "07ddfc2b-2a6d-42ce-b838-3178e202db3a"
    },
    {
        "author": "黄庭坚",
        "paragraphs": [
            "庆州自不恶，藉甚载声华。",
            "忠义可无憾，公今有世家。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其三",
        "id": "dbc91758-9df2-46f1-81a7-ec3419174aa6"
    },
    {
        "author": "黄庭坚",
        "paragraphs": [
            "公归未百年，鹳巢荒古屋。",
            "我吟殄瘁诗，悲风韵乔木。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其四",
        "id": "feead6eb-5e7b-4adc-9de3-a3a5c14ad47f"
    },
    {
        "author": "黄庭坚",
        "paragraphs": [
            "伤心祠下亭，在时公燕处。",
            "临水不相猜，江鸥会人语。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其五",
        "id": "da9ed751-8515-40d7-b51c-02edf46029d4"
    },
    {
        "author": "黄庭坚",
        "paragraphs": [
            "公有一杯酒，与人同醉醒。",
            "遗民能记忆，欲语涕飘零。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其六",
        "id": "af74aaa7-6b52-4a34-8291-d2264e3b20ab"
    },
    {
        "author": "黄庭坚",
        "paragraphs": [
            "委径问谣俗，高丘省佃作。",
            "昔游非苟然，今花几开落。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其七",
        "id": "b7e916d6-81fe-440d-8cbb-2cacd1153faa"
    },
    {
        "author": "黄庭坚",
        "paragraphs": [
            "在昔实方枘，成功见圆机。",
            "九原尚友心，白首要同归。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其八",
        "id": "d0c4a54f-dce5-4e5f-a8b0-69e7981f507a"
    },
    {
        "author": "黄庭坚",
        "paragraphs": [
            "人去洲渚在，春回花草斑。",
            "清谈值渊对，发兴如江山。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其九",
        "id": "2704034b-ad73-4fe6-8e87-9c223cce1dda"
    },
    {
        "author": "黄庭坚",
        "paragraphs": [
            "落日衔城壁，祠东更一游。",
            "悲来惜酒少，安得董糟丘。"
        ],
        "title": "陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗  其一○",
        "id": "547529a2-94ff-44eb-912d-54dfd9b88eed"
    },
    {
        "author": "黄庭坚",
        "paragraphs": [
            "范公种竹水边亭，漂泊来游一客星。",
            "神理不应从此尽，百年草树至今青。"
        ],
        "title": "百花洲杂题",
        "id": "ec3da726-b40e-484f-a70a-439da173fd91"
    },
    {
        "author": "黄庭坚",
        "paragraphs": [
            "竹下倾春酒，愁阴为我开。",
            "不知临水语，更得几回来。"
        ],
        "title": "竹下把酒",
        "id": "eb91a4d6-8163-4884-a208-ecf19b436843"
    },
    {
        "author": "黄庭坚",
        "paragraphs": [
            "日极江南千里春，谁今洒笔可招魂。",
            "向人犹作故时面，翠竹苍烟一万根。"
        ],
        "title": "砌台晚思",
        "id": "b2d14c9d-f648-4ae4-b497-1e6f33ac5c0c"
    },
    {
        "author": "黄庭坚",
        "paragraphs": [
            "妙手从心得，接花如有神。",
            "根株穰下土，颜色洛阳春。",
            "雍也本犁子，仲由元鄙人。",
            "升堂与入室，只在一挥斤。"
        ],
        "title": "和师厚接花",
        "id": "7b580e19-c24d-4e6f-8a82-31a59c8dc73c"
    },
    {
        "author": "黄庭坚",
        "paragraphs": [
            "大隠在城市，此君真友生。",
            "根须辰日斸，笋要上番成。",
            "龙化葛陂去，凤吹阿阁鸣。",
            "草荒三径断，岁晚见交情。"
        ],
        "title": "和师厚栽竹",
        "id": "82173075-ec88-4088-80ef-455b4279468b"
    },
    {
        "author": "黄庭坚",
        "paragraphs": [
            "雨砌无车马，风帘洒静便。",
            "忽思江外酒，准拟醉时眠。",
            "隠几惟观化，开书屡绝编。",
            "遥知烟渚梦，遣骑唤渔船。"
        ],
        "title": "次韵师厚雨中昼寝忆江南餠曲酒",
        "id": "b25abd92-90bc-41d0-8b08-27e59bca54bb"
    },
    {
        "author": "黄庭坚",
        "paragraphs": [
            "从来占北堂，雨露借恩光。",
            "与菊乱佳色，共葵倾太阳。",
            "人生真苦相，物理忌孤芳。",
            "不及空庭草，荣衰可两忘。"
        ],
        "title": "次韵师厚萱草",
        "id": "64a00ea1-275c-4227-92a4-ce874d129e30"
    },
    {
        "author": "黄庭坚",
        "paragraphs": [
            "丈人养痾卧，此道取众弃。",
            "强饭尚可饱，力田苦常匮。",
            "欲从羣儿嬉，出语不妩媚。",
            "轩窗坐风凉，编简勘遗坠。",
            "自安井无禽，未叹旅焚次。",
            "夏暑极阳功，时霖作阴事。",
            "呼儿疏药畦，植杖按瓜地。",
            "南山云气佳，北极冕旒邃。",
            "自欣须发白，得见衣裳治。",
            "山林收枯槁，草木洗憔悴。",
            "舐痔以车来，探珠遭龙睡。",
            "腹便时蒙嘲，身退得自恣。",
            "伊优无下僚，骯脏谢高位。",
            "谁能领斯会，好在漆园吏。"
        ],
        "title": "次韵谢外舅病不能拜复官夏雨眠起之什",
        "id": "6850cfb3-87f5-4c16-b9a4-c1f235156bc8"
    },
    {
        "author": "黄庭坚",
        "paragraphs": [
            "贝锦不足歌，请陈江汉诗。",
            "美人出江汉，窈窕世未窥。",
            "折兰不肯佩，告我以蚕饥。",
            "独归岂惮远，三危露如饴。"
        ],
        "title": "次韵师厚病间十首  其一",
        "id": "e39f6a6d-d977-41b7-8cb1-d6fe969ec105"
    },
    {
        "author": "黄庭坚",
        "paragraphs": [
            "德人更疢疾，术智益洒落。",
            "反身见万古，道不在卜度。",
            "胸中有镆铘，老境要志弱。",
            "谢公赋达生，达生真可托。"
        ],
        "title": "次韵师厚病间十首  其二",
        "id": "f6fa6215-397e-4c46-a035-ca2a7d833c6c"
    },
    {
        "author": "黄庭坚",
        "paragraphs": [
            "引镜照清骨，惊非曩时人。",
            "天地入喻指，芭蕉自观身。",
            "陈力则已病，征财又室贫。",
            "古来支离疏，粟帛王所仁。"
        ],
        "title": "次韵师厚病间十首  其三",
        "id": "3741c225-2c05-4b29-ab5a-b9e74564feeb"
    },
    {
        "author": "黄庭坚",
        "paragraphs": [
            "葅寒知园秋，饭白问米贱。",
            "妇孙劝甘旨，霜兔颇宜面。",
            "黄花不举酒，佳句余嫪恋。",
            "经行宴坐堂，鼠迹书几砚。"
        ],
        "title": "次韵师厚病间十首  其四",
        "id": "0590e84e-8f63-4727-b4c3-343d66e1f241"
    },
    {
        "author": "黄庭坚",
        "paragraphs": [
            "桃李一春期，松栢千岁永。",
            "经玄事寂寞，发白官闲冷。",
            "草绿艾如张，波清蜮司影。",
            "东里与无趾，渠有幸不幸。"
        ],
        "title": "次韵师厚病间十首  其五",
        "id": "7cfd15e4-d19e-4f4b-9f12-4207f272ec1f"
    },
    {
        "author": "黄庭坚",
        "paragraphs": [
            "病余儿废锄，门巷草芊眠。",
            "来者何所闻，披草足跫然。",
            "封侯谢骨相，使鬼无金钱。",
            "梦作白鸥去，江湖水黏天。"
        ],
        "title": "次韵师厚病间十首  其六",
        "id": "9cece427-5565-4635-b016-6648f90eaa55"
    },
    {
        "author": "黄庭坚",
        "paragraphs": [
            "民生自煎熬，煮豆以萁爨。",
            "居然忘本根，光阴不供翫。",
            "藏山夜半失，乌合归星散。",
            "因病见不生，达人果大观。"
        ],
        "title": "次韵师厚病间十首  其七",
        "id": "139afc19-0d52-4299-ae0c-99f0e74207d2"
    },
    {
        "author": "黄庭坚",
        "paragraphs": [
            "开田种白玉，饱牛事耕犁。",
            "雨露非无泽，得秋常苦迟。",
            "猛虎擅文章，斑斑被诸儿。",
            "长松抱劲节，惟有岁寒知。"
        ],
        "title": "次韵师厚病间十首  其八",
        "id": "cc368098-32bb-4bb4-8c31-2e9be94d27fb"
    },
    {
        "author": "黄庭坚",
        "paragraphs": [
            "谢公莳兰苕，真意付此物。",
            "惠然风肯来，香为一披拂。",
            "遥知醉吟姿，黾勉向朱绂。",
            "搘筇橘柚黄，僧屋对像佛。"
        ],
        "title": "次韵师厚病间十首  其九",
        "id": "457721d1-b5c0-4789-a0a2-976af41f95e0"
    },
    {
        "author": "黄庭坚",
        "paragraphs": [
            "身病心轻安，道肥体癯瘦。",
            "好怀当告谁，四墙枣红皱。",
            "负暄不可献，扪虱坐清昼。",
            "端有真富贵，千秋万年後。"
        ],
        "title": "次韵师厚病间十首  其一○",
        "id": "19c7fb4c-9f75-48c5-abaa-4458d0db489e"
    },
    {
        "author": "黄庭坚",
        "paragraphs": [
            "去年君渡河，枣下实离离。",
            "今年君渡河，剥枣咏豳诗。",
            "直缘恩义重，不惮鞍马疲。",
            "诗书半行李，道路费岁时。",
            "亲交叹存亡，学问访阙遗。",
            "我多後时悔，君亦见事迟。",
            "即此有真意，定非儿女知。",
            "虚名无用处，北斗与南箕。",
            "燕赵游侠子，长安轻薄儿。",
            "狂掉三寸舌，躐登九级墀。",
            "覆手云雨翻，立谈光阴移。",
            "歃血盟父子，指天出肝脾。",
            "从来国器重，见谓骨相奇。",
            "筑岩发梦寐，猎渭非熊螭。",
            "百工改绳墨，一世擅文词。",
            "全人脰肩肩，瓮盎妩且宜。",
            "大槐阴黄庭，女萝绵络之。",
            "昭阳两兄弟，还自妬蛾眉。",
            "工颦又宜笑，百辈来茹咨。",
            "班姬轻鸿毛，更合众口吹。",
            "引绳痛排拫，蒙蔽枉成帷。",
            "惟恐出己上，杀之如弈棋。",
            "尘埃百年琴，绝弦为钟期。",
            "落落虎豹文，义难管中窥。",
            "至今扬子云，不与俗谐嬉。",
            "岁晚草玄经，覃思写天维。",
            "脱身天禄阁，危于剑头炊。",
            "卧闻策董贤，闭门甘忍饥。",
            "五侯盛宾客，驺辔交横驰。",
            "时通问字人，得酒未曾辞。",
            "近者君家翁，天与脱馽鞿。",
            "已为冥冥鸿，矰缴尚安施。",
            "养兰寻僧圃，爱竹到水湄。",
            "北阙免朝请，西都分保厘。",
            "文章九鼎重，富贵一黍累。",
            "赵良请灌园，但为商君嗤。",
            "弃甲尚文过，兕多牛有皮。",
            "出仕书掣肘，归来菊荒篱。",
            "不为五斗折，自无三径资。",
            "胜箭洗蹀血，归鞍悬月支。",
            "斯人万户侯，造物付炉锤。",
            "我观史臣篇，疏略记糟醨。",
            "譬如官池蛙，谁能问公私。",
            "君怀明月珠，簸弄沧海涯。",
            "深房佩芳兰，固是王所姬。",
            "南贡尚包橘，汉滨莫大随。",
            "每来促谈麈，风生庭竹枝。",
            "骯脏得家法，伊优不能为。",
            "但听呼摴蒱，便足解人颐。",
            "功成在漏刻，颖利处囊锥。",
            "失势落坑穽，寒窀如愁鸱。",
            "得马折足祸，亡羊多歧悲。",
            "屡敌因心计，伏兵几面欺。",
            "长戈仰关来，吐款受羁縻。",
            "万事只如此，毕竟谁成亏。",
            "爱君方寸间，醇朴乃器师。",
            "安得摆俗缠，东冈并鉏犁。",
            "由来在阴鹤，不必振羽仪。",
            "送行倾车盖，载酒满鸱夷。",
            "天高木叶下，潦退河流卑。",
            "屯云搴六幕，新月吐半规。",
            "人生会面难，取醉听狂痴。",
            "语穽发欺笑，诗锋犯嘲讥。",
            "悬知履霜来，少别为不怡。",
            "天津媚河汉，阙角挂秋霓。",
            "中有鬼与神，赤舌弄阴机。",
            "夜光但十袭，出怀即瑕疵。",
            "去去善逆旅，冻醪约重持。",
            "山药倒藤架，红梨带寒曦。",
            "坐须骑奴还，淹留岁恐期。",
            "无为出门念，牵衣婴孺啼。",
            "短韵愿成诵，时时寄相思。"
        ],
        "title": "次韵奉送公定",
        "id": "09b039db-c309-4f8d-888c-d8d9a6846564"
    },
    {
        "author": "黄庭坚",
        "paragraphs": [
            "急雨长风溢两河，欣然河伯顺风歌。",
            "行观东海方存少，不以黄流更自多。"
        ],
        "title": "和谢公定河朔漫成八首  其一",
        "id": "72dcf0a6-4e5f-4d83-8343-39e89f37197b"
    },
    {
        "author": "黄庭坚",
        "paragraphs": [
            "直渠杀势烦才吏，机器爬沙聚水兵。",
            "河面常从天上落，金堤千里护都城。"
        ],
        "title": "和谢公定河朔漫成八首  其二",
        "id": "e1bee4f1-baa2-4c8a-8731-295d4f9de3f0"
    },
    {
        "author": "黄庭坚",
        "paragraphs": [
            "直令南粤还归帝，谁谓匈奴不敢王。",
            "愿见推财多卜式，未须算赋似桑羊。"
        ],
        "title": "和谢公定河朔漫成八首  其三",
        "id": "ec02c347-42ca-45c5-bbcc-1ffec3643159"
    },
    {
        "author": "黄庭坚",
        "paragraphs": [
            "莱公庙略传耆旧，韩令风流在井疆。",
            "安用鸣鼛增汉垒，不妨罗拜下诸羌。"
        ],
        "title": "和谢公定河朔漫成八首  其四",
        "id": "e03ecc3e-3578-49d4-9840-450a5c952ab9"
    },
    {
        "author": "黄庭坚",
        "paragraphs": [
            "汉时水占十万顷，官寺民居皆浊河。",
            "岂必九渠亡故道，直缘穿凿用功多。"
        ],
        "title": "和谢公定河朔漫成八首  其五",
        "id": "87c15c2f-fbb7-48ce-9062-11dcd0e1e41d"
    },
    {
        "author": "黄庭坚",
        "paragraphs": [
            "漠庭数遣林牙使，羌种来窥雁塞耕。",
            "壮士看天思上策，月边鸣笛为谁横。"
        ],
        "title": "和谢公定河朔漫成八首  其六",
        "id": "d6ce3b8d-12bb-4876-8e36-ac244049c2fc"
    },
    {
        "author": "黄庭坚",
        "paragraphs": [
            "蛛蒙黄画屏初暗，尘涩金门锁不开。",
            "六十余年望琱辇，赭袍曾是映宫槐。"
        ],
        "title": "和谢公定河朔漫成八首  其七",
        "id": "0498ef8a-ce24-4591-88af-eeb15a7d7c69"
    },
    {
        "author": "黄庭坚",
        "paragraphs": [
            "百里弃疆王自直，万金捐费物皆春。",
            "须令牧马甘踰幕，更遣弯弓不射人。"
        ],
        "title": "和谢公定河朔漫成八首  其八",
        "id": "d22e380e-f1f7-49c6-86fd-07c8960a70c0"
    },
    {
        "author": "黄庭坚",
        "paragraphs": [
            "何用苦吟肝肾愁，但知把酒更无忧。",
            "声名本不关人事，看取青门一故侯。"
        ],
        "title": "次韵谢公定王世弼赠答二绝句  其一",
        "id": "e931f081-9f27-4fee-92d6-d52212bb047a"
    },
    {
        "author": "黄庭坚",
        "paragraphs": [
            "酒因咀嚼还知味，诗就呻吟不要工。",
            "王谢风流看二妙，病夫直欲卧墙东。"
        ],
        "title": "次韵谢公定王世弼赠答二绝句  其二",
        "id": "4777cd75-78db-4d7d-8194-b29eacbb2881"
    },
    {
        "author": "黄庭坚",
        "paragraphs": [
            "日着阑干角，风吹濯澣衣。",
            "喜同王季哲，更得谢玄晖。",
            "清兴俱不浅，长吟无用归。",
            "月明南北道，犹见驿尘飞。"
        ],
        "title": "次韵公定世弼登北都东楼四首  其一",
        "id": "862d67a9-c528-4761-b1ed-83ee50062471"
    },
    {
        "author": "黄庭坚",
        "paragraphs": [
            "真皇多庙胜，仁祖用功深。",
            "卜宅迁九鼎，破胡藏万金。",
            "百年休战士，当日纵前禽。",
            "欲断匈奴臂，不如留此心。"
        ],
        "title": "次韵公定世弼登北都东楼四首  其二",
        "id": "9e7a2bf7-d4d5-4e2a-85f5-7aceb12d9c9b"
    },
    {
        "author": "黄庭坚",
        "paragraphs": [
            "都城碍飞鸟，军幕卧貔貅。",
            "紫葚知蚕老，黄云见麦秋。",
            "接天双阙起，伏地九河流。",
            "耆老深望幸，銮舆不好游。"
        ],
        "title": "次韵公定世弼登北都东楼四首  其三",
        "id": "9ca8e596-f178-4624-9ae8-456b4797ab61"
    },
    {
        "author": "黄庭坚",
        "paragraphs": [
            "汉皇勤远略，晚节相千秋。",
            "不足中原地，犹思一战收。",
            "圣朝方北顾，斜日倚东楼。",
            "庙算知无敌，寒儒浪自愁。"
        ],
        "title": "次韵公定世弼登北都东楼四首  其四",
        "id": "b0c80129-4d29-492e-9602-04ed52999319"
    },
    {
        "author": "黄庭坚",
        "paragraphs": [
            "传闻交州初陆梁，东连五溪西氐羌。",
            "军行不断蛮标盾，谋主皆收汉畔亡。",
            "合浦谯门腥血沸，晋兴城下白骨荒。",
            "谋臣异时坐致寇，守臣今日愧苞桑。",
            "已遣戈船下漓水，更分楼船浮豫章。",
            "颇闻师出三鸦路，尽是中屯六郡良。",
            "汉南食麦如食玉，湖南驱人如驱羊。",
            "营平请谷三百万，祁连引兵九千里。",
            "少府私钱不可知，大农计岁今余几。",
            "土兵番马貔虎同，蝮蛇毒草篁竹中。",
            "未论刍粟捐金费，直愁瘴疠连营空。",
            "我思荆州李太守，欲募蛮夷令自攻。",
            "至今民歌尹杀我，州郡择人诚见功。",
            "张乔祝良不难得，谁借前筯开天聪。",
            "诏书哀痛言语切，为民一洗横尸血。",
            "摧锋陷坚赏万户，堑山堙谷穷三穴。",
            "南平旧时颇臣顺，欲献封疆请旄节。",
            "庙谟犹计病中原，岂知一朝更屠灭。",
            "天道从来不争胜，功臣好为可喜说。",
            "交州鸡肋安足贪，汉开九郡劳臣监。",
            "吕嘉不肯佩银印，征侧持戈敌百男。",
            "君不见往年濒海未郡县，赵佗闭关罢朝献。",
            "老翁窃帝聊自娱，白头抱孙思事汉。",
            "孝文亲遗劳苦书，稽首请去黄屋车。",
            "得一亡十终不忍，太宗之仁千古无。"
        ],
        "title": "和谢公定征南谣",
        "id": "ead0f622-e90e-4e07-8239-515b1d3786d5"
    },
    {
        "author": "黄庭坚",
        "paragraphs": [
            "遥知得谢分西洛，无复肯弹冠上尘。",
            "园地除瓜犹入市，水田收秫未全贫。",
            "杜陵白发垂垂老，张翰黄花句句新。",
            "还与老农争坐席，青林同社赛田神。"
        ],
        "title": "和师厚秋半时复官分司西都",
        "id": "e0d4c821-b788-4fb9-97b5-8eb6d60a6a86"
    },
    {
        "author": "黄庭坚",
        "paragraphs": [
            "篱边黄菊关心事，窗外青山不世情。",
            "江橘千头供岁计，秋蛙一部洗朝酲。",
            "归鸿往燕竞时节，宿草新坟多友生。",
            "身後功名空自重，眼前樽酒未宜轻。"
        ],
        "title": "和师厚郊居示里中诸君",
        "id": "c5794e57-6438-4f4f-87a9-19f0ec1783e0"
    },
    {
        "author": "黄庭坚",
        "paragraphs": [
            "谢公遂偃蹇，南阳无旧庐。",
            "天与解缨绂，元非傲当涂。",
            "庖丁释牛刀，众手斫大軱。",
            "白云曲肱卧，青山满床书。",
            "妙质落川泽，果然天网疏。",
            "故知今人巧，未觉古人迂。",
            "筑场岁功休，夜泉鸣竹渠。",
            "胸怀鬰垒块，此物谅时须。",
            "儿能了翁事，安用府中趋。",
            "孙能诵翁诗，乃是千里驹。",
            "人生行乐耳，用舍要自如。",
            "我方神其拙，社栎官道樗。",
            "公犹忧斧斤，睥睨斲樽壶。",
            "万古身後前，芭蕉秋雨余。",
            "少年喜狡狯，叱化粒成珠。",
            "谟功可歌舞，学古则暖姝。",
            "所好果不同，未可一理驱。",
            "眇思忘言对，安得南飞鳬。",
            "鄙心生蔓草，萌芽望耘鉏。",
            "离筵如昨日，春柳见霜枯。",
            "未辱锦绣段，时蒙双鲤鱼。",
            "忆昔参几杖，雍容觑规模。",
            "引接开藻鉴，高明通事枢。",
            "门生五七辈，寂寞半白须。",
            "谈经落麈尾，行乐从篮舆。",
            "看竹辟强宅，阅士黄公垆。",
            "雪屋煮茶药，晴檐张画图。",
            "幽寺促灯火，青毡置摴蒱。",
            "遶床叫一掷，十白九雉卢。",
            "蔡泽来分功，袁耽必上都。",
            "开旗纵七走，破竹殄羣胡。",
            "成枭烛为明，挟长朋佐呼。",
            "终饮见温克，所争匪锱铢。",
            "谁令运甓翁，见谓牧猪奴。",
            "事托丈人重，乃爱屋上乌。",
            "旧言如对面，形迹滞舟车。",
            "风帘想隠几，天籁鸣寒梧。",
            "尚喜读书否，还能把酒无。",
            "邺城渺尘沙，冠盖若秋蕖。",
            "相过问寒温，意气驰九衢。",
            "楚客虽工瑟，齐人本好竽。",
            "永怀溟海量，北斗不可斟。",
            "胜夜亲笔墨，因来明月珠。"
        ],
        "title": "寄南阳谢外舅",
        "id": "395e599e-224e-4d9b-bfbb-fc5f06eca7a5"
    },
    {
        "author": "黄庭坚",
        "paragraphs": [
            "瓜蔓已除垄，苔痕犹上墙。",
            "蓬蒿贪雨露，松竹见冰霜。",
            "卷幔天垂斗，披衣日在房。",
            "无诗叹不遇，千古一潜郎。"
        ],
        "title": "和外舅夙兴三首  其一",
        "id": "b1ea4a91-bc0f-40ba-b5ef-93db977ad18a"
    },
    {
        "author": "黄庭坚",
        "paragraphs": [
            "风烈僧鱼响，霜严郡角悲。",
            "短童疲洒扫，落叶故纷披。",
            "水冻食鲑少，瓮寒浮蚁迟。",
            "朝阳乌鸟乐，安稳托禅枝。"
        ],
        "title": "和外舅夙兴三首  其二",
        "id": "3f304b10-1123-4f80-979c-709470767320"
    },
    {
        "author": "黄庭坚",
        "paragraphs": [
            "暑逐池莲尽，寒随塞雁来。",
            "衣裘虽得暖，狐貉正相哀。",
            "僧汲辘轳晓，车鸣关锁开。",
            "不因朝鼓起，来帙乱书堆。"
        ],
        "title": "和外舅夙兴三首  其三",
        "id": "ae65b819-356d-4676-8f27-b46c88b8b10c"
    },
    {
        "author": "黄庭坚",
        "paragraphs": [
            "溪桥乔木下，往岁记经过。",
            "居人指神社，不敢寻斧柯。",
            "青阴百尺蔽白日，乌鹊取意占作窠。",
            "黄泉浸根雨长叶，造物着意固已多。",
            "风摧电打扫地尽，竟莫知为何谴诃。",
            "独山冷落城东路，不见指名终不磨。"
        ],
        "title": "和答师厚黄连桥坏大木亦为秋雹所碎",
        "id": "4702c0bb-6ff0-47d1-9966-9c42d932f3da"
    },
    {
        "author": "黄庭坚",
        "paragraphs": [
            "寒齑薄饭留佳客，蠹简残编作近邻。",
            "避地梁鸿真好学，着书扬子未全贫。",
            "玉酥炼得三危露，石火烧成一片春。",
            "沙鼎探汤供卯饮，不忧问字绝无人。"
        ],
        "title": "世弼惠诗求舜泉辄欲以长安酥共泛一杯次韵戏答",
        "id": "4786caa9-717b-4f8d-a5c2-fefab7c61178"
    },
    {
        "author": "黄庭坚",
        "paragraphs": [
            "雪屋吹灯然豆萁，古来壮士亦长饥。",
            "广文不得载酒去，且咏太玄庖蛤蜊。"
        ],
        "title": "送蛤蜊与李明叔诸公",
        "id": "a04360ef-4c5f-4262-9c90-1dd16fe3f887"
    },
    {
        "author": "黄庭坚",
        "paragraphs": [
            "盗跖人肝常自饱，首阳薇蕨向来饥。",
            "谁能着意知许事，且为元长食蛤蜊。"
        ],
        "title": "戏赠世弼用前韵",
        "id": "72c0ea20-8ed3-4d13-aa0c-da450089a3ef"
    },
    {
        "author": "黄庭坚",
        "paragraphs": [
            "伯乐无传骥空老，重华不见士长饥。",
            "从来万事乖名实，岂但药翁论蛤蜊。"
        ],
        "title": "世弼病方家不善论蛤蜊之功戏答",
        "id": "731ddbbd-8cfa-494e-a391-9baf771b54d5"
    },
    {
        "author": "黄庭坚",
        "paragraphs": [
            "海馔糖蟹肥，江醪白蚁醇。",
            "每恨腹未厌，夸说齿生津。",
            "三岁在河外，霜脐常食新。",
            "朝泥看郭索，暮鼎调酸辛。",
            "趋跄虽入笑，风味极可人。",
            "忆观淮南夜，火攻不及晨。",
            "横行葭苇中，不自贵其身。",
            "谁怜一网尽，大去河伯民。",
            "鼎司费万钱，玉食罗常珍。",
            "吾评扬州贡，此物真绝伦。"
        ],
        "title": "次韵师厚食蟹",
        "id": "9cd06a82-155b-4386-941b-e2d6ad5dba76"
    },
    {
        "author": "黄庭坚",
        "paragraphs": [
            "垂头畏庖丁，趋死尚能鸣。",
            "说以雕俎乐，甘言果非诚。",
            "生无千金辔，死得五鼎烹。",
            "祸胎无肠胃，杀身和椒橙。",
            "春风都门道，贯鱼百十并。",
            "骑奴吹一吷，驵骏不敢争。",
            "物材苟当用，何必渥洼生。",
            "忽思麒麟楦，突兀使人惊。"
        ],
        "title": "次韵谢外舅食馿肠",
        "id": "6df27b66-996a-47e5-9d1c-bebf6fe3927c"
    },
    {
        "author": "黄庭坚",
        "paragraphs": [
            "尝闻马南郡，少有拔俗韵。",
            "寒灰几见溺，铩翮常思奋。",
            "桐薪鸣灶间，剑气吐吴分。",
            "多言世益嗤，当律心自隠。",
            "家虽四立壁，仕要三无愠。",
            "会将渔父意，往就庄生问。"
        ],
        "title": "次韵师厚答马着作屡赠诗",
        "id": "170a25e2-3207-4c0f-9eb2-6fe01f2275da"
    },
    {
        "author": "黄庭坚",
        "paragraphs": [
            "老农年饥望人腹，想见四溟森雨足。",
            "林回投璧负婴儿，岂闻烹儿翁不哭。",
            "未论万户无炊烟，蛛丝蜗涎经杼轴。",
            "使君闵雪无肉味，煮餠青蒿下盐菽。",
            "岂云剪爪宜侵肌，霜不杀草仍故绿。",
            "幽灵奰赑西山雾，牲肥酒香神未渎。",
            "得微往从董父餐，宁当罪系葛陂渊。",
            "卜择祠官齐博士，暴露致告苍崖颠。",
            "请天行泽不汲汲，尔亦枯鱼过河泣。",
            "生鹅斩颈血未干，风马云车坐相及。",
            "百里旌旗洒玉花，使君义动龙蛇蛰。",
            "老农欢喜有春事，呼儿饭牛理蓑笠。",
            "博士勿叹从公疲，明年麦饭滑流匙。"
        ],
        "title": "次韵子瞻与舒尧文祷雪雾猪泉唱和",
        "id": "dd63bda4-8f40-46cb-964c-8aead8fe0880"
    },
    {
        "author": "黄庭坚",
        "paragraphs": [
            "薄酒可与忘忧，丑妇可与白头。",
            "徐行不必驷马，称身不必狐裘。",
            "无祸不必受福，甘餐不必食肉。",
            "富贵于我如浮云，小者谴诃大戮辱。",
            "一身畏首复畏尾，门多宾客饱僮仆。",
            "美物必甚恶，厚味生五兵。",
            "匹夫怀璧死，百鬼瞰高明。",
            "丑妇千秋万岁同室，万金良药不如无疾。",
            "薄酒一谈一笑胜茶，万里封侯不如还家。"
        ],
        "title": "薄薄酒二章  其一",
        "id": "872195da-23a9-4e44-87d7-ff900431ecda"
    },
    {
        "author": "黄庭坚",
        "paragraphs": [
            "薄酒终胜饮茶，丑妇不是无家。",
            "醇醪养牛等刀锯，深山大泽生龙蛇。",
            "秦时东陵千户食，何如青门五色瓜。",
            "传呼鼓吹拥部曲，何如春雨一池蛙。",
            "性刚太傅促和药，何如羊裘钓烟沙。",
            "绮席象床琱玉枕，重门夜鼓不停挝。",
            "何如一身无四壁，满船明月卧芦花。",
            "吾闻食人之肉，可随以鞭朴之戮。",
            "乘人之车，可加以鈇钺之诛。",
            "不如薄酒醉眠牛背上，丑妇自能搔背痒。"
        ],
        "title": "薄薄酒二章  其二",
        "id": "4a6b1032-f068-4722-a72c-c4d76341e88a"
    },
    {
        "author": "黄庭坚",
        "paragraphs": [
            "李髯家徒立四壁，未尝一饭能留客。",
            "春寒茅屋交相风，倚墙扪虱读书策。",
            "老妻甘贫能养姑，宁剪髻鬟不典书。",
            "大儿得餐不索鱼，小儿得裈不索襦。",
            "庾郎鲑菜二十七，太常斋日三百余。",
            "上丁分膰一饱饭，藏神梦诉羊蹴蔬。",
            "世传寒士有食籍，一生当饭百瓮葅。",
            "冥冥主张审如此，附郭小圃宜勤锄。",
            "葱秧青青葵甲绿，早韭晚菘羹糁熟。",
            "充虚解战頼汤餠，芼以蓱虀与甘菊。",
            "几日怜槐已着花，一心咒笋莫成竹。",
            "羣儿笑髯穷百巧，我谓胜人饭重肉。",
            "羣儿笑髯不若人，我独爱髯无事贫。",
            "君不见猛虎即人厌麋鹿，人还寝皮食其肉。",
            "濡需终与豕俱焦，饫肥择甘果非福。",
            "虫蚁无知不足惊，横目之民万物灵。",
            "请食熊蹯楚千乘，立死山壁汉公卿。",
            "李髯作人有佳处，李髯作诗有佳句。",
            "虽无厚禄故人书，门外犹多长者车。",
            "我读扬雄逐贫赋，斯人用意未全疏。"
        ],
        "title": "戏赠彦深",
        "id": "930a80fc-6f8e-4d0d-8608-356cc69fa738"
    },
    {
        "author": "黄庭坚",
        "paragraphs": [
            "破腊春未融，土膏寒不发。",
            "数声鸣条风，一夜洒窗雪。",
            "开轩万物晓，落势良未歇。",
            "铿铿青琅玕，阅此岁凛冽。",
            "摧埋头抢地，意气终自洁。",
            "君子谓此君，全身斯明哲。",
            "屋头维女贞，额色少泽悦。",
            "稍能窥藩篱，亦有固穷节。",
            "佳兴冉冉生，门外无车辙。",
            "写之朱丝弦，清坐待明月。"
        ],
        "title": "竹轩咏雪呈外舅谢师厚并调李彦深",
        "id": "242b8580-2ac9-4c66-9eca-1fc421c46bf0"
    },
    {
        "author": "黄庭坚",
        "paragraphs": [
            "同升吏部曹，往在纪丁未。",
            "别离感寒暑，岁星行十二。",
            "我惭鸡荩谷，子叹天且劓。",
            "空余山梁期，尚不昧初志。"
        ],
        "title": "赋未见君子忧心靡乐八韵寄李师载  其一",
        "id": "4f1d79dc-e2e4-4984-9e12-09a83a2bb5b1"
    },
    {
        "author": "黄庭坚",
        "paragraphs": [
            "会合良艰期，系匏各异县。",
            "千里共明月，如披故人面。",
            "浮云蔽高秋，此岂心中愿。",
            "雾重豹成文，水清鱼自见。"
        ],
        "title": "赋未见君子忧心靡乐八韵寄李师载  其二",
        "id": "6afb47d1-bf43-4d34-8d4c-60d0c3066744"
    },
    {
        "author": "黄庭坚",
        "paragraphs": [
            "齐地谷翔贵，排门无爨饙。",
            "二仲有甘旨，奉亲亦良勤。",
            "原田水洸洸，何时稼如云。",
            "无民愿岁丰，正自不忘君。"
        ],
        "title": "赋未见君子忧心靡乐八韵寄李师载  其三",
        "id": "70622799-989c-49de-8376-d48e34faa3f3"
    },
    {
        "author": "黄庭坚",
        "paragraphs": [
            "古人有成言，岁暮于吾子。",
            "斧挥郢人鼻，琴即钟期耳。",
            "新诗凌建安，高论到正始。",
            "徒言参隔辰，未负石投水。"
        ],
        "title": "赋未见君子忧心靡乐八韵寄李师载  其四",
        "id": "5bcb39f4-8102-48b0-8eeb-8b46e800cda6"
    },
    {
        "author": "黄庭坚",
        "paragraphs": [
            "白雪非众听，夜光忌暗投。",
            "古来不识察，浪自生百忧。",
            "三月楚国泪，千年郢中楼。",
            "无因杭一苇，浊水拍天流。"
        ],
        "title": "赋未见君子忧心靡乐八韵寄李师载  其五",
        "id": "fa2620a7-42b8-48af-845f-5fb8035e933e"
    },
    {
        "author": "黄庭坚",
        "paragraphs": [
            "河南李茂彦，内藴迈俗心。",
            "浚冲有泾渭，一顾重千金。",
            "事亲知色难，胜己又勇沈。",
            "外物既难必，求之首阳岑。"
        ],
        "title": "赋未见君子忧心靡乐八韵寄李师载  其六",
        "id": "fde38d22-13a1-4b6c-91ca-1f96d7684d4b"
    },
    {
        "author": "黄庭坚",
        "paragraphs": [
            "飘风从东来，雨足尽西靡。",
            "万物逐波流，金石终自止。",
            "渭因泾使浊，菲以葑故毁。",
            "智所无奈何，谁能为樗里。"
        ],
        "title": "赋未见君子忧心靡乐八韵寄李师载  其七",
        "id": "eceab64b-a697-4e15-8ae2-5a93acd5a2c5"
    },
    {
        "author": "黄庭坚",
        "paragraphs": [
            "纷纷车马客，如集市人博。",
            "彼虽有求来，我但快一噱。",
            "忽逢媚学子，时亦撼关钥。",
            "何当携手期，濠上得鱼乐。"
        ],
        "title": "赋未见君子忧心靡乐八韵寄李师载  其八",
        "id": "908bea3d-b1fc-4ea9-adec-2468a8303f54"
    },
    {
        "author": "黄庭坚",
        "paragraphs": [
            "落月烟沙静渺然，好风吹雪下平田。",
            "琼瑶万里酒增价，桂玉一炊人少钱。",
            "学子已占秋食麦，广文何憾客无毡。",
            "睡余强起还诗债，腊里春初未隔年。"
        ],
        "title": "次韵张秘校喜雪三首  其一",
        "id": "0388ff43-ab3b-4df5-ae49-29b38f586f53"
    },
    {
        "author": "黄庭坚",
        "paragraphs": [
            "巷深朋友稀来往，日晏儿童不扫除。",
            "雪里正当梅腊尽，民饥可待麦秋无。",
            "寒生短棹谁乘兴，光入疏棂我读书。",
            "官冷无人供美酒，何时却得步兵厨。"
        ],
        "title": "次韵张秘校喜雪三首  其二",
        "id": "573f782a-b563-428b-8ba2-c7466452fb4e"
    },
    {
        "author": "黄庭坚",
        "paragraphs": [
            "满城楼观玉阑干，小雪晴时不共寒。",
            "润到竹根肥腊笋，暖开蔬甲助春盘。",
            "眼前多事观游少，胸次无忧酒量宽。",
            "闻说压沙梨已动，会须鞭马蹋泥看。"
        ],
        "title": "次韵张秘校喜雪三首  其三",
        "id": "5b8a88a2-6e7b-4fd4-b5ed-c31ea112392f"
    },
    {
        "author": "黄庭坚",
        "paragraphs": [
            "四时说尽庵前事，寄远如开水墨图。",
            "略有生涯如谷口，非无卜肆在成都。",
            "旁篱榛栗供宾客，满眼云山奉燕居。",
            "闲与老农歌帝力，年丰村落罢追胥。"
        ],
        "title": "次韵寅庵四首  其一",
        "id": "12037d20-fdea-46c1-9832-b647157f09f1"
    },
    {
        "author": "黄庭坚",
        "paragraphs": [
            "兄作新庵接旧居，一原风物萃庭隅。",
            "陆机招隠方传洛，张翰思归正在吴。",
            "五斗折腰惭仆妾，几年合眼梦乡闾。",
            "白云行处应垂泪，黄犬归时早寄书。"
        ],
        "title": "次韵寅庵四首  其二",
        "id": "2ecee3b3-c79b-4a8b-8f5e-14cb00fe8859"
    },
    {
        "author": "黄庭坚",
        "paragraphs": [
            "大若塘边擉网鱼，小桃源口带经锄。",
            "诗催孺子成鸡栅，茶约邻翁掘芋区。",
            "苦楝狂风寒彻骨，黄梅细雨润如酥。",
            "此时睡到日三丈，自起开关招酒徒。"
        ],
        "title": "次韵寅庵四首  其三",
        "id": "f84ee612-e2ec-4f49-b40f-e4e11e9bf38d"
    },
    {
        "author": "黄庭坚",
        "paragraphs": [
            "未怪穷山寂寞居，此情常与世情疏。",
            "谁家生计无闲地，太半归来已白须。",
            "不用看云眠永日，会思临水寄双鱼。",
            "公私逋负田园薄，未至妨人作乐无。"
        ],
        "title": "次韵寅庵四首  其四",
        "id": "17f12b76-de47-4c44-b94e-d7ee9376e901"
    },
    {
        "author": "黄庭坚",
        "paragraphs": [
            "往日三语掾，解道将无同。",
            "我观李校书，超迈有古风。",
            "谈道屡入微，闭门长蒿蓬。",
            "谁能赏远韵，太守似安丰。"
        ],
        "title": "以同心之言其臭如兰为韵寄李子先  其一",
        "id": "b1ba956a-d45f-4be3-a1cc-05034f02b502"
    },
    {
        "author": "黄庭坚",
        "paragraphs": [
            "流水鸣无意，白云出无心。",
            "水得平淡处，渺渺不厌深。",
            "云行不能雨，还归碧山岑。",
            "斯人似云水，廊庙等山林。"
        ],
        "title": "以同心之言其臭如兰为韵寄李子先  其二",
        "id": "4da5a0e1-ebdd-4180-86cf-72fec94f1050"
    },
    {
        "author": "黄庭坚",
        "paragraphs": [
            "俗士得失重，舍龟观朵颐。",
            "六经成市道，驵侩以为师。",
            "吾学淡如水，载行欲安之。",
            "惟有无心子，白云相与期。"
        ],
        "title": "以同心之言其臭如兰为韵寄李子先  其三",
        "id": "e83bd020-4ae0-4dd5-add1-fcd2426730db"
    },
    {
        "author": "黄庭坚",
        "paragraphs": [
            "摧藏褫冠冕，寂寞归丘园。",
            "一瓢俱好学，伯仲吹篪埙。",
            "正以此易彼，高车择朱门。",
            "得失固有在，难为欲人言。"
        ],
        "title": "以同心之言其臭如兰为韵寄李子先  其四",
        "id": "a13f1522-59f2-4d11-be6e-c443f1871c94"
    },
    {
        "author": "黄庭坚",
        "paragraphs": [
            "携手力不足，七年坐乖离。",
            "愁思不能眠，起视夜何其。",
            "残月挂破镜，寒星满天垂。",
            "明明故人心，维斗终不移。"
        ],
        "title": "以同心之言其臭如兰为韵寄李子先  其五",
        "id": "50552997-48bc-4234-9cb4-92ff46aed1b2"
    },
    {
        "author": "黄庭坚",
        "paragraphs": [
            "穷阎蒿蔓膻，富屋酒肉臭。",
            "酒肉令人肥，蒿蔓令人瘦。",
            "欲从钟鼎食，复恐忧患构。",
            "秦时千户侯，寂寞种瓜後。"
        ],
        "title": "以同心之言其臭如兰为韵寄李子先  其六",
        "id": "0a5e88ab-d2c8-44e7-abc6-94215498267d"
    },
    {
        "author": "黄庭坚",
        "paragraphs": [
            "客从济南来，遗我故人书。",
            "墨淡字疏行，故人情有余。",
            "上言犹健否，次问意何如。",
            "只今意何有，思食故溪鱼。"
        ],
        "title": "以同心之言其臭如兰为韵寄李子先  其七",
        "id": "5311cc18-af67-4621-8a4e-3aad81317e6a"
    },
    {
        "author": "黄庭坚",
        "paragraphs": [
            "吾子有嘉德，譬如含熏兰。",
            "清风不来过，岁晚蒿艾间。",
            "古来百夫雄，白首在涧盘。",
            "非关自取重，直为知人难。"
        ],
        "title": "以同心之言其臭如兰为韵寄李子先  其八",
        "id": "98dfbcf4-c250-4ef6-a48f-a925d81b1ffb"
    },
    {
        "author": "黄庭坚",
        "paragraphs": [
            "公才如洪河，灌注天下半。",
            "风日未尝撄，昼夜圣所叹。",
            "名世二十年，穷无歌舞玩。",
            "入宫又见妬，徒友飞鸟散。",
            "一饱事难谐，五车书作伴。",
            "风雨暗楼台，鸡鸣自昏旦。",
            "虽非锦绣赠，欲报青玉案。",
            "文似离骚经，诗窥关雎乱。",
            "贱生恨学晚，曾未奉巾盥。",
            "昨蒙双鲤鱼，远托郑人缓。",
            "风义薄秋天，神明还旧贯。",
            "更磨荐祢墨，推挽起疲懦。",
            "忽忽未嗣音，微阳归候炭。",
            "仁风从东来，拭目望斋馆。",
            "鸟声日日春，柳色弄晴暖。",
            "漫有酒盈樽，何因见此粲。"
        ],
        "title": "见子瞻粲字韵诗和答三人四返不困而愈崛奇辄次韵寄彭门三首  其一",
        "id": "ec600b73-e5db-4d8f-b988-1a445129f0d4"
    },
    {
        "author": "黄庭坚",
        "paragraphs": [
            "人生等尺捶，岂耐日取半。",
            "谁能如秋虫，长夜向壁叹。",
            "朝四与暮三，适为狙公玩。",
            "臭腐暂神奇，喑噫即飘散。",
            "我观万世中，独立无介伴。",
            "小黠而大痴，夜气不及旦。",
            "低首甘豢养，尻脽登俎案。",
            "所以终日饮，醉眠朱碧乱。",
            "无人明此心，忍垢待濯盥。",
            "仰看东飞云，只使衣带缓。",
            "先生古人学，百氏一以贯。",
            "见义勇必为，少作衰俗懦。",
            "忠言愿回天，不忍斆吞炭。",
            "还从股肱郡，待诏图书馆。",
            "投壶得赐金，侏儒余饱暖。",
            "宁令东方公，但索长安粲。"
        ],
        "title": "见子瞻粲字韵诗和答三人四返不困而愈崛奇辄次韵寄彭门三首  其二",
        "id": "fdc575b2-7371-4ca7-af66-50acbebf60e0"
    },
    {
        "author": "黄庭坚",
        "paragraphs": [
            "元龙湖海士，毁誉略相半。",
            "下床卧许君，上床自永叹。",
            "丈夫属有念，人物非所玩。",
            "坐令结欢客，化为烟雾散。",
            "武功有大略，亦复寡朋伴。",
            "咏歌思见之，长夜鸣曷旦。",
            "东南望彭门，官道平如案。",
            "简书束缚人，一水不能乱。",
            "斯文媲秬鬯，可用圭瓒盥。",
            "诚求活国医，何忍弃和缓。",
            "开疆日百里，都内钱朽贯。",
            "铭功甚俊伟，乃见儒生懦。",
            "且当置是事，勿使冰作炭。",
            "上帝羣玉府，道家蓬莱馆。",
            "曲肱夏簟寒，炙背冬屋暖。",
            "只令文字垂，万世星斗粲。"
        ],
        "title": "见子瞻粲字韵诗和答三人四返不困而愈崛奇辄次韵寄彭门三首  其三",
        "id": "b07b22fe-6af8-46d0-b60d-1e706d12f3d4"
    },
    {
        "author": "黄庭坚",
        "paragraphs": [
            "天下无相知，得一已当半。",
            "桃僵李为仆，芝焚蕙增叹。",
            "佳人在江湖，照影自娱玩。",
            "一朝入汉宫，扫除备冗散。",
            "何如终流落，长作朝云伴。",
            "相思欲面论，坐起鸡五旦。",
            "身惭尸廪禄，有罪未见案。",
            "公文雄万夫，皦皦不自乱。",
            "臧谷皆亡羊，要以道湔盥。",
            "传声向东南，王事不可缓。",
            "春波下数州，快若七札贯。",
            "椎鼓张风帆，相见激衰懦。",
            "空文不传心，千古付煨炭。",
            "安得垂天云，飞就吴兴馆。",
            "鱼餍柳絮肥，笋煮溪沙暖。",
            "解歌使君词，樽前有三粲。"
        ],
        "title": "再和寄子瞻闻得湖州",
        "id": "142679c9-d370-42d5-bc3e-6896d69b505a"
    },
    {
        "author": "黄庭坚",
        "paragraphs": [
            "君闻苏公诗，疾读思过半。",
            "譬如闻韶耳，三月忘味叹。",
            "我诗岂其朋，组丽等俳玩。",
            "不闻南风弦，同调广陵散。",
            "鹤鸣九天上，肯作家鸡伴。",
            "晁子但爱我，品藻私月旦。",
            "官闲乐相从，梨栗供杯案。",
            "门静鸟雀嬉，花深蜂蝶乱。",
            "忽蒙加礼貌，斋戒事搢盥。",
            "问大心更小，意督词反缓。",
            "君材于用多，舞选弓矢贯。",
            "聪明回自照，胜己果非懦。",
            "我如相绘事，素质施朽炭。",
            "古来得道人，非独大庭馆。",
            "晁子已不疑，冬寒春自暖。",
            "系表知药言，择友得荀粲。"
        ],
        "title": "次韵答尧民",
        "id": "26530e62-0e9e-4b9c-b0e7-b0689ae774c4"
    },
    {
        "author": "黄庭坚",
        "paragraphs": [
            "终日桃李蹊，春风不相识。",
            "同我二三子，承我作意力。",
            "把酒忘味着，看花了香寂。",
            "晴云散长空，旷荡无限隔。",
            "身为胡蝶梦，本自不渔色。",
            "春虫劝人归，今我诚是客。",
            "归来翻故纸，书尾见麟获。",
            "文字非我名，聊取二三策。"
        ],
        "title": "春游",
        "id": "8ce7413e-f438-42f8-aa3a-ac47a2bebf95"
    },
    {
        "author": "黄庭坚",
        "paragraphs": [
            "我与子桑友，既往雨弥旬。",
            "交情未曾改，天地忽趋新。",
            "东风无行迹，佳气满城闉。",
            "麦苗生陂陇，叹息不食陈。",
            "谁能裹饭来，定是寂寞人。",
            "一曲古流水，试拂弦上尘。",
            "古木少生意，轮囷卧河滨。",
            "惭愧桃与李，相随见阳春。"
        ],
        "title": "次韵感春五首  其一",
        "id": "a401beb0-685c-49f8-b077-3e5eaac91075"
    },
    {
        "author": "黄庭坚",
        "paragraphs": [
            "张侯脱朝衣，儿褐多纯绿。",
            "闻道无米舂，煮朮学辟谷。",
            "官吏但索钱，诏书哀惸独。",
            "东方九尺长，不得侏儒禄。",
            "屋中声鹅雁，日暮搅心曲。",
            "穷巷无桃李，缊袍非春服。",
            "我吟白驹诗，知君在空谷。"
        ],
        "title": "次韵感春五首  其二",
        "id": "9478fe14-aa5e-4a4d-a993-af9790389a70"
    },
    {
        "author": "黄庭坚",
        "paragraphs": [
            "祁寒不可怨，天道自平分。",
            "及尔春风来，四肢有余温。",
            "丈夫力如虎，为人行灌园。",
            "椒兰工壅蔽，未可怨芳荪。",
            "寒鱼守穷辙，蒙呴一沫恩。",
            "一朝被湔祓，吹毛见瘢痕。"
        ],
        "title": "次韵感春五首  其三",
        "id": "a456eaec-8d2a-406c-aa60-8079a7b36d49"
    },
    {
        "author": "黄庭坚",
        "paragraphs": [
            "鸟声春渐长，烟雨春薄暮。",
            "风光不长妍，如客暂时寓。",
            "芸芸物争时，天地有常度。",
            "我行睹大河，黄流日东骛。",
            "喟然欲乘桴，莽不见洲渚。",
            "张侯但饮酒，无用恨羁旅。",
            "十年富贵子，今作一丘土。"
        ],
        "title": "次韵感春五首  其四",
        "id": "a36a609e-272d-4a9d-8abe-a9b8db381f42"
    },
    {
        "author": "黄庭坚",
        "paragraphs": [
            "茶如鹰爪拳，汤作蟹眼煎。",
            "时邀草玄客，晴明坐南轩。",
            "笑谈非世故，独立万物先。",
            "春风引车马，隠隠何阗阗。",
            "高盖相摩戛，骑奴争道喧。",
            "吾人抚荣观，燕处自超然。",
            "城中百年木，有鹊巢其颠。",
            "鸤鸠来相宅，日暮更谋迁。"
        ],
        "title": "次韵感春五首  其五",
        "id": "9dbe5519-421d-4fc8-a81e-ca0a1f170c85"
    },
    {
        "author": "黄庭坚",
        "paragraphs": [
            "温气冰底归，忽忽六过旬。",
            "园林改柯叶，鸟声日日新。",
            "耕稼百年外，四郊无短闉。",
            "高丘试顾望，俯仰迹已陈。",
            "信陵松鬰鬰，不见曩时人。",
            "空怀负暄赏，莫望属车尘。",
            "腹中书万卷，阽死沟壑滨。",
            "投壶与射覆，一笑物皆春。"
        ],
        "title": "圣柬将寓于卫行乞食于齐有可怜之色再次韵感春五首赠之  其一",
        "id": "0d8d1f4c-6c1b-433c-b590-f0d54670bb7b"
    },
    {
        "author": "黄庭坚",
        "paragraphs": [
            "种萱欲遣忧，丛薄空自绿。",
            "洗心日三省，人亦不我谷。",
            "谁能书窗下，草玄抱幽独。",
            "白首官不迁，校书汉天禄。",
            "身当万户侯，鼓吹拥部曲。",
            "解佩着犀渠，张弓插雕服。",
            "何时李将军，射猎出上谷。"
        ],
        "title": "圣柬将寓于卫行乞食于齐有可怜之色再次韵感春五首赠之  其二",
        "id": "eab44903-e345-44d1-8403-9152c0dbf1f3"
    },
    {
        "author": "黄庭坚",
        "paragraphs": [
            "春风鸣布谷，天道似劝分。",
            "持饥望路人，谁能颜色温。",
            "笑忆枯鱼说，诙谐老漆园。",
            "湘累不得禄，哀怨写荃荪。",
            "千年涧谷松，惭愧雨露恩。",
            "思为万乘器，顾掩斧凿痕。"
        ],
        "title": "圣柬将寓于卫行乞食于齐有可怜之色再次韵感春五首赠之  其三",
        "id": "6c85e169-a1eb-4593-ada6-220dd6236024"
    },
    {
        "author": "黄庭坚",
        "paragraphs": [
            "风雨桃李华，佳人来何暮。",
            "安齐果未安，寓卫岂所寓。",
            "张侯室县磬，得酒美无度。",
            "常忧腐肠死，须我嫁阿骛。",
            "双鱼传尺素，何处迷春渚。",
            "啼鸟劝不归，晓鞍逐行旅。",
            "遥知登楼兴，信美非吾土。"
        ],
        "title": "圣柬将寓于卫行乞食于齐有可怜之色再次韵感春五首赠之  其四",
        "id": "b28c5a29-b160-47a6-b079-33a7ffaa275e"
    },
    {
        "author": "黄庭坚",
        "paragraphs": [
            "鲁公但食粥，百口常忧煎。",
            "金张席贵宠，奴隶乘朱轩。",
            "丈夫例寒饿，万世无後先。",
            "风霾天作恶，雷亦怒阗阗。",
            "俄顷花柳静，烟暖谷鸟喧。",
            "人事每如此，翻覆不常然。",
            "下流多谤议，高位又疾颠。",
            "空余壮士志，不逐四时迁。"
        ],
        "title": "圣柬将寓于卫行乞食于齐有可怜之色再次韵感春五首赠之  其五",
        "id": "1b25d3bd-77b3-40b9-b92c-af2542c87150"
    },
    {
        "author": "黄庭坚",
        "paragraphs": [
            "仕路风波双白发，闲曹笑傲两诗流。",
            "故人相见自青眼，新贵即今多黑头。",
            "桃叶柳花明晓市，荻芽蒲笋上春洲。",
            "定知闻健休官去，酒户家园得自由。"
        ],
        "title": "次韵盖郎中率郭郎中休官二首  其一",
        "id": "3952c9f9-685d-4a1c-900a-5a7684ecf1eb"
    },
    {
        "author": "黄庭坚",
        "paragraphs": [
            "世态已更千变尽，心源不受一尘侵。",
            "青春白日无公事，紫燕黄鹂俱好音。",
            "付与儿孙知伏腊，听教鱼鸟逐飞沈。",
            "黄公垆下曾知味，定是逃禅入少林。"
        ],
        "title": "次韵盖郎中率郭郎中休官二首  其二",
        "id": "5b5baef1-d94d-42f9-a518-43396e5e34dc"
    },
    {
        "author": "黄庭坚",
        "paragraphs": [
            "阅世行将老斲轮，那能不朽见仍云。",
            "岁中日月又除尽，圣处工夫无半分。",
            "秋水寒沙鱼得计，南山浓雾豹成文。",
            "古心自有着鞭地，尺璧分阴未当勤。"
        ],
        "title": "次韵郭右曹",
        "id": "65bdf488-477e-4fb2-8ae0-66aa4b11a2bf"
    },
    {
        "author": "黄庭坚",
        "paragraphs": [
            "执戟老翁年七十，人看生理亦无聊。",
            "草玄事业窥周易，作赋声名动汉朝。",
            "今见远孙勤翰墨，还持遗藁困箪瓢。",
            "三年乡校趋晨鼓，一日边城听夜刁。",
            "野饭盈盘厌葱韭，春风半道解狐貂。",
            "归时定倒迎门屣，问雁安能学度辽。"
        ],
        "title": "送杨瓘雁门省亲二首  其一",
        "id": "b1544ebe-e44d-445e-857f-00efa493491b"
    },
    {
        "author": "黄庭坚",
        "paragraphs": [
            "蜀客出衰世，独升邹鲁堂。",
            "蚊虻观得失，虎豹擅文章。",
            "吾子已强学，草玄宜不忘。",
            "江河须畎浍，松柏要冰霜。",
            "马策路千里，雁门书数行。",
            "旨甘君有妇，尺璧爱分光。"
        ],
        "title": "送杨瓘雁门省亲二首  其二",
        "id": "eb05a6df-52a3-41e3-a78f-912c4e972159"
    },
    {
        "author": "黄庭坚",
        "paragraphs": [
            "张侯堂堂身八尺，老大无机如汉阴。",
            "猛摩虎牙取吞噬，自叹日月不照临。",
            "策名日已污轩冕，逃去未必焚山林。",
            "我评君才甚高妙，孤竹截管空桑琴。",
            "四十未曾成老翁，紫髯垂颐鬰森森。",
            "眉宇之间见风雅，蓝田烟雾生球琳。",
            "胸中垒块正须酒，东海可揽北斗斟。",
            "古人已悲铜雀上，不闻向时清吹音。",
            "百年毁誉付谁定，取醉自可结舌瘖。",
            "使公系腰印如斗，驷马高盖驱骎骎。",
            "亲朋改观婢仆敬，成都男子宁异今。",
            "又言屋底甚悬磬，儿婚女嫁取千金。",
            "古来圣贤多不饱，谁能独无父母心。",
            "众雏堕地各有命，强为百草忧春霖。",
            "艾封人子暗目睫，与王同床悔沾襟。",
            "陇鸟入笼左右啄，终日思归碧山岑。",
            "一生能几开口笑，何忍更遣百虑侵。",
            "忽投雄篇写逸兴，仰占干文动奎参。",
            "自陈使酒尝骂坐，惜予不与朋盍簪。",
            "君材蜀锦三千丈，要在刀尺成衣衾。",
            "南朝例有风流癖，楚地俗多词赋淫。",
            "屈原离骚岂不好，只今漂骨沧江浔。",
            "正令夷甫开三窟，猎以我道皆成禽。",
            "温恭忠厚神所劳，于鱼得计岂厌深。",
            "丈夫身在要勉力，岂有吾子终陆沈。",
            "鄙人相士盖多矣，勿作蔡泽笑噤吟。"
        ],
        "title": "次韵答张沙河",
        "id": "1a9b3b21-9dfa-4e3c-bc6b-5794497900dc"
    },
    {
        "author": "黄庭坚",
        "paragraphs": [
            "张侯去沙河，三食邺下麦。",
            "笔力望晁董，颇遗俗眼白。",
            "平生学经纶，胸中负奇画。",
            "未论功活人，饱饭不常得。",
            "妻寒尚宾敬，儿饿犹笔墨。",
            "侧闻共伯城，鱼稻颇宜客。",
            "又持尘生甑，欲往立四壁。",
            "平生贷米家，十辈来簿责。",
            "囊无孔方兄，面有在陈色。",
            "守株伺投兔，岁晚将何获。",
            "广道无人行，春风转沙石。",
            "栖栖马如狗，去谒东侯伯。",
            "布衣未可量，苍髯身八尺。",
            "鱼干要斗水，士困易为德。",
            "譬之举大木，人借一臂力。",
            "诸公感意气，岂待故相识。",
            "吾穷乏祖饯，折柳当马策。"
        ],
        "title": "送张沙河游齐鲁诸邦",
        "id": "7fd3df01-fd47-4984-9caa-fa71f9833c2e"
    },
    {
        "author": "黄庭坚",
        "paragraphs": [
            "张侯耕稼不逢年，过午未炊儿女煎。",
            "腹里虽盈五车读，囊中能有几钱穿。",
            "况闻缊素尚黄葛，可怕雪花铺白毡。",
            "谁料丹徒布衣得，今朝忽有酒如川。"
        ],
        "title": "和张沙河招饮",
        "id": "96087e73-d8b6-43d7-aa20-833314518909"
    },
    {
        "author": "黄庭坚",
        "paragraphs": [
            "灵源庙前木，我昔见拱把。",
            "七年身屡到，鬰鬰荫檐瓦。",
            "春风响马衔，并辔客萧洒。",
            "更愿少尹贤，置酒意倾写。",
            "斋堂有佳处，花柳轻娅姹。",
            "莲塘想旧叶，稻畦识枯苴。",
            "开关抚洪河，黄流极天泻。",
            "忆昔武皇来，系璧沈白马。",
            "从官亲土石，襁负至鳏寡。",
            "空余瓠子诗，哀怨逼骚雅。",
            "白圭自圣禹，今谁定真假。",
            "晁子发谠言，圣功谅难亚。",
            "排河着地中，势必千里下。",
            "移民就宽闲，何地不耕稼。",
            "此论似太高，吾亦茫取舍。",
            "有器可深川，吾未之学也。"
        ],
        "title": "同尧民游灵源庙廖献臣置酒用马陵二字赋诗二首  其一",
        "id": "502a5f9b-dba4-4259-a093-49fb5791413e"
    },
    {
        "author": "黄庭坚",
        "paragraphs": [
            "洪河壮观游，太府佳友朋。",
            "春色挽我出，东风如引绳。",
            "昏昏版筑气，王事始繁兴。",
            "大堤如连山，小堤如冈陵。",
            "增卑更培薄，万杵何登登。",
            "忆昨河失道，平原鱼可罾。",
            "田莱人未复，疮大国方惩。",
            "忽念耒耜闲，为民保丘塍。",
            "百县伐鼛出，夜半废曲肱。",
            "吾侪愧禄廪，游衍事鞍乘。",
            "晁子汉公孙，新去司马丞。",
            "出干大农部，才术见嗟称。",
            "我坐广文舍，七年读书灯。",
            "结发入场屋，肯谓河难凭。",
            "尔来触事短，痴甚霜前蝇。",
            "世味极淡薄，不了人爱憎。",
            "惟得一巵酒，尚能别淄渑。",
            "所以对樽俎，未曾闻斗升。",
            "酌我良已多，狂言恐侵陵。",
            "暮云吞落日，归鸟求其朋。",
            "冷官仆马瘦，及门鼓腾腾。"
        ],
        "title": "同尧民游灵源庙廖献臣置酒用马陵二字赋诗二首  其二",
        "id": "281056b5-fbcb-4a54-b4d9-501e8ac0fe6e"
    },
    {
        "author": "黄庭坚",
        "paragraphs": [
            "金生寒沙中，见别会有时。",
            "石上千年柏，材高用苦迟。",
            "丝乱犹可理，心乱不可治。",
            "竹斋闻履声，乃是故人来。",
            "匏苦只多叶，水深难为涉。",
            "土床不安席，象床卧烨烨。",
            "革与井同功，守道非关怯。",
            "木直常先伐，樗栎万世叶。"
        ],
        "title": "八音歌赠晁尧民",
        "id": "e345c462-58fa-4850-ab45-9e05c596b3a2"
    },
    {
        "author": "黄庭坚",
        "paragraphs": [
            "金荷酌美酒，夫子莫留残。",
            "石有补天材，虎豹守九关。",
            "丝窠将柳花，入户扑衣冠。",
            "竹风摇永日，思与子盘桓。",
            "匏瓜岂无匹，自古同心难。",
            "革急而韦缓，只在揉化间。",
            "木桃终报汝，药石理予颜。"
        ],
        "title": "八音歌赠晁尧民",
        "id": "c7f0ae14-6356-4763-8cf6-c5304ce0d27b"
    },
    {
        "author": "黄庭坚",
        "paragraphs": [
            "南雁传尺素，飞来卧龙城。",
            "颇知高卧久，忽作田野行。",
            "湛湛陂水满，欣欣原草荣。",
            "日华丽山川，秀色夺目精。",
            "对酒不满怀，揽物有余清。",
            "念昔读书客，远人遗世情。",
            "南亩道观饷，西郊留劝耕。",
            "共游如昨日，笑语绝平生。",
            "此士今已矣，宾筵无老成。",
            "犹倚谢安石，深心抚嫠惸。"
        ],
        "title": "次韵师厚五月十六日视田悼李彦深",
        "id": "3a226d4c-d582-417d-a09d-09bb4ea18627"
    },
    {
        "author": "黄庭坚",
        "paragraphs": [
            "晁子抱材耕谷口，世有高贤践台斗。",
            "顷随计吏西入关，关夫数日传车还。",
            "封侯半属妄校尉，射虎猛将犹行间。",
            "无因自致青云上，浪说诸公见嗟赏。",
            "骥伏盐车不称情，轻裘肥马凤凰城。",
            "归来作诗谢同列，句与桃李争春荣。",
            "十年山林廖居士，今随诏书称举子。",
            "文章宏丽学西京，新有诗声似侯喜。",
            "君不见古来良为知音难，绝弦不为时人弹。",
            "已喜琼枝在我侧，更恨桂树无由攀。",
            "千里风期初不隔，独怜形迹滞河山。"
        ],
        "title": "次韵晁补之廖正一赠答诗",
        "id": "eeb511c5-5f67-4578-b798-a654a2433944"
    },
    {
        "author": "黄庭坚",
        "paragraphs": [
            "吾观三江五湖口，汤汤谁能议升斗。",
            "物诚有之士则然，晚得廖子喜往还。",
            "学如云梦吞八九，文如壮士开黄间。",
            "十年呻吟江湖上，青枫白鸥付心赏。",
            "未减北郭汉先生，五府交书不到城。",
            "相者举肥骥空老，山中无人桂自荣。",
            "君既不能如钟世美，匦函上书动天子。",
            "且向华阴郡下作参军，要令公怒令公喜。",
            "君不见晁家乐府可管弦，惜无倾城为一弹。",
            "从军补掾百僚底，九关虎豹何由攀。",
            "男儿身健事未定，且莫着书藏名山。"
        ],
        "title": "再次韵呈廖明略",
        "id": "b859e74e-63fa-43d5-9762-4fd0783f1abb"
    },
    {
        "author": "黄庭坚",
        "paragraphs": [
            "君不见生不愿为牛後，宁为鸡口。",
            "吾闻向来得道人，终古不忒如维斗。",
            "希价咸阳诸少年，可推令往挽令还。",
            "俗学风波能自拔，我识廖侯眉宇间。",
            "省庭无人与争长，主司得之如受赏。",
            "东家一笑市尽倾，略无下蔡与阳城。",
            "生珠之水砂砾润，生玉之山草木荣。",
            "观君词章亦如此，谅知躬行有君子。",
            "更约探囊阅旧文，蛛丝灯花助我喜。",
            "贤乐堂前竹影斑，好鸟自语莫令弹。",
            "北邻着作相劳苦，整驾谒子邀同攀。",
            "应烦下榻煮茶药，坐待月轮衔屋山。"
        ],
        "title": "走答明略适尧民来相约奉谒故篇末及之",
        "id": "bc4387eb-bfe8-4cf5-b492-41e7ea0670d7"
    },
    {
        "author": "黄庭坚",
        "paragraphs": [
            "可以忘忧惟有酒，清圣浊贤皆可口。",
            "前日过君饮不多，明日解酲无五斗。",
            "古木清阴丹井栏，夜来凉月屋头还。",
            "论文拨置形骸外，得意相忘樽俎间。",
            "冰壶不可与夏虫飨，秋月不可与俗士赏。",
            "已得樽前两友生，更思一士济阳城。",
            "虽无四至九卿之规画，犹有千秋万岁之真荣。",
            "空名未食太仓米，今作斑衣老莱子。",
            "卿家嗣宗望尔来，不独我闻足音喜。",
            "西风索寞叶初干，长铗归来亦罢弹。",
            "穷巷蓬蒿深一尺，朱门廉陛高难攀。",
            "吾侪相逢置是事，百世之下仰高山。"
        ],
        "title": "答明略并寄无咎",
        "id": "a76ac7a5-d5c7-43cb-a46d-8c80a2bfdd12"
    },
    {
        "author": "黄庭坚",
        "paragraphs": [
            "夏云凉生土囊口，周鼎汤盘见科斗。",
            "清风古气满眼前，乃是户曹报章还。",
            "只今书生无此语，已在贞元元和间。",
            "一夫鄂鄂独无望，千夫唯唯皆论赏。",
            "野人泣血漫相明，和氏之璧无连城。",
            "参军拄笏看云气，此中安知枯与荣。",
            "我梦浮天波万里，扁舟去作鸱夷子。",
            "两士风流对酒樽，四无人声鸟语喜。",
            "梦回扰扰仍世间，心如伤弓怯虚弹。",
            "不堪市井逐干没，且愿朋旧相追攀。",
            "寄声小掾笃行李，落日东面空云山。"
        ],
        "title": "再次韵呈明略并寄无咎",
        "id": "4e7414fc-0bbf-4956-b683-7e746ab9d177"
    },
    {
        "author": "黄庭坚",
        "paragraphs": [
            "挟策读书计糊口，故人南箕与北斗。",
            "江南江北万重山，千里寄书声不还。",
            "当时朱弦写心曲，果在高山深水间。",
            "枯桐满腹生蛛网，忍向时人觅清赏。",
            "廖侯文字得我惊，五岳纵横守严城。",
            "万夫之下不称屈，定知名满四海非真荣。",
            "富于春秋已如此，他日卜邻长儿子。",
            "一丘各自有林泉，扶将白头亲燕喜。",
            "秋风日暮衣裳单，深巷落叶已如弹。",
            "数来会面复能几，六龙去人不可攀。",
            "短歌溷公更一和，聊乞淮南作小山。"
        ],
        "title": "再答明略二首  其一",
        "id": "e39bd45c-3de6-483d-bd9e-43d780f12a46"
    },
    {
        "author": "黄庭坚",
        "paragraphs": [
            "廖侯言如不出口，铨量古今胆如斗。",
            "度越崔张与二班，古风萧萧笔追还。",
            "前日辞家来射策，声名藉甚诸公间。",
            "华阴白云锁千嶂，胜日一谈谁能赏。",
            "君不见曩时子产识然明，知音鬰鬰闭佳城。",
            "勿以匣中之明月，计较粪上之朝荣。",
            "我去丘园十年矣，种桑可蚕犊生子。",
            "使年七十今中半，安能朝四暮三浪忧喜。",
            "据席谈经只强颜，不安时论取讥弹。",
            "爱君草木同臭味，颇似瓜葛相依攀。",
            "我有仙方煮白石，何时期君蓝田山。"
        ],
        "title": "再答明略二首  其二",
        "id": "e25b6c0b-b046-4764-aedc-1597c90a9fa6"
    },
    {
        "author": "黄庭坚",
        "paragraphs": [
            "士寒饿，古犹今，向来亦有子桑琴。",
            "倚楹啸歌非寓淫，伯牙山高水深深，万世丘垄一知音。",
            "阎君七弦抱幽独，晁子为之梁父吟。",
            "天寒络纬悲向壁，秋高风露声入林。",
            "冷丝枯木拂珠网，十指乃能写人心。",
            "村村击鼓如鸣鼍，豆田见角谷成螺。",
            "岁丰寒士亦把酒，满眼饤饾梨枣多。",
            "晁家公子屡经过，笑谈与世殊臼科。",
            "文章落落映晁董，诗句往往妙阴何。",
            "阎夫子，勿谓知人难，使琴抑怨久不和。",
            "明光昼开九门肃，不令高才牛下歌。"
        ],
        "title": "次韵无咎阎子常携琴八村",
        "id": "e87b6fff-4d0b-4396-a118-add5c15245dc"
    },
    {
        "author": "黄庭坚",
        "paragraphs": [
            "建酉金为政，摇落草木衰。",
            "除瓜陇亩凈，邵平无米炊。",
            "满家色藜藿，诗书不赒饥。",
            "平生晁公子，正用此时来。",
            "定交无一物，秋月以为期。",
            "执持荆山璧，要我雕琢之。",
            "破斧不能柯，况乃玉无疵。",
            "危冠论百揆，备乐奏四时。",
            "成功彼有命，用舍君自知。",
            "收身渺江湖，岁晚白鸟嬉。",
            "开径蒲苇中，倚锄望君归。",
            "闭塞乃非道，不才当尔为。"
        ],
        "title": "定交诗二首效鲍明远体呈晁无咎  其一",
        "id": "eb23e2eb-6f80-404f-9ef6-8fd37879eefb"
    },
    {
        "author": "黄庭坚",
        "paragraphs": [
            "建鼓求亡子，原非入耳歌。",
            "除去绿绮尘，水深山峨峨。",
            "满堂悦秦声，君独用此何。",
            "平分感秋节，空阔湛金波。",
            "定夜百虫息，高论听悬河。",
            "执揽北斗柄，斟酌四时和。",
            "破屋仰见星，得子喜且多。",
            "危柱无安弦，野水自盈科。",
            "成道在礼乐，成山在丘阿。",
            "收此桑榆景，相从寄琢磨。",
            "开怀溟海阔，百怪出蛟鼍。",
            "闭藏愿自爱，惊人取谴诃。"
        ],
        "title": "定交诗二首效鲍明远体呈晁无咎  其二",
        "id": "eb1d8c03-dfae-405c-aa38-8bc825f341ee"
    },
    {
        "author": "黄庭坚",
        "paragraphs": [
            "金马避世客，谈谐玩汉朝。",
            "石门抱关人，长往闭寂寥。",
            "丝虫日夜织，劳苦则以食。",
            "竹生罹斧斤，高林乃其贼。",
            "匏樽酌吾子，虽陋意不浅。",
            "土德贵重迟，水德贵深远。",
            "革能谈鲲鹏，晚乃得庄周。",
            "木雁两不居，相期无待游。"
        ],
        "title": "赠无咎八音歌",
        "id": "f26790dd-b019-43c3-8b91-8f93a8ecc042"
    },
    {
        "author": "黄庭坚",
        "paragraphs": [
            "虎剥文章犀解角，食未下亢奇祸作。",
            "药材根氐罹斸掘，蜜虫夺房抱饥渴。",
            "有心无心材慧死，人言不如龟曳尾。",
            "卫平哆口无南箕，斗柄指日江使噫。",
            "狐腋牛衣同一燠，高丘无女甘独宿。",
            "虚名挽人受实祸，累棋既危安处我。",
            "室中凝尘散发坐，四壁矗矗见天下。",
            "奎蹄曲隈取脂泽，娄猪艾豭彼何择。",
            "倾肠倒胃得相知，贯日食昴终不疑。",
            "古来毕命黄金台，佩君一言等觜觿。",
            "月没参横惜相违，秋风金井梧桐落。",
            "故人过半在鬼录，柳枝赠君当马策。",
            "岁晏星回观盛德，张弓射雉武且力。",
            "白鸥之翼没江波，抽弦去轸君谓何。"
        ],
        "title": "二十八宿歌赠别无咎",
        "id": "7b9467ac-221b-4033-b187-30af954901f4"
    },
    {
        "author": "黄庭坚",
        "paragraphs": [
            "阎生作三副，规摹宣城葛。",
            "外貌虽铣泽，毫心或麤粝。",
            "功将希栗尾，拙乃成枣核。",
            "李庆缚散卓，含墨能不泄。",
            "病在惜白毫，往往半巧拙。",
            "小字亦周旋，大字难曲折。",
            "时时一毛乱，乃似逆梳发。",
            "张鼎徒有表，徐偃元无骨。",
            "橅画记姓名，亦可应仓卒。",
            "为之街南居，时通铃下谒。",
            "晴轩坐风凉，怪我把枯笔。",
            "开囊扑蠹鱼，遣奴送一束。",
            "洗砚磨松煤，挥洒至日没。",
            "蚤年学屠龙，适用固疏阔。",
            "广文困虀盐，烹茶对秋月。",
            "略无人问字，况有客投辖。",
            "文章寄呻吟，讲授费颊舌。",
            "闲无用心处，雌黄到笔墨。",
            "时不与人游，孔子尚爱日。",
            "作诗当鸣鼓，聊自攻短阙。"
        ],
        "title": "林为之送笔戏赠",
        "id": "bddb17be-e064-44cb-8643-c792560dd826"
    },
    {
        "author": "黄庭坚",
        "paragraphs": [
            "君勿嘲广文，冱寒被絺葛。",
            "君勿嘲广文，穷年饭粢粝。",
            "常恐俎豆予，与世充肴核。",
            "凡木不愿材，大折小枝泄。",
            "栎依曲辕社，聊用神其拙。",
            "吾家本江南，一丘藏曲折。",
            "濒溪荫苍筤，萧洒可散发。",
            "既无使鬼钱，又无封侯骨。",
            "薄禄庇闲曹，且免受逼卒。",
            "为此懒出门，徒弊怀中谒。",
            "直斋宾客退，风物供落笔。",
            "诗成着床头，不知今几束。",
            "君何向予勤，见诗叹埋没。",
            "嗣宗须酒浇，未信胸怀阔。",
            "自状一片心，碧潭浸寒月。",
            "令德感来教，为君赋车辖。",
            "君思扬雄咤，何似张仪舌。",
            "此意恐太狂，愿为引绳墨。",
            "正使此道非，改过从今日。",
            "报章望琼琚，勿使音尘阙。"
        ],
        "title": "再和答为之",
        "id": "9ef565ea-496f-4fc6-8f4a-5ba2b5ca6c4d"
    },
    {
        "author": "黄庭坚",
        "paragraphs": [
            "林君维闽英，数面成瓜葛。",
            "邻居接杖藜，过饭厌疏粝。",
            "读书饱工夫，论事极精核。",
            "奋身君子场，勇若怒未泄。",
            "穷年栖旅巢，由命非由拙。",
            "王良驱八骏，方驾度九折。",
            "学堂疏雨余，石砌长苔发。",
            "弟子肥如瓠，先生瘦惟骨。",
            "北门一都会，尘埃人卒卒。",
            "高盖如秋荷，势利相奔谒。",
            "惟君尚寂寞，来观草玄笔。",
            "斯文未易陈，正当高阁束。",
            "金马事陆沈，市门逐干没。",
            "未须相贤愚，聊自嘲迂阔。",
            "忆昨戏赠诗，羣辱报明月。",
            "极知推挽意，我车君欲辖。",
            "屠龙真强言，奔马不及舌。",
            "赐书盈五车，直舍方二墨。",
            "意会便欣然，余事过窗日。",
            "尚恐素餐钱，诸生在城阙。"
        ],
        "title": "再和答为之",
        "id": "3076a3f3-f89a-421c-8295-75de1cb5dde1"
    },
    {
        "author": "黄庭坚",
        "paragraphs": [
            "饶阳赵方士，眼如九秋鹰。",
            "学书不成不学剑，心术妙解通神明。",
            "医如俯身拾地芥，相如仰面观天星。",
            "自言方术杂鬼怪，万种一贯皆天成。",
            "大梁卜肆倾宾客，二十余年声籍籍。",
            "得钱满屋不经营，散与世人还寄食。",
            "北门尘土满衣襟，广文直舍官槐阴。",
            "白云劝酒终日醉，红烛围棋清夜深。",
            "大车驷马不回首，强项老翁来见寻。",
            "向人忠信去表襮，可喜正在无机心。",
            "轻谈祸福邀重糈，所在多于竹苇林。",
            "翁言此辈无足听，见叶知根论才性。",
            "飞腾九天沈九渊，自种自收皆在行。",
            "先期出语骇传闻，事至十九中时病。",
            "轮囷离奇惜老大，成器本可千万乘。",
            "自叹轻霜白发新，又去惊动都城人。",
            "都城达官老于事，嫌翁出言不妩媚。",
            "有手莫炙权门火，有口莫辩荆山玉。",
            "吴宫火起燕焚巢，当时卞和斮两足。",
            "千里辞家却入门，三春荣木会归根。",
            "我有江南黄篾舫，与翁长入白鸥羣。"
        ],
        "title": "赠赵言",
        "id": "b06e3214-536f-4a47-b3cc-54d4f2b73309"
    },
    {
        "author": "黄庭坚",
        "paragraphs": [
            "客亭长短路南北，衮衮行人那得知。",
            "惟有相逢即相别，一杯成喜只成悲。"
        ],
        "title": "次韵题粹老客亭诗後",
        "id": "4f2950cc-875e-43de-b1ab-fbc42d130331"
    },
    {
        "author": "黄庭坚",
        "paragraphs": [
            "车如鸡栖马如狗，闭门常多出门少。",
            "去天尺五张公子，官居城南池馆好。",
            "健儿快马紫游缰，迎我不知沙路长。",
            "高榆老柳媚寒日，枯荷小鸭冻野航。",
            "津人刺船起应客，遥知故人一水隔。",
            "下马索酒呼三迟，骑奴笑言客竟痴。",
            "向来情义比瓜葛，万事略不置町畦。",
            "追数存亡异忧乐，烛如白虹贯酒巵。",
            "开轩临水弄长笛，吹落残月风凄凄。",
            "城头漏下四十刻，破魔惊睡听新诗。",
            "君诗清壮悲节物，正与秋虫同一律。",
            "迩来更觉苦语工，思妇霜碪捣寒月。",
            "朱颜绿发深误人，不似草木长青春。",
            "洁身好贤君自有，今日相看进于旧。",
            "以兹敢倾一杯酒，为太夫人千万寿。"
        ],
        "title": "赠张仲谋",
        "id": "58b59a6e-4796-48e7-be5a-475dc2f648c9"
    },
    {
        "author": "黄庭坚",
        "paragraphs": [
            "秋来鼠辈欺猫死，窥瓮翻盘搅夜眠。",
            "闻道狸奴将数子，买鱼穿柳聘衔蝉。"
        ],
        "title": "乞猫",
        "id": "f5a6907c-86aa-4710-a5a2-a7a67533a4e6"
    },
    {
        "author": "黄庭坚",
        "paragraphs": [
            "养得狸奴立战功，将军细柳有家风。",
            "一箪未厌鱼餐薄，四壁当令鼠穴空。"
        ],
        "title": "谢周文之送猫儿",
        "id": "2af9f3fd-1a03-42c1-b7dc-2d9c05f399c5"
    },
    {
        "author": "黄庭坚",
        "paragraphs": [
            "去家十二年，黄雀悭下筯。",
            "笑开张侯盘，汤餠始有助。",
            "蜀王煎藙法，醢以羊彘兔。",
            "麦餠薄于纸，含浆和咸酢。",
            "秋霜落场谷，一一挟茧絮。",
            "飞飞蒿艾间，入网辄万数。",
            "烹煎宜老稚，罂缶烦爱护。",
            "南包解京师，至尊所珍御。",
            "玉盘登百十，睥睨轻桂蠹。",
            "五侯哕豢豹，见谓美无度。",
            "濒河饭食浆，瓜葅已佳茹。",
            "谁言风沙中，乡味入供具。",
            "坐令亲馔甘，更使客得与。",
            "蒲阴虽穷僻，勉作三年住。",
            "愿公且安乐，分寄尚能屡。"
        ],
        "title": "谢张泰伯惠黄雀鲊",
        "id": "226ddd7c-365f-41d3-928c-036b12eb4da9"
    },
    {
        "author": "黄庭坚",
        "paragraphs": [
            "次膺豪健如霜鹘，空拳误挂田犬牙。",
            "果输司空城旦作，付与步兵厨人家。",
            "野马横郊作凝水，牵牛引竹上寒花。",
            "无酒醉公不甚惜，诵公五字使人嗟。"
        ],
        "title": "赠答晁次膺",
        "id": "db0ff4a5-7ab3-4241-b712-1513bd1233a7"
    },
    {
        "author": "黄庭坚",
        "paragraphs": [
            "三尺孤坟一布衣，人言无复似当时。",
            "千秋万岁还来此，月笛烟莎世不知。"
        ],
        "title": "杨朴墓",
        "id": "3c18f577-a19f-4322-9ab0-a48cc73a2c45"
    },
    {
        "author": "黄庭坚",
        "paragraphs": [
            "弃置锄犁就车马，从来计出古人下。",
            "尘埃好在三尺桐，不疑万世期子野。",
            "明经使者着书郎，风雨乘驲忘夙夜。",
            "回车过门问无恙，何意深巷勤长者。",
            "圣师之後盖多贤，领略世故有余暇。",
            "白面长身虽不见，好古发愤尚类也。",
            "自然身如警露鹤，每先鸣鸡整初驾。",
            "北行河决所至郡，肃肃王命哀鳏寡。",
            "力排滹沱避城郭，深泽疲民且田舍。",
            "贾生三策藏胸中，羿矢百中不虚舍。",
            "行归定拜关内侯，但赐黄金恐非价。"
        ],
        "title": "次韵孔四着作早行",
        "id": "e76ffa52-0a1d-4dbe-9c0e-b2f41b75e2ba"
    },
    {
        "author": "黄庭坚",
        "paragraphs": [
            "驼褐蒙风霜，鸡声眇墟里。",
            "青灯进豆粥，落月踏冰水。",
            "平生不龟药，纔可卫十指。",
            "持比千户封，谁能优劣此。"
        ],
        "title": "次韵孔四着作北行滹沱",
        "id": "b3221233-3ec7-4adb-8920-f6b55a371eab"
    },
    {
        "author": "黄庭坚",
        "paragraphs": [
            "朝廷无事君臣乐，花柳多情殿阁春。",
            "不觉胡雏心暗动，绮罗翻作坠楼人。"
        ],
        "title": "和陈君仪读太真外传五首  其一",
        "id": "fe1f7a7e-d566-4a8f-b292-690171f2e427"
    },
    {
        "author": "黄庭坚",
        "paragraphs": [
            "扶风乔木夏阴合，斜谷铃声秋夜深。",
            "人到愁来无处会，不关情处总伤心。"
        ],
        "title": "和陈君仪读太真外传五首  其二",
        "id": "3691f1fb-2052-4171-bda4-5f92ef57fa2e"
    },
    {
        "author": "黄庭坚",
        "paragraphs": [
            "梁州一曲当时事，记得曾拈玉笛吹。",
            "端正楼空春昼永，小桃犹学淡燕支。"
        ],
        "title": "和陈君仪读太真外传五首  其三",
        "id": "370fece4-9991-47a1-8ac2-8d0c97f97429"
    },
    {
        "author": "黄庭坚",
        "paragraphs": [
            "高丽条脱琱红玉，逻逤琵琶捻绿丝。",
            "蛛网屋煤昏故物，此生惟有梦来时。"
        ],
        "title": "和陈君仪读太真外传五首  其四",
        "id": "b9212373-9a44-4c4d-b4d8-1833a132dadf"
    },
    {
        "author": "黄庭坚",
        "paragraphs": [
            "上皇曾御昭仪传，镜里观形只眼前。",
            "养得禄儿倾四海，千秋更有一伶玄。"
        ],
        "title": "和陈君仪读太真外传五首  其五",
        "id": "44fbce65-3c9c-4402-bdca-c9544608dd9b"
    },
    {
        "author": "黄庭坚",
        "paragraphs": [
            "南征北伐报功频，刘氏亲为魏国宾。",
            "毕竟以丕成霸业，岂能于汉作纯臣。",
            "两都秋色皆乔木，二祖恩波在细民。",
            "驾驭英雄虽有术，力扶宗社可无人。"
        ],
        "title": "读曹公传",
        "id": "3531e6ae-63a9-4c5d-8532-11dffbbe6a8c"
    },
    {
        "author": "黄庭坚",
        "paragraphs": [
            "古风萧索不言归，贫贱交情富贵非。",
            "世祖本无天下量，子陵何慕钓鱼矶。"
        ],
        "title": "杂诗",
        "id": "52fb815c-b381-4e4c-87da-f0914f89d9ec"
    },
    {
        "author": "黄庭坚",
        "paragraphs": [
            "今年畚锸弃春耕，折苇枯荷绕坏城。",
            "白鸟自多人自少，污泥终浊水终清。",
            "沙场旗鼓千人集，渔户风烟一笛横。",
            "惟有鸣鸱古祠柏，对人犹是向时情。"
        ],
        "title": "卫南",
        "id": "0e3015a0-3c57-45cb-bb2a-a85e1c954379"
    },
    {
        "author": "黄庭坚",
        "paragraphs": [
            "江形圜似阮家盆，山势岑如北海樽。",
            "户有浮蛆春盎盎，双松一路醉乡门。"
        ],
        "title": "酒",
        "id": "4f2cdb1e-4b95-4f5d-9981-18d92e9cd7b3"
    },
    {
        "author": "黄庭坚",
        "paragraphs": [
            "少日心期转谬悠，蛾眉见妒且障羞。",
            "但令有妇如康子，安用生儿似仲谋。",
            "横笛牛羊归晚径，卷帘瓜芋熟西畴。",
            "功名可致犹回首，何况功名不可求。"
        ],
        "title": "次韵答柳通叟问舍求田之诗",
        "id": "15ea2816-464c-4fa9-b93e-1f7298ee1b5c"
    },
    {
        "author": "黄庭坚",
        "paragraphs": [
            "鲁公笔法屋漏雨，未减右军锥画沙。",
            "可惜团团新月面，故教零乱黑云遮。"
        ],
        "title": "书扇",
        "id": "997315e2-582d-4d2c-b3af-fe79cd951ba0"
    },
    {
        "author": "黄庭坚",
        "paragraphs": [
            "客愁非一种，历乱如蜜房。",
            "食甘念慈母，衣绽怀孟光。",
            "我家犹北门，王子渺湖湘。",
            "寄书无雁来，衰草漫寒塘。",
            "故人哀王孙，交味耐久长。",
            "置酒相暖热，惬于冬饮汤。",
            "吾侪痴绝处，不减顾长康。",
            "得闲枯木坐，冷日下牛羊。",
            "坐有稻田衲，颇熏知见香。",
            "胜谈初亹亹，修绠汲银床。",
            "声名九鼎重，冠盖万夫望。",
            "老禅不挂眼，看蜗书屋梁。",
            "韵与境俱胜，意将言两忘。",
            "出门事衮衮，斗柄莫昂昂。",
            "月色丽双阙，雪云浮建章。",
            "苦寒无处避，惟欲酒中藏。"
        ],
        "title": "次韵答叔原会寂照房呈稚川",
        "id": "4f323fd6-61a5-4022-971f-664369ef540c"
    },
    {
        "author": "黄庭坚",
        "paragraphs": [
            "高人住宝坊，重客款斋房。",
            "市声犹在耳，静虚生白光。",
            "幽子遗淡墨，窗间见潇湘。",
            "蒹葭落鳬雁，秋色媚横塘。",
            "博山沈水烟，淡与人意长。",
            "自携鹰爪芽，来试鱼眼汤。",
            "寒浴得温湢，体浄意凯康。",
            "盘餐取近市，厌饫谢膻羊。",
            "裂餠羞豚脍，包鱼芰荷香。",
            "平生所怀人，忽言共榻床。",
            "常恐风雨散，千里鬰相望。",
            "斯游岂易得，渊对妙濠梁。",
            "雅雅王稚川，易亲复难忘。",
            "晏子与人交，风义盛激昂。",
            "两公盛才力，宫锦丽文章。",
            "鄙夫得秀句，成诵更怀藏。"
        ],
        "title": "同王稚川晏叔原饭寂照房",
        "id": "f5453493-7b81-48e5-952c-1aef17d10bac"
    },
    {
        "author": "黄庭坚",
        "paragraphs": [
            "风雨思齐诗，草木怨楚调。",
            "本无心击排，胜日用歌啸。",
            "僧窗茶烟底，清绝对二妙。",
            "俱含万里情，雪梅开岭徼。",
            "我惭风味浅，砌莎慕松茑。",
            "中朝盛人物，谁与开颜笑。",
            "二公老谙事，似解寂寞钓。",
            "对之空叹嗟，楼阁重晚照。"
        ],
        "title": "次韵叔原会寂照房",
        "id": "9caf754a-7bbd-4ced-a2c6-2c9c1fdccb8e"
    },
    {
        "author": "黄庭坚",
        "paragraphs": [
            "平生万里兴，敛退着寸尺。",
            "向来类窃鈇，少日已争席。",
            "曩过招提饭，惬当易为适。",
            "食鲑如举士，名下无遗索。",
            "谈余天雨花，茶罢风生腋。",
            "谁言尘土中，有此坐上客。",
            "言前倾许可，胸次开堛塞。",
            "同是蠹鱼痴，还归理编册。",
            "长安千门雪，蟹黄熊有白。",
            "更约载酒行，无为守岑寂。"
        ],
        "title": "次韵稚川",
        "id": "fd6129ca-099a-42f2-ace8-23266ce65705"
    },
    {
        "author": "黄庭坚",
        "paragraphs": [
            "一别七冬夏，几书通置邮。",
            "冥鸿难借问，江鲤多沈浮。",
            "心因梦想去，迹为山川留。",
            "叔趋丹凤阙，身向卧龙洲。",
            "邂逅入关马，同时解辔秋。",
            "别後事万端，向来身百忧。",
            "咨嗟旧田园，恸哭新松楸。",
            "稍询耆旧间，太半归山丘。",
            "小儿携妇子，襁褓皆裹头。",
            "青灯照逆旅，呼酒濯乱愁。",
            "破啼为笑语，霜夜尽更筹。",
            "岁寒叔旧节，况又高春秋。",
            "老松心更槩，绿竹气和柔。",
            "言如不出口，体若不胜裘。",
            "德音润九里，政事无全牛。",
            "诗成戏笔墨，清甚韦苏州。",
            "篆籀有志气，当于古人求。",
            "自悲闻道晚，涉世如虚舟。",
            "虽无触物意，傥亦遭骂咻。",
            "稍窥性命学，未穷言行尤。",
            "息心待自信，渺如大河流。",
            "堤防小不密，一决败数州。",
            "安得心服礼，不见为疮疣。",
            "荆鸡变化材，鹄卵滞阴幽。",
            "愿因啄抱力，浩荡碧云游。"
        ],
        "title": "都下喜见八叔父",
        "id": "804269dc-6146-4463-8a6d-e55c93ecc8ac"
    },
    {
        "author": "黄庭坚",
        "paragraphs": [
            "田窦堂上酒，未醉已变态。",
            "何如东陵瓜，子母相钩带。",
            "富贵席未暖，珠玉作灾怪。",
            "茅茨虽长贫，终有懿亲在。",
            "丈人困州县，短发余会撮。",
            "居然枳棘栖，坐阅岁月代。",
            "青云已迷津，浊酒未割爱。",
            "簿领能无休，饤饾唤鱼菜。",
            "羁旅苦地偏，江湖见天大。",
            "万里一帆樯，长风可倚頼。",
            "因行访幽禅，头陀烟雨外。"
        ],
        "title": "次韵叔父夷仲送夏君玉赴零陵主簿",
        "id": "4e474d22-ebd4-46f1-b33e-8388d539859b"
    },
    {
        "author": "黄庭坚",
        "paragraphs": [
            "池塘夜雨听鸣蛙，老境侵寻每忆家。",
            "白发生来惊客鬓，黄粱炊熟又春华。",
            "百年不负胶投漆，万事相依葛与瓜。",
            "胜日主人如有酒，犹堪扶病见鶑花。"
        ],
        "title": "病起次韵和稚川进叔倡酬之什",
        "id": "277a1942-a084-4641-aa52-3b438010416d"
    },
    {
        "author": "黄庭坚",
        "paragraphs": [
            "人骑一马钝如蛙，行向城东小隠家。",
            "道上风埃迷皂白，堂前水竹湛清华。",
            "春归河曲定寒食，公到江南应削瓜。",
            "樽酒光阴俱可惜，端须连夜发园花。"
        ],
        "title": "稚川约晚过进叔次前韵赠稚川并呈进叔",
        "id": "fcb1a35e-26af-4488-bfd6-e281b0442f9d"
    },
    {
        "author": "黄庭坚",
        "paragraphs": [
            "吾宗端居丛百忧，长歌劝之肯出游。",
            "黄流不解涴明月，碧树为我生凉秋。",
            "初平羣羊置莫问，叔度千顷醉即休。",
            "谁倚柁楼吹玉笛，斗杓寒挂屋山头。"
        ],
        "title": "汴岸置酒赠黄十七",
        "id": "1181bfd7-966d-4a51-a434-23d4d6f4bc98"
    },
    {
        "author": "黄庭坚",
        "paragraphs": [
            "秋声满山河，行李在梁宋。",
            "川涂事鸡鸣，身亦逐羣动。",
            "霜清鱼下流，橘柚入包贡。",
            "又持三十口，去作江南梦。"
        ],
        "title": "晓放汴舟",
        "id": "f12c202c-965c-4736-9885-b92c2f055f99"
    },
    {
        "author": "黄庭坚",
        "paragraphs": [
            "去此二十年，持家西过宋。",
            "起予者白鸥，归兴岌飞动。",
            "宫殿明宝坊，山川开禹贡。",
            "破浪一帆风，更占梦中梦。"
        ],
        "title": "次盱眙同前韵",
        "id": "2302cee7-e71f-41d2-8880-337a6d8abd5f"
    },
    {
        "author": "黄庭坚",
        "paragraphs": [
            "谢公所筑埭，未叹曲池平。",
            "苏州来赋诗，句与秋气清。",
            "僧构擅空阔，浮光飞栋甍。",
            "维斗天司南，其下百渎倾。",
            "贝宫产明月，含泽遍诸生。",
            "盘礴淮海间，风烟侵十城。",
            "籁箫吹木末，浪波沸庖烹。",
            "我来杪摇落，霜清见鱼行。",
            "白鸥远飞来，得我若眼明。",
            "佳人归何时，解衣绕厢荣。"
        ],
        "title": "外舅孙莘老守苏州留诗斗野亭庚申十月庭坚和",
        "id": "f0a49170-c4e4-47dc-b8ed-2587bea18e26"
    },
    {
        "author": "黄庭坚",
        "paragraphs": [
            "岸江倚帆樯，已专北风权。",
            "飞霜挟月下，百笮直如弦。",
            "绿水去清夜，黄芦摇白烟。",
            "篙人持更柝，相语闻并船。",
            "平生濯缨心，鸥鸟共忘年。",
            "风吹落尘网，岁星奔回旋。",
            "险艰自得力，细故可弃捐。",
            "至今梦汹汹，呼禹济广川。"
        ],
        "title": "十月十三日泊舟白沙江口",
        "id": "4e9af6a1-a732-4d85-ae4a-551f70e1d3e2"
    },
    {
        "author": "黄庭坚",
        "paragraphs": [
            "篙师救首尾，我为制中权。",
            "挂席满风力，如椎强弩弦。",
            "晓放白沙口，长芦见炊烟。",
            "一叶托秋雨，沧江百尺船。",
            "反观世风波，谁能保长年。",
            "念昔声利区，与世阙周旋。",
            "大道甚闲暇，百物不废捐。",
            "谁知目力浄，改观旧山川。"
        ],
        "title": "发白沙口次长芦",
        "id": "c1232da7-6c18-4366-8316-f1d086b1be94"
    },
    {
        "author": "黄庭坚",
        "paragraphs": [
            "福公开百室，不借邻国权。",
            "法筵森龙象，天乐下管弦。",
            "我来雨花地，依旧熏炉烟。",
            "金碧动江水，钟鱼到客船。",
            "茗椀洗昏着，经行数徂年。",
            "岁寒风落山，故乡喜言旋。",
            "林回负赤子，白璧乃可捐。",
            "侍亲如履冰，风雨淼暗川。"
        ],
        "title": "阻风入长芦寺",
        "id": "9db0b909-c964-45fb-906b-129c15b66bd7"
    },
    {
        "author": "黄庭坚",
        "paragraphs": [
            "风从落帆休，天与大江平。",
            "僧坊昼亦静，钟磬寒逾清。",
            "淹留属暇日，植杖数连甍。",
            "颇与幽子逢，煮茗当酒倾。",
            "携手霜木末，朱栏见潮生。",
            "樯移永正县，鸟度建康城。",
            "薪者得树鸡，羹盂味南烹。",
            "香秔炊白玉，饱饭愧闲行。",
            "丛祠思归乐，吟弄夕阳明。",
            "思归诚独乐，薇蕨渐春荣。"
        ],
        "tags": [
            "抒情",
            "纪游",
            "写景"
        ],
        "title": "次韵伯氏长芦寺下",
        "id": "231cd309-1ef9-4679-ad76-34075b5beedf"
    },
    {
        "author": "黄庭坚",
        "paragraphs": [
            "豪士阻江海，瓜分域中权。",
            "真人开关梁，曾不费一弦。",
            "六朝妙人物，蔓草萦寒烟。",
            "至今哀江南，咏歌在渔船。",
            "穷山虎豹穴，磨衲拥高年。",
            "青天行日月，坐看磨蚁旋。",
            "身将时共晚，道与世相捐。",
            "犹能揽壮观，巨浸朝百川。"
        ],
        "title": "金陵",
        "id": "7e7ae3ea-0f6d-4ac6-8d6c-47acb1bc280b"
    },
    {
        "author": "黄庭坚",
        "paragraphs": [
            "我观江南山，如目不受垢。",
            "忆食江南薇，子独于我厚。",
            "在北思江山，如怀冰雪颜。",
            "千峰上云雨，岑绝何由攀。",
            "当时喜文章，各有儿子气。",
            "尔来颔须白，有儿能拜起。",
            "读书浩湖海，解意开春冰。",
            "成山更崇崛，顾我丑丘陵。",
            "白玉着石中，与物本落落。",
            "泾渭相将流，世不名清浊。",
            "乞言既不易，赠言良独难。",
            "古来得道人，挂舌屋壁间。",
            "牧羊金华道，载酒太玄宅。",
            "支颐听晤语，愿君喙三尺。",
            "我行风雨夜，船窗闻远鸡。",
            "故人不可见，故人心可知。"
        ],
        "title": "赠别李端叔",
        "id": "ddef564d-559e-4360-bc7d-adee80606304"
    },
    {
        "author": "黄庭坚",
        "paragraphs": [
            "顿舟古铜官，昼夜风雨黑。",
            "洪波崩奔去，天地无限隔。",
            "船人谨维笮，何暇思挂席。",
            "凭江裂嵌空，中有暗水滴。",
            "洞视不敢前，潭潭蛟龙宅。",
            "网师登长鳣，贾我腥釜鬲。",
            "斑斑被文章，突兀喙三尺。",
            "言语竟不通，噞喁亦何益。",
            "魁梧类长者，卒以筌饵得。",
            "浮沉江湖中，波友永相失。",
            "有生甚苦相，细大更噉食。",
            "安得无垢称，对榻忘语默。"
        ],
        "title": "阻风铜陵",
        "id": "f046c604-fe51-445d-8bde-77ab685217a9"
    },
    {
        "author": "黄庭坚",
        "paragraphs": [
            "竹山虫鸟朋友语，讨论阴晴怕风雨。",
            "丁宁相教防祸机，草动尘惊忽飞去。",
            "提壶归去意甚真，柳暗花浓亦半春。",
            "北风几日铜官县，欲过五松无主人。"
        ],
        "title": "阻水泊舟竹山下",
        "id": "183ae166-8668-4b84-9dfa-ee8e9b1283dc"
    },
    {
        "author": "黄庭坚",
        "paragraphs": [
            "孤城三日风吹雨，小市人家只菜蔬。",
            "水远山长双属玉，身闲心苦一舂锄。",
            "翁从旁舍来收网，我适临渊不羡鱼。",
            "俛仰之间已陈迹，暮窗归了读残书。"
        ],
        "tags": [
            "抒情",
            "怀才不遇",
            "写景"
        ],
        "title": "池口风雨留三日",
        "id": "1ff2c90a-6c77-437e-ba8b-6500ce6d569e"
    },
    {
        "author": "黄庭坚",
        "paragraphs": [
            "横云初抹漆，烂漫南纪黑。",
            "不见九华峰，如与亲友隔。",
            "忆当秋景明，九老对几席。",
            "何曾闭篷窗，卧听寒雨滴。",
            "不食贵池鱼，喜寻昭明宅。",
            "笔砚鼠行尘，芝菌生铜鬲。",
            "思成佳句梦，贻我锦数尺。",
            "属者浪吞舟，风雹更附益。",
            "老翁哭妇儿，相将难再得。",
            "存亡如日月，薄蚀行道失。",
            "流俗暗本源，谓神吐其食。",
            "神理傥有私，丘祷久以默。"
        ],
        "title": "贵池",
        "id": "def035c8-2279-4fab-8ef4-6a6e14e8d668"
    },
    {
        "author": "黄庭坚",
        "paragraphs": [
            "号橹下沧江，避风大雷口。",
            "天与水模糊，不复知地厚。",
            "谁家上江船，狂追雪山走。",
            "孤村无十室，旅饭困三韭。",
            "黄芦麋鹿场，此地广千肘。",
            "得禽多文章，肯顾鱼贯柳。",
            "莽苍天物悲，雕弓故在手。",
            "鹿鸣犹念羣，雉媒竟卖友。",
            "商人万斛船，挂席上牛斗。",
            "横笛倚柁楼，波深苍龙吼。",
            "失水不能神，伐葭作城守。",
            "欲寄大雷书，往问长干妇。",
            "何当楫迎汝，秦淮绿如酒。"
        ],
        "title": "大雷口阻风",
        "id": "990eece6-8a63-4f74-add6-c5e7f0ae83ca"
    },
    {
        "author": "黄庭坚",
        "paragraphs": [
            "广原嘷终风，发怒土囊口。",
            "万艘萍无根，乃知积水厚。",
            "龙鳞火荧荧，鞭笞雷霆走。",
            "公私连樯休，森如束春韭。",
            "倚筇蒹葭湾，垂杨欲生肘。",
            "雄文酬江山，惜无韩与柳。",
            "五言呻吟内，惭愧陶谢手。",
            "送菜烦邻船，买鱼熟溪友。",
            "儿童报晦冥，正昼见箕斗。",
            "吾方废书眠，鼻鼾鞲囊吼。",
            "犹防盗窥家，严鼓申夜守。",
            "冶城谢公墩，牛渚荡子妇。",
            "何时快登临，篙师分牛酒。"
        ],
        "title": "庚寅乙未犹泊大雷口",
        "id": "34784c55-902c-495e-9a56-7afef5b9948d"
    },
    {
        "author": "黄庭坚",
        "paragraphs": [
            "江湖吞天胸，蛟龙垂涎口。",
            "养躯无千金，特为亲故厚。",
            "本心非华轩，而与马争走。",
            "聘妇缉落毛，教儿耨葱韭。",
            "衣食端须几，将老犹掣肘。",
            "安能诡随人，曲折作杞柳。",
            "桓公瓮盎瘿，楚国不龟手。",
            "生涯但如此，那问托婚友。",
            "久阴快夜晴，天文若科斗。",
            "村南鬼火寒，村北风虎吼。",
            "野人驱鸡豚，缚落坚缠守。",
            "刘郎弓石八，猛气厌冯妇。",
            "一试金仆姑，归饮软臂酒。"
        ],
        "title": "乙未移舟出口",
        "id": "3d30d49d-9cde-4dc1-9e5c-cab5716c8bee"
    },
    {
        "author": "黄庭坚",
        "paragraphs": [
            "前日发大雷，真成料虎头。",
            "今日伐鼓出，棹歌傲阳侯。",
            "沧江百折来，及此始东流。",
            "东流会宾客，建德椎羊牛。",
            "野语尚信然，小市黄芦洲。",
            "惟有采薪翁，经营往来舟。",
            "槠枥尽斤斧，山童烟雨愁。"
        ],
        "title": "丙申泊东流县",
        "id": "e048c87e-1452-4f27-9641-467e293e8f05"
    },
    {
        "author": "黄庭坚",
        "paragraphs": [
            "鬰鬰窈窈天官宅，诸峰排霄帝不隔。",
            "六时谒天开关钥，我身金华牧羊客。",
            "羊眠野草我世闲，高真众灵思我还。",
            "石盆之中有甘露，青牛驾我山谷路。"
        ],
        "title": "书石牛溪旁大石上",
        "id": "d10bd125-3c20-4edf-9718-963578227168"
    },
    {
        "author": "黄庭坚",
        "paragraphs": [
            "畏畏佳佳石谷水，冬冬隆隆山木风。",
            "炉香四百六十载，开山者谁梁宝公。"
        ],
        "title": "题山谷大石",
        "id": "201db872-d821-406e-b62f-08adabb0b4d9"
    },
    {
        "author": "黄庭坚",
        "paragraphs": [
            "筑屋皖公城，木末置曲栏。",
            "岁晚对烟景，人家橘柚间。",
            "独秀司命峰，众口让高寒。",
            "松竹二乔宅，雪云三祖山。",
            "衰怀造胜境，转觉落笔难。",
            "苏李工五字，属联不当悭。"
        ],
        "title": "同苏子平李德叟登擢秀阁",
        "id": "9e5e6a07-82ed-4fff-8b9f-5471b5a62b31"
    },
    {
        "author": "黄庭坚",
        "paragraphs": [
            "大灵寿日月，化石皖公陂。",
            "偶无斧斤寻，不作宰上碑。",
            "倾首若有谓，指泉来自西。",
            "泉甘崖木老，坐啸欲忘归。",
            "风流裴通直，商略从我嬉。",
            "莳梅盈百科，洗石出崛奇。",
            "更约聘石工，镵我灵龟诗。",
            "舅弟妙学古，亦复古须眉。",
            "卿家北海公，笔法可等夷。",
            "为我书斯文，要与斗牛垂。"
        ],
        "title": "灵龟泉上",
        "id": "ed0aa5a0-ed0f-48aa-9411-04310d9bbca0"
    },
    {
        "author": "黄庭坚",
        "paragraphs": [
            "吏部文章万世，吾求善本编窥。",
            "散帙云窗棐几，同安得见丘迟。"
        ],
        "title": "从丘十四借韩文二首  其一",
        "id": "664eefc3-cdde-4247-b8bf-bffc6aba65c8"
    },
    {
        "author": "黄庭坚",
        "paragraphs": [
            "中有先君手泽，丹铅点勘书诗。",
            "莫惜借行千里，他日还君一鸱。"
        ],
        "title": "从丘十四借韩文二首  其二",
        "id": "0b943fea-78d6-4140-9c74-840609708953"
    },
    {
        "author": "黄庭坚",
        "paragraphs": [
            "黑云平屋檐，晨夜隔星月。",
            "晓装商旅前，冰底泥活活。",
            "野人攘畔耕，蹇马不能滑。",
            "驼裘惜蒙茸，俱落水塘缺。",
            "孤材小蜗舍，乞火干履袜。",
            "前登极峥嵘，他日飞鸟没。",
            "寒花委乱草，耐冻鸣风叶。",
            "江形篆平沙，分派回劲笔。",
            "髯弟不俱来，得句漫剞劂。",
            "却望同安城，惟有松鬰鬰。",
            "遥知浦口晴，诸峰见明雪。"
        ],
        "title": "发舒州向皖口道中作寄李德叟",
        "id": "8dc5519d-576c-419b-ac06-1742f37f3d8b"
    },
    {
        "author": "黄庭坚",
        "paragraphs": [
            "鹄白不以乌，兰香端为谁。",
            "外家秉明德，晚与世参差。",
            "乖离岁十二，会面卒卒期。",
            "何言灊丘底，玉稻同一炊。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其一",
        "id": "440da535-ef39-4abb-b5dd-f9c264730f02"
    },
    {
        "author": "黄庭坚",
        "paragraphs": [
            "沧江渺无津，同济共安危。",
            "四海非不广，舅甥自相知。",
            "孔鸾在榛梅，鹪鹩亦一枝。",
            "千里同明月，相期不磷缁。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其二",
        "id": "04a5cd79-3c5f-4bc2-b9b3-e763f950c819"
    },
    {
        "author": "黄庭坚",
        "paragraphs": [
            "少小长母家，拊怜辈诸童。",
            "食贫走八方，略已一老翁。",
            "不能成宅相，颇似舅固穷。",
            "何以报嘉德，取琴作南风。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其三",
        "id": "544c37a4-a8d9-4622-8251-7af9ffe40479"
    },
    {
        "author": "黄庭坚",
        "paragraphs": [
            "德人心寂寥，立朝实庄语。",
            "虎节坐山城，孤云犹能雨。",
            "文章被甥侄，孝友谐妇女。",
            "偃息一亩宫，植梅当歌舞。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其四",
        "id": "05c5ca3e-f092-408f-92c7-9619284d81fb"
    },
    {
        "author": "黄庭坚",
        "paragraphs": [
            "江都克家才，万卷书插架。",
            "愿言渠出仕，从舅问耕稼。",
            "谁云濒老境，此子即长夜。",
            "归欤淼前期，莳橘锄甘蔗。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其五",
        "id": "709106dc-1eab-4806-acc6-dd522c619ede"
    },
    {
        "author": "黄庭坚",
        "paragraphs": [
            "曩窥涉世方，白驹且场谷。",
            "平生漫岁晚，志尚向山木。",
            "返身观小丑，真成覆车犊。",
            "否臧太磊磊，从此更三复。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其六",
        "id": "5b1f98a0-d3cd-4baa-b422-ac3601490efa"
    },
    {
        "author": "黄庭坚",
        "paragraphs": [
            "负薪反羊裘，爱表只伤里。",
            "补纫虽云工，岁晏安可恃。",
            "洗心如秋天，六合无尘滓。",
            "浮云风去来，在彼不在此。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其七",
        "id": "635e85eb-5e7b-498c-8157-46b2ce140417"
    },
    {
        "author": "黄庭坚",
        "paragraphs": [
            "阿髯学升堂，干母思靡悔。",
            "文成艺桃李，不言行道兑。",
            "阿苏妙言语，机警欲无对。",
            "子姓何预人，兰玉要可佩。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其八",
        "id": "22efbb3a-8062-4d35-b17e-c8fc2cfbcd6e"
    },
    {
        "author": "黄庭坚",
        "paragraphs": [
            "解衣卧相语，涛波夜掀床。",
            "十年身百忧，险阻心已降。",
            "涉旬风更雨，宿昔烛生光。",
            "衾帱无端冷，明月一船霜。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其九",
        "id": "00985aa6-f34e-48ae-8ab4-7cce6127e335"
    },
    {
        "author": "黄庭坚",
        "paragraphs": [
            "亲依为日浅，爱不舍我眠。",
            "教我如牧羊，更着後者鞭。",
            "得邑迩梅岭，开花向春妍。",
            "碌碌幸苟免，称觞大人前。"
        ],
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首  其一○",
        "id": "9ce981a1-4681-4c0d-9847-0a03c939dfde"
    },
    {
        "author": "黄庭坚",
        "paragraphs": [
            "马当一曲孤烟，人物于今眇然。",
            "不见绕篱黄菊，谁收种秫圭田。"
        ],
        "title": "题马当山鲁望亭四首 元亮",
        "id": "7879213b-b1f6-4575-a1dc-50043c313256"
    },
    {
        "author": "黄庭坚",
        "paragraphs": [
            "鲸波横流砥柱，虎口活国宗臣。",
            "小屈弦歌百里，不诬天下归仁。"
        ],
        "title": "题马当山鲁望亭四首 狄梁公",
        "id": "6a4c9a03-5695-4a7a-9d34-3858833f96a9"
    },
    {
        "author": "黄庭坚",
        "paragraphs": [
            "不见鲁公断石，谁家为础为杠。",
            "笔法锥沙屋漏，心期晓日秋霜。"
        ],
        "title": "题马当山鲁望亭四首 颜鲁公",
        "id": "fc5a2da4-0ce3-4965-b5cc-90f5b141f102"
    },
    {
        "author": "黄庭坚",
        "paragraphs": [
            "笠泽道人高古，文章白发萧条。",
            "欲问勒铭遗墨，应书水府鲛绡。"
        ],
        "title": "题马当山鲁望亭四首 陆鲁望",
        "id": "75313860-74ec-4eee-9c24-3618d9b56ebf"
    },
    {
        "author": "黄庭坚",
        "paragraphs": [
            "汇泽为彭蠡，其容化鹍鹏。",
            "中流擢寒山，正色且无朋。",
            "其下蛟龙卧，宫谯珠贝层。",
            "朝云与暮雨，何处会高陵。",
            "不见凌波袜，靓妆照澄凝。",
            "空余血食地，猿啸枯楠藤。",
            "高帆驾天来，落叶聚秋蝇。",
            "幽明异礼乐，忠信岂其凭。",
            "风波浩平陆，何况非履冰。",
            "安得旷达士，霜晴尝一登。"
        ],
        "title": "泊大孤山作",
        "id": "cb3a32a2-12a7-4894-91a0-a04354e99b1d"
    },
    {
        "author": "黄庭坚",
        "paragraphs": [
            "星官游空何时落，着地亦化为宝坊。",
            "诗人昼吟山入座，醉客夜愕江撼床。",
            "蜜房各自开牖户，蚁穴或梦封侯王。",
            "不知青云梯几级，更借瘦藤寻上方。"
        ],
        "title": "题落星寺四首  其一",
        "id": "a4b8bb8f-36d7-4807-8e80-c59c4461505d"
    },
    {
        "author": "黄庭坚",
        "paragraphs": [
            "岩岩匡俗先生庐，其下宫亭水所都。",
            "北辰九关隔云雨，南极一星在江湖。",
            "相黏蚝山作居室，窍凿混沌无完肤。",
            "万鼓舂撞夜涛涌，骊龙莫睡失明珠。"
        ],
        "title": "题落星寺四首  其二",
        "id": "225a92aa-c61f-4900-9dd9-bfa16b42c9a6"
    },
    {
        "author": "黄庭坚",
        "paragraphs": [
            "落星开士深结屋，龙阁老翁来赋诗。",
            "小雨藏山客坐久，长江接天帆到迟。",
            "燕寝清香与世隔，画图妙绝无人知。",
            "蜂房各自开户牖，处处煮茶藤一枝。"
        ],
        "tags": [
            "长江"
        ],
        "title": "题落星寺四首  其三",
        "id": "a293bc42-e051-4ce0-95bd-745fb20d51ee"
    },
    {
        "author": "黄庭坚",
        "paragraphs": [
            "北风吹倒落星寺，吾与伯伦俱醉眠。",
            "螟蛉蜾蠃但痴坐，夜寒南北斗垂天。"
        ],
        "title": "题落星寺四首  其四",
        "id": "3649ae6c-8de8-44d9-97da-8d873c71db00"
    },
    {
        "author": "黄庭坚",
        "paragraphs": [
            "苍山其下白玉京，五城十二楼，鬰仪结邻常杲杲。",
            "紫云黄雾鏁玄关，雷驱不祥电挥扫。",
            "上有千年来归之白鹤，下有万世不凋之瑶草。",
            "野僧云卧对开轩，一钵安巢若飞鸟。",
            "北风卷沙过夜窗，枕底鲸波撼蓬岛。",
            "个中即是地行仙，但使心闲自难老。"
        ],
        "title": "玉京轩",
        "id": "cd7c851b-2dab-4093-8e57-0c47823c8c8d"
    },
    {
        "author": "黄庭坚",
        "paragraphs": [
            "儿时拜公床，眼碧眉紫烟。",
            "舍前架茅茨，炉香坐僧禅。",
            "女奴煮罂粟，石盆泻机泉。",
            "今来扫门巷，竹间翁蜕蝉。",
            "堂堂列五老，胜气失江山。",
            "石盆烂黄土，茅斋薪坏椽。",
            "女奴为民妻，又瘗蒿里园。",
            "当年笑语地，华屋转朱栏。",
            "课儿种松子，伞盖上参天。",
            "投策数去日，木行天再环。",
            "先生古人风，铁胆石肺肝。",
            "眼前不可意，壮日挂其冠。",
            "解衣庐君峰，洗耳瀑布源。",
            "雾豹藏文章，惊世时一斑。",
            "众人初易之，久远乃见难。",
            "忆昔子政在，为翁数解颜。",
            "五兵森武库，河汉落舌端。",
            "王阳已富贵，尘冠不肯弹。",
            "呻吟刊十史，凡例墨新干。",
            "宰木忽拱把，相望风隧寒。",
            "百楹书万卷，少子似翁贤。"
        ],
        "title": "过致政屯田刘公隠庐",
        "id": "97ed9079-1eee-4bb0-94d1-b3af9b8013a9"
    },
    {
        "author": "黄庭坚",
        "paragraphs": [
            "金华牧羊儿，一粒粟中藏世界。",
            "使君从南来，清风明月不用一钱买。",
            "鸬鹚杓，鹦鹉杯，一杯一杯复一杯，玉山自倒非人推。",
            "庐山秀出南斗傍，登高送远形神开。",
            "银河倒挂三石梁，砅崖转石万壑雷。",
            "吟诗作赋北窗里，安得青天化作一张纸。",
            "有长鲸白齿若雪山，我愿因之寄千里。"
        ],
        "tags": [
            "庐山"
        ],
        "title": "寿圣观道士黄至明开小隠轩太守徐公为题曰快轩庭坚集句咏之",
        "id": "c97edddc-130c-4a07-9015-a35fbdd9589c"
    },
    {
        "author": "黄庭坚",
        "paragraphs": [
            "江雨蒙蒙作小寒，雪飘五老发毛斑。",
            "城中咫尺云横栈，独立前山望後山。"
        ],
        "title": "驻舆遣人寻访後山陈德方家",
        "id": "95c2a265-fa1c-4332-8d23-2e945a837cd3"
    },
    {
        "author": "黄庭坚",
        "paragraphs": [
            "孤根偃蹇非傲世，劲节癯枝万壑风。",
            "闺中白发翰墨手，落笔乃与天同功。"
        ],
        "title": "题李夫人偃竹",
        "id": "f1128401-c894-4895-ad5a-077c2c66ef12"
    },
    {
        "author": "黄庭坚",
        "paragraphs": [
            "丹青古藏壁，风雨饱侵食。",
            "拂尘开藻鉴，志士泪沾臆。",
            "灵山远飞来，不可以智测。",
            "龙神湛回向，拥卫立剑戟。",
            "依稀吴生手，旌旆略可识。",
            "鸿蒙插楼殿，毫发数动植。",
            "广林瞻二圣，有众拱万亿。",
            "飞行凑六合，揽取着一席。",
            "人人开生面，绝妙推心得。",
            "李侯天机深，指点目所及。",
            "三生石上梦，天乐鸣我侧。",
            "幽寻前日事，晦明忽复易。",
            "章生南溟鹏，笼槛锁六翮。",
            "能同寂寞游，浊酒聊放适。",
            "西风叶萧萧，蟋蟀依墙壁。",
            "家无万金产，四邻碪声急。",
            "藜羹傲鼎食，蓝缕亦山立。",
            "并船有歌姝，粉白眉黛黑。",
            "期公开颜笑，醉语杂翰墨。",
            "不须谈俗事，秖令人气塞。"
        ],
        "title": "次韵章禹直开元寺观画壁兼简李德素",
        "id": "7334f2e7-531a-4fea-b029-3244077705af"
    },
    {
        "author": "黄庭坚",
        "paragraphs": [
            "丰城邑岩岩，水种六万户。",
            "石堤眠长虹，辍棹日沈雾。",
            "令君政有声，新亭延客步。",
            "泪落世父碑，心倾文饶赋。",
            "忆昔两神兵，埋玉思武库。",
            "寒光射汉津，两贤纡一顾。",
            "张公拆中台，木拱孔章墓。",
            "不能从儿嬉，岁晚龙蛇去。",
            "空余寒泉泓，因雨长蛙鲋。",
            "铅刀藏宝室，万世同此度。"
        ],
        "title": "丰城",
        "id": "b8d916b8-2ca9-4b66-a39b-4b719ce4a7fa"
    },
    {
        "author": "黄庭坚",
        "paragraphs": [
            "玉笥峰前几百家，山明松雪水明沙。",
            "趁虚人集春蔬好，桑菌竹萌烟蕨芽。"
        ],
        "title": "上萧家峡",
        "id": "9e30d92c-979c-44d7-9676-d8d2f614860b"
    },
    {
        "author": "黄庭坚",
        "paragraphs": [
            "西汉功名相国多，南朝人物数诸何。",
            "向来富贵喧天地，亦有文章在涧阿。"
        ],
        "title": "何萧二族",
        "id": "969b8432-fae4-4e8e-9091-9d86c328b1db"
    },
    {
        "author": "黄庭坚",
        "paragraphs": [
            "独扫蛾眉作远山，春风瑶草照朱颜。",
            "我来欲问许玉斧，二十四峰如髻鬟。"
        ],
        "title": "魏夫人坛",
        "id": "9cb90870-28eb-4d78-9ceb-40e766c2a388"
    },
    {
        "author": "黄庭坚",
        "paragraphs": [
            "吴门不作南昌尉，上疏归来朝市空。",
            "笑拂岩花问尘世，故人子是国师公。"
        ],
        "title": "隠梅福处",
        "id": "5a4cdd36-d433-4d1f-81d9-8deb640e78df"
    },
    {
        "author": "黄庭坚",
        "paragraphs": [
            "郁木坑头春鸟呼，云迷帝子在时居。",
            "风流扫地无寻处，只有寒藤学草书。"
        ],
        "title": "萧子云宅",
        "id": "c88f36c3-d7e0-41d4-9219-c3e7f639c940"
    },
    {
        "author": "黄庭坚",
        "paragraphs": [
            "九真承诏上龙胡，尽是骊山所送徒。",
            "惟有邓公留不去，松根搘鼎煮菖蒲。"
        ],
        "title": "避秦十人",
        "id": "19869f63-34e8-4b77-8dd7-aa67d174282b"
    },
    {
        "author": "黄庭坚",
        "paragraphs": [
            "牛大垂天且割烹，细微黄雀莫贪生。",
            "头颅虽复行万里，犹和盐梅傅说羹。"
        ],
        "title": "黄雀",
        "id": "a25ca971-07c4-4bb6-9e85-de2aee8f02a0"
    },
    {
        "author": "黄庭坚",
        "paragraphs": [
            "雨洗风吹桃李浄，松声聒尽鸟惊春。",
            "满船明月从此去，本是江湖寂寞人。"
        ],
        "title": "到官归志浩然二绝句  其一",
        "id": "bccdedc1-967f-41f3-af81-78bacf759c9b"
    },
    {
        "author": "黄庭坚",
        "paragraphs": [
            "鸟乌未觉常先晓，笋蕨登盘始见春。",
            "敛手还他能者作，从来刀笔不如人。"
        ],
        "title": "到官归志浩然二绝句  其二",
        "id": "edc1cc5f-d40a-4ea2-a356-766d0de14c39"
    },
    {
        "author": "黄庭坚",
        "paragraphs": [
            "菩萨清凉月，游于毕竟空。",
            "我观诸境尽，心与古人同。",
            "僧发侵眉白，桃花映竹红。",
            "傥来寻祖意，展手似家风。"
        ],
        "title": "题吉州承天院清凉轩",
        "id": "5fe8cb8f-491f-404d-a5e0-b0fc27e67fce"
    },
    {
        "author": "黄庭坚",
        "paragraphs": [
            "金盘厌饫五侯鲭，玉壶浇泼郎官清。",
            "长安市上醉不起，左右明妆夺目精。",
            "结交贤豪多杜陵，桃李成蹊卧落英。",
            "黄绶今为白下令，苍颜只使故人惊。",
            "督邮小吏皆趋版，阳春白雪分吞声。",
            "杨君青云贵公子，叹嗟簿领困书生。",
            "赠我新诗甚高妙，泪斑枯笛月边横。",
            "文章不直一杯水，老矣忍与时人争。",
            "江城歌舞聊得醉，但愿数有美酒倾。",
            "莫要朱金缠缚我，陆沈世上贵无名。"
        ],
        "title": "次韵答杨子闻见赠",
        "id": "8d793510-20fb-41b0-a563-3af18149170f"
    },
    {
        "author": "黄庭坚",
        "paragraphs": [
            "万事不理问伯始，藉甚声名南郡胡。",
            "远孙白头坐郎省，乞身归来犹好书。",
            "手抄万卷未阁笔，心醉六经还荷鉏。",
            "愿公借我藏书目，时送一鸱开鏁鱼。"
        ],
        "title": "闻致政胡朝请多藏书以诗借书目",
        "id": "37dbda2e-d031-4a62-a547-48b59132e797"
    },
    {
        "author": "黄庭坚",
        "paragraphs": [
            "柳侯风味晚相见，衣袂颇熏荀令香。",
            "桃李能言妙歌舞，樽前一曲断人肠。",
            "洞庭归客有佳句，庾岭梅花如小棠。",
            "乘兴高帆少相待，淮湖秋月要传觞。"
        ],
        "tags": [
            "洞庭湖"
        ],
        "title": "戏赠南安倅柳朝散",
        "id": "7ce67bb2-245e-4117-92dd-f6e6032182eb"
    },
    {
        "author": "黄庭坚",
        "paragraphs": [
            "曲阁深房古屋头，病僧枯几过春秋。",
            "垣衣蛛网蒙窗牖，万象纵横不系留。",
            "白蚁战酣千里血，黄粱炊熟百年休。",
            "功成事遂人间世，欲梦槐安向此游。"
        ],
        "title": "题槐安阁",
        "id": "bfe29622-b773-4b5b-8ef6-872cd44c1ad2"
    },
    {
        "author": "黄庭坚",
        "paragraphs": [
            "寂寥吾道付万世，忍向时人觅赏音。",
            "搔首金城西万里，樽前从此叹人琴。"
        ],
        "title": "洪范以不合俗人题厅壁二绝句次韵和之  其一",
        "id": "79b0a251-b0f3-457d-bb0f-3bc101d857b6"
    },
    {
        "author": "黄庭坚",
        "paragraphs": [
            "埋没高才筑钓间，风云未会要鲵桓。",
            "南康郡下参军耳，付与红尘白眼看。"
        ],
        "title": "洪范以不合俗人题厅壁二绝句次韵和之  其二",
        "id": "48c09e80-cc7d-4004-8ebe-fbc7ce4c13ef"
    },
    {
        "author": "黄庭坚",
        "paragraphs": [
            "二川来集南康郡，气味相似相和流。",
            "木落山明数归雁，鬰孤栏楯绕深秋。",
            "胸中淳于吞一石，尘下庖丁解十牛。",
            "他日欲言人不解，西风散发棹扁舟。"
        ],
        "title": "发赣上寄余洪范",
        "id": "05f84602-9257-4d7e-ab5c-4b2e0906ba7d"
    },
    {
        "author": "黄庭坚",
        "paragraphs": [
            "半世交亲随逝水，几人图画入凌烟。",
            "春风春雨花经眼，江北江南水拍天。",
            "欲解铜章行问道，定知石友许忘年。",
            "脊令各有思归恨，日月相催雪满颠。"
        ],
        "tags": [
            "春天",
            "抒怀",
            "友情",
            "相思"
        ],
        "title": "次元明韵寄子由",
        "id": "ba59f50e-18e7-4719-a752-4109179626b8"
    },
    {
        "author": "黄庭坚",
        "paragraphs": [
            "虿尾银钩写珠玉，剡藤蜀茧照松烟。",
            "似逢海若谈秋水，始觉酰鸡守瓮天。",
            "何日清扬能觌面，只今黄落又凋年。",
            "万钱买酒从公醉，一钵行歌听我颠。"
        ],
        "title": "再次韵奉答子由",
        "id": "b2109eca-72a5-4a13-b217-24df15b35354"
    },
    {
        "author": "黄庭坚",
        "paragraphs": [
            "想见苏耽携手僊，青山桑柘冒寒烟。",
            "骐驎堕地思千里，虎豹憎人上九天。",
            "风雨极知鸡自晓，雪霜宁与菌争年。",
            "何时确论倾樽酒，医得儒生自圣颠。"
        ],
        "title": "再次韵寄子由",
        "id": "e2dc6ebd-1fb7-4194-b51f-beb91c093a6d"
    },
    {
        "author": "黄庭坚",
        "paragraphs": [
            "学得屠龙长缩手，炼成五色化苍烟。",
            "谁言游刃有余地，自信无功可补天。",
            "啼鸟笑歌追暇日，饱牛耕凿望丰年。",
            "荷锄端欲相随去，邂逅青云恐疾颠。"
        ],
        "title": "次韵寄上七兄",
        "id": "ee8c03b8-5461-45e7-85af-a10089e0d64e"
    },
    {
        "author": "黄庭坚",
        "paragraphs": [
            "厨人清晓献琼糜，正是相如酒渴时。",
            "能解饥寒胜汤餠，略无风味笑蹲鸱。",
            "打窗急雨知然鼎，乱眼晴云看上匙。",
            "已觉尘生双井椀，浊醪从此不须持。"
        ],
        "title": "和七兄山蓣汤",
        "id": "60a62b3d-d672-4ebb-8f39-5a39fdeeda1e"
    },
    {
        "author": "黄庭坚",
        "paragraphs": [
            "革囊南渡传诗句，摹写相思意象真。",
            "九日黄花倾寿酒，几回青眼望归尘。",
            "蚤为学问文章误，晚作东西南北人。",
            "安得田园可温饱，长抛簪绂裹头巾。"
        ],
        "title": "同韵和元明兄知命弟九日相忆二首  其一",
        "id": "5240d09c-26dc-4bb1-b2e9-c27317b0124f"
    },
    {
        "author": "黄庭坚",
        "paragraphs": [
            "万水千山厌问津，芭蕉林里自观身。",
            "邻田鸡黍留熊也，风雨关河走阿秦。",
            "鸿雁池边照双影，脊令原上忆三人。",
            "年年献寿须欢喜，白发黄花映角巾。"
        ],
        "title": "同韵和元明兄知命弟九日相忆二首  其二",
        "id": "561f2caa-4816-4bb4-ac04-9556637c8521"
    },
    {
        "author": "黄庭坚",
        "paragraphs": [
            "阿熊去我时，秋暑削甘瓜。",
            "离别日月除，莲房倒箭靫。",
            "得书报平安，肥字如栖鸦。",
            "汝才跃炉金，自必为镆铘。",
            "穷年抱新书，挽条咀春葩。",
            "弄笔不能休，屈宋欲作衙。",
            "屈指推日星，许身上云霞。",
            "安知九天关，虎豹守夜叉。",
            "祝田操豚蹄，持狭所欲奢。",
            "文章六经来，汗漫十牛车。",
            "譬如观沧海，细大极龙虾。",
            "古人以圣学，未肯废百家。",
            "旧山木十围，斋堂绿阴遮。",
            "红稻香盂饭，黄鸡厌食鲑。",
            "摩挲垂腴腹，颇复读书耶。",
            "念汝齿壮矣，无妇助烹茶。",
            "父兄亦怜汝，须儿牧犬豭。",
            "且伐千章木，赠行当马檛。",
            "赢粮果後时，定随八月槎。",
            "觉民在林中，丁丁闻兔罝。",
            "奉身甚和友，干父办咄嗟。",
            "台源吟松籁，先生岸巾纱。",
            "留客醉风月，盘筯供柔嘉。",
            "仍工朱丝弦，洗心拂奇邪。",
            "孤臣发楚调，倾国怨胡笳。",
            "把笔学周鼓，字形锥画沙。",
            "诗书乃宿好，不为蓬生麻。",
            "元明祖师禅，妙手发琵琶。",
            "已无富贵心，鼓吹一池蛙。",
            "天民服农圃，颇复秋敛赊。",
            "下田督未耘，入岭按新畬。",
            "悉力输王赋，至今困生涯。",
            "知命叔山徒，炉香严佛花。",
            "惟思苾刍园，脱冠着袈裟。",
            "起家望两季，佩金蹋朝鞾。",
            "嘉鱼在南国，宗庙荐鲿鲨。",
            "我为万夫长，朝论不齿牙。",
            "刺头簿领中，蚤虱废搔爬。",
            "世累已缠缚，官箴易疵瑕。",
            "何时烟雨里，驱羊入金华。",
            "遣奴迫王事，不暇学惊蛇。"
        ],
        "title": "代书",
        "id": "6dcd8ae6-d7c3-4f72-bb18-369ab395dc24"
    },
    {
        "author": "黄庭坚",
        "paragraphs": [
            "二水奔奔鸣屋除，松林落日吼乌菟。",
            "老僧更有百岁母，白发身为反哺乌。"
        ],
        "title": "双涧寺二首  其一",
        "id": "271bb5d6-db50-41df-9e63-f7122384227b"
    },
    {
        "author": "黄庭坚",
        "paragraphs": [
            "山陿江深屋翠崖，夜钟声自瓮中来。",
            "长松偃蹇苍龙卧，六月涧泉轰怒雷。"
        ],
        "title": "双涧寺二首  其二",
        "id": "d4a3ec9d-96f0-41fd-a079-301b2345fd42"
    },
    {
        "author": "黄庭坚",
        "paragraphs": [
            "柿叶铺庭红颗秋，熏炉沈水度衣篝。",
            "松风梦与故人遇，同驾飞鸿跨九州。"
        ],
        "title": "睡起",
        "id": "2229cf78-4178-4ced-bac4-f7a1092dba1a"
    },
    {
        "author": "黄庭坚",
        "paragraphs": [
            "江南江北木叶黄，五湖归雁天雨霜。",
            "系船湓城秣高马，客丁结束女缝裳。",
            "贡书登名彻未央，不比长卿薄游梁。",
            "南山雾豹出文章，去取公卿易驱羊。",
            "与君初无一日雅，倾盖许子如班扬。",
            "囚拘官曹少相见，忽忽岁晚稼涤场。",
            "一杯僚友喜多在，谢守不见空澄江。",
            "澄江如练明橘柚，万峰相倚摩青苍。",
            "暮堂醺醺客被酒，艳歌聒醉烛生光。",
            "椎鼓发船星斗白，明日各在天一方。",
            "寒鸦满枝二桥宅，樽前顾曲忆周郎。",
            "鲈鱼斫脍蔗为浆，恨君不留谁与尝。",
            "殿前春风君射策，汉庭诸公必动色。",
            "故人若问黄初平，将作金华牧羊客。"
        ],
        "title": "奉送周元翁锁吉州司法厅赴礼部试",
        "id": "1057d48a-f708-4b75-8399-bd9a91e4c85a"
    },
    {
        "author": "黄庭坚",
        "paragraphs": [
            "斋合寒麝熏，书帙映斜景。",
            "偶来樽俎同，延此笑言顷。",
            "宫线添尺余，朝来日未永。",
            "一醉解语花，万事画地餠。",
            "要似虎头痴，何须樗里瘿。"
        ],
        "title": "饮润父家",
        "id": "2bbced43-fa06-4677-8e06-f3d4e3d0fea5"
    },
    {
        "author": "黄庭坚",
        "paragraphs": [
            "昏昏迷簿领，勿勿贵晷景。",
            "尝尽身百忧，迄无田二顷。",
            "喜从吾宗游，九里河润永。",
            "呼儿跪酒樽，戒妇馔汤餠。",
            "老夫何取焉，君悦瓮盎瘿。"
        ],
        "title": "次前韵寄润父",
        "id": "56b96f61-60bb-4f67-a727-97feae8fc40c"
    },
    {
        "author": "黄庭坚",
        "paragraphs": [
            "遥知谢法曹，诗句多夏景。",
            "闻道学书勤，墨池方一顷。",
            "大字苦未遒，小字逼智永。",
            "我有何郎樽，清江酝玉餠。",
            "还书及斗数，与君酌楠瘿。"
        ],
        "title": "送酒与周法曹用前韵",
        "id": "f62f7365-1251-460f-b65e-afce7af7490a"
    },
    {
        "author": "黄庭坚",
        "paragraphs": [
            "鼓吹喧江雨不开，丹枫落叶放船回。",
            "风行水上如云过，地近岭南无雁来。",
            "楼阁人家卷帘幕，菰蒲鸥鸟乐湾洄。",
            "惜无陶谢挥斤手，诗句纵横付酒杯。"
        ],
        "title": "出迎使客质明放船自瓦窑归",
        "id": "1f65ed4a-d379-4ab6-9b37-0d7cbc84f510"
    },
    {
        "author": "黄庭坚",
        "paragraphs": [
            "鹏飞鲲化未即逍遥游，龙章凤姿终作广陵散。",
            "湓浦炉边督数钱，故人陆沉心可见。",
            "气与神兵上斗牛，诗如晴雪濯江汉。",
            "把咏公诗阖且开，旁无知音面墙叹。",
            "我今废书迷簿领，鱼蠹笔锋蛛网砚。",
            "六年国子无寸功，犹得江南万家县。",
            "客来欲语谁与同，令人熟寐触屏风。",
            "窃食仰愧冥冥鸿，少年所期如梦中。",
            "江头酒贱樽屡空，南山有田岁不逢。",
            "相思夜半涕无从，千金公亦费屠龙。"
        ],
        "title": "次韵和答孔毅甫",
        "id": "b503de4a-bfad-44b1-b34a-7ee5279c499d"
    },
    {
        "author": "黄庭坚",
        "paragraphs": [
            "鉴中之发蒲柳望秋衰，眼中之人风雨俱星散。",
            "往者托体同青山，健者漂零不相见。",
            "庾公楼上有诗人，平生落笔泻河汉。",
            "置驿勤来索我诗，自说中郎识元叹。",
            "我方冻坐酒官曹，为公然薪炙冰砚。",
            "不解穷愁着一书，岂有文章名九县。",
            "奴星结柳送文穷，退倚北窗睡松风。",
            "太阿耿耿截归鸿，夜思龙泉号匣中。",
            "斗柄垂天霜雨空，独雁叫羣云万重。",
            "何时握手香炉峰，下看寒泉濯卧龙。"
        ],
        "title": "再用旧韵寄孔毅甫",
        "id": "56f93017-92e9-4dc1-a08d-54cb85dd59de"
    },
    {
        "author": "黄庭坚",
        "paragraphs": [
            "燕寝着炉香，愔愔闲窗闼。",
            "梦到郡城东，笑谈西斋月。",
            "行乐未渠央，苦遭晴鸠聒。",
            "江郡梅李白，士女嬉城阙。",
            "闻道潘河阳，满城花秀发。",
            "颇留载酒车，共醉生尘袜。",
            "想见舞余姿，风枝斜虿发。",
            "鄙夫不举酒，春事亦可悦。",
            "雨足肥菌芝，沙暄饶笋蕨。",
            "海牛压风帘，野饭熏僧钵。",
            "饱食愧公家，曾无助毫末。",
            "劝盐推新令，王欲惸独活。",
            "此邦淡食伧，俭陋深次骨。",
            "公囷积丘山，贾竖但圭撮。",
            "县官恩乳哺，下吏用鞭挞。",
            "正恐利一源，未塞兔三窟。",
            "寄声贤令尹，何道补黥刖。",
            "从来无研桑，顾影愧簪笏。",
            "何颜课殿上，解绶行采葛。"
        ],
        "title": "二月二日晓梦会于庐陵西斋作寄陈适用",
        "id": "d2410605-44cb-407d-821e-61f63d83c782"
    },
    {
        "author": "黄庭坚",
        "paragraphs": [
            "庐陵政事无全牛，恐是汉时陈太丘。",
            "书记姓名不肯学，得纸无异夏得裘。",
            "琢诗包纸送赠我，自状明月非暗投。",
            "诗句纵横剪宫锦，惜无阿买书银钩。",
            "蛮溪切藤卷盈百，侧理羞滑茧羞白。",
            "想当鸣杵砧面平，桄榔叶风溪水碧。",
            "千里鹅毛意不轻，瘴衣腥腻北归客。",
            "君侯谦虚不自供，胡不赠世文章伯。",
            "一涔之水容牛蹄，识字有数我自知。",
            "小时双钩学楷法，至令儿子憎家鸡。",
            "虽然嘉惠敢虚辱，煮泥续尾成大轴。",
            "写心与君心莫传，平生落魄不问天。",
            "樽前花底幸好戏，为君绝笔谢风烟。",
            "已无商颂猗那手，请续南华内外篇。"
        ],
        "title": "长句谢陈适用惠送吴南雄所赠纸",
        "id": "a87da612-578e-43fd-b0cf-71385997aacc"
    },
    {
        "author": "黄庭坚",
        "paragraphs": [
            "日月如惊鸿，归燕不及社。",
            "清明气妍暖，亹亹向朱夏。",
            "轻衣颇宜人，裘褐就椸架。",
            "已非红紫时，春事归桑柘。",
            "空余车马迹，颠倒桃李下。",
            "新晴百鸟语，各自有匹亚。",
            "林中仆姑归，苦遭拙妇骂。",
            "气候使之然，光阴促晨夜。",
            "解甲号清风，即有幽虫化。",
            "朱墨本非工，王事少闲暇。",
            "幸蒙余波及，治郡得黄霸。",
            "邑邻陈太丘，威德可资借。",
            "决事不迟疑，敏手擘太华。",
            "颇复集红衣，呼僚饮休暇。",
            "歌梁韵金石，舞地委兰麝。",
            "寄我五字诗，句法窥鲍谢。",
            "亦叹簿领劳，行欲问田舍。",
            "相期黄公垆，不异秦人炙。",
            "我初无廊庙，身愿执耕稼。",
            "今将荷锄归，区芋畦甘蔗。",
            "观君气如虹，千辈可陵跨。",
            "自当出怀璧，往取连城价。",
            "赐地买歌僮，珠翠罗广厦。",
            "富贵不相忘，寄声相慰藉。"
        ],
        "title": "寄陈适用",
        "id": "66c7c271-f8c9-437b-873f-7e869166e1e4"
    },
    {
        "author": "黄庭坚",
        "paragraphs": [
            "岁年丰稻秔，井邑盛烟火。",
            "北园曾未窥，王事方勤我。",
            "花枝互低昂，鸟语相许可。",
            "观物见归根，抚时终宴坐。",
            "搔首望四邻，诸贤皆最课。",
            "极工簿领书，甚办米盐颗。",
            "平生短朱墨，吏考仰丞佐。",
            "初无公侯心，骨相本寒饿。",
            "明窗怀玉友，清绝吟楚些。",
            "念君方坐曹，无因奉虚左。"
        ],
        "title": "寄怀元翁",
        "id": "b836c4f5-f0ee-4df8-a07b-4888e8dd321d"
    },
    {
        "author": "黄庭坚",
        "paragraphs": [
            "花光渐寒食，木燧催国火。",
            "沽酒鸟劝人，怀贤吾忘我。",
            "事往堕甑休，心知求田可。",
            "可人不在眼，樽俎思促坐。",
            "有生常倥偬，无暇天所课。",
            "不解闻健饮，俄成一蓬颗。",
            "泥钧埏万物，寒暑勤五佐。",
            "岂其怀爱憎，私使我穷饿。",
            "醉招魂不来，浪下巫阳些。",
            "梦成少年嬉，走马章台左。"
        ],
        "title": "对酒次前韵寄怀元翁",
        "id": "c78d37f5-8126-4d57-bb2c-65fa15428af4"
    },
    {
        "author": "黄庭坚",
        "paragraphs": [
            "叹息侯嬴老，尉曹鞍马疲。",
            "山花迷部曲，江雨压旌旗。",
            "越鸟劝沽酒，竹鸡忧蹋泥。",
            "不知何处醉，遥寄解酲诗。"
        ],
        "title": "侯尉之吉水覆按未归三日泥雨戏成寄之",
        "id": "4e6a8b4f-d178-4fa5-8f00-0f0bd37c35ac"
    },
    {
        "author": "黄庭坚",
        "paragraphs": [
            "舫斋苍竹雨声中，一曲琵琶酒一钟。",
            "恰似浔阳江上听，只无明月与丹枫。"
        ],
        "title": "侯尉家听琵琶",
        "id": "7414ba62-906d-47e1-b883-b8ed03e29eac"
    },
    {
        "author": "黄庭坚",
        "paragraphs": [
            "公移猥甚丛生笋，讼牒纷如蜜分窠。",
            "少得曲肱成梦蝶，不堪衙吏报鸣鼍。",
            "已荒里社田园了，可奈春风桃李何。",
            "想见宜春贤太守，无书来问病维摩。"
        ],
        "title": "寄袁守廖献卿",
        "id": "22271e95-5e56-45eb-bfa4-3d053bf06cad"
    },
    {
        "author": "黄庭坚",
        "paragraphs": [
            "春去怀贤感物多，飞花高下罥丝窠。",
            "传闻治境无戾虎，更道丰年鸣白鼍。",
            "史笔纵横窥宝铉，诗才清壮近阴何。",
            "寄声千万相劳苦，如倚胡床得按摩。"
        ],
        "title": "廖袁州次韵见答并寄黄靖国再生传次韵寄之",
        "id": "b10d051a-e099-459c-aec6-f068271c5cba"
    },
    {
        "author": "黄庭坚",
        "paragraphs": [
            "袁州司法多兼局，日暮归来印几窠。",
            "诗罢春风荣草木，书成快剑斩蛟鼍。",
            "遥知吏隠清如此，应问卿曹果是何。",
            "颇忆病余居士否，在家无意饮萝摩。"
        ],
        "title": "袁州刘司法亦和予摩字诗因次韵寄之",
        "id": "526b1c98-1f03-4a1b-8b9a-d4a717ede881"
    },
    {
        "author": "黄庭坚",
        "paragraphs": [
            "倾怀相见开城府，取意闲谈没臼窠。",
            "但取吏曹无狡兔，任呼舞女伐灵鼍。",
            "屡中瓮面酒几圣，苦忆尊前人姓何。",
            "愿得两公俱投报，不唯朱墨要渐摩。"
        ],
        "title": "次韵奉答吉老并寄何君庸",
        "id": "dd2f2a23-836b-47e5-a83a-ab33ae0c9909"
    },
    {
        "author": "黄庭坚",
        "paragraphs": [
            "诗题怨鹤与惊猿，一幅溪藤照麝烟。",
            "闻道省郎方结绶，可容名士乞归田。",
            "严安召见天嗟晚，贾谊归来席更前。",
            "何况班家有超固，应封定远勒燕然。"
        ],
        "title": "次韵奉答廖袁州怀旧隠之诗",
        "id": "292088f2-fa4d-4884-a754-ab390703ad0c"
    },
    {
        "author": "黄庭坚",
        "paragraphs": [
            "公家簿领如鸡栖，私家田园无置锥。",
            "真成忍骂加餐饭，不如西江之水可乐饥。",
            "他人勤拙犹相补，身无功状堪上府。",
            "公诚遣骑束缚归，长随白鸥卧烟雨。"
        ],
        "title": "上权郡孙承议",
        "id": "b943ab29-fed1-4864-9d50-1cc79bdc9a26"
    },
    {
        "author": "黄庭坚",
        "paragraphs": [
            "春蔬照映庾郎贫，遣骑持笼佐茹荤。",
            "却得斋厨厌滋味，白鹅存掌鳖留裙。"
        ],
        "title": "奉和孙奉议谢送菜",
        "id": "99bcda48-28f8-49b3-b6db-b3fef8be71ad"
    },
    {
        "author": "黄庭坚",
        "paragraphs": [
            "人生欲长存，日月不肯迟。",
            "百年风吹过，忽成甘蔗滓。",
            "传闻上世士，烹饵草木滋。",
            "千秋垂绿发，每恨不同时。",
            "李侯好方术，肘後探神奇。",
            "金樱出皇坟，刺橐览霜枝。",
            "寒窗司火候，古鼎冻胶饴。",
            "初尝不可口，醇酒和味宜。",
            "至今身七十，孺子色不衰。",
            "田中按耘鉏，孙息亲抱持。",
            "却笑邻舍公，未老须杖藜。"
        ],
        "title": "和孙公善李仲同金樱饵唱酬二首  其一",
        "id": "7d1d76b7-c353-4908-9e97-aabb4f4d0f66"
    },
    {
        "author": "黄庭坚",
        "paragraphs": [
            "假守富春公，秋毫听民词。",
            "夙夜临公厅，归卧酸体肢。",
            "李侯来馈药，期以十日知。",
            "深中护灵根，金鏁秘玉{氏}。",
            "不须许斧子，辛勤采玉芝。",
            "我方困健讼，挝翁争一锥。",
            "不能鸣弦坐，颇似巫马期。",
            "敢乞刀圭余，归和卯饮巵。",
            "傥令忧民病，从此得国医。"
        ],
        "title": "和孙公善李仲同金樱饵唱酬二首  其二",
        "id": "dd59f2a4-4cac-4357-9c02-ef528be70804"
    },
    {
        "author": "黄庭坚",
        "paragraphs": [
            "道在东西祖，诗如大小山。",
            "一家同雪月，万事废机关。",
            "天上麒麟阁，山中虎豹闲。",
            "何时得丘壑，明镜失朱颜。"
        ],
        "title": "答余洪范二首  其一",
        "id": "6a2e711d-b486-4d93-b517-bbf176a87cab"
    },
    {
        "author": "黄庭坚",
        "paragraphs": [
            "悬磬斋厨数米炊，贫中气味更相思。",
            "可无昨日黄花酒，又是春风柳絮时。"
        ],
        "title": "答余洪范二首  其二",
        "id": "626ea356-39c0-4495-9851-992cd73497e5"
    },
    {
        "author": "黄庭坚",
        "paragraphs": [
            "飞廉决云开白日，顿撼天地万窍号。",
            "挼挱桃李欲浄尽，乞与游丝百尺高。"
        ],
        "title": "三月乙巳来赋盐万岁乡且搜狝匿赋之家晏饭此舍遂留宿是日大风自采菊苗荐汤餠二首  其一",
        "id": "622ddb12-a46e-4329-a6f9-db167f640740"
    },
    {
        "author": "黄庭坚",
        "paragraphs": [
            "幽丛秀色可揽撷，煮餠菊苗深注汤。",
            "饮冰食蘗浪自古，摩挲满怀春草香。"
        ],
        "title": "三月乙巳来赋盐万岁乡且搜狝匿赋之家晏饭此舍遂留宿是日大风自采菊苗荐汤餠二首  其二",
        "id": "4e4608cf-92ea-4056-a568-1f386a5d0186"
    },
    {
        "author": "黄庭坚",
        "paragraphs": [
            "至静在平气，至神惟顺心。",
            "道非贵与贱，达者古犹今。",
            "功名属廊庙，闲暇归山林。",
            "畜鱼观羣嬉，笼鸟听好音。",
            "不如一邱壑，随愿得飞沉。",
            "开门纳日月，呼客解缨簪。",
            "诗书抚尘迹，歌舞送光阴。",
            "妖娴倾国笑，丝竹感人深。",
            "豁然开胸次，风至独披襟。",
            "樊笼锁形质，物外有幽寻。"
        ],
        "title": "题高君正适轩",
        "id": "ca6b7b16-50a2-495a-ab6c-b94ac06912f2"
    },
    {
        "author": "黄庭坚",
        "paragraphs": [
            "雨断山川明，花深鸟乌乐。",
            "枯骨不沾名，古今同一壑。",
            "惟有在世时，聊厚不为薄。",
            "南箕与北斗，亲友多离索。",
            "斯文如旧欢，李侯极磊落。",
            "颇似元鲁山，用心抚疲弱。",
            "不以民为梯，俯仰无所怍。",
            "胸中种妙觉，岁晚期必获。",
            "然膏夜读书，见圣宜有作。",
            "文字寄我来，官邮远飞橐。",
            "世缘心已死，傥得万金药。"
        ],
        "title": "寄李次翁",
        "id": "7298f56b-9d28-4416-9ddf-be106f268fbe"
    },
    {
        "author": "黄庭坚",
        "paragraphs": [
            "只今汉庞公，白发佐州郡。",
            "穷通视寒暑，仕已谁喜愠。",
            "长松卧涧底，桴溜多裂璺。",
            "未须论才难，世人无此韵。",
            "禅悦称性深，语端入理近。",
            "涣若开春冰，超然听年运。",
            "临民秉三尺，朱墨不可紊。",
            "传闻但言归，心许手自隠。",
            "欲知南陂稻，得几就收捃。",
            "胥疏江湖滨，不迩金玉训。",
            "濡需且肉食，觳觫恐钟衅。",
            "龙移山发洪，虎乳月生晕。",
            "竹声寒夏簟，辍寝中夜听。",
            "寄声向鹿门，傥赐劳苦问。"
        ],
        "title": "四月戊申赋盐万岁山中仰怀外舅谢师厚",
        "id": "7f49e80a-4d82-4033-9c27-32cd18f19e8c"
    },
    {
        "author": "黄庭坚",
        "paragraphs": [
            "城头渡可涉，早禾渡可斟。",
            "试问安用舟，春水三丈余。",
            "是维一都会，驵侩权征输。",
            "鬰鬰多大姓，儒冠颇诗书。",
            "以武断乡曲，旧俗小未除。",
            "厌嚣谢近市，斩绝得僧区。",
            "此地美水竹，林明见浴鳬。",
            "相追啑菱藻，天乐非世娱。",
            "忆在田园日，放浪友禽鱼。",
            "今来长山邑，忍饥抚惸孤。",
            "出入部曲随，咳唾吏史趋。",
            "形骸束簪笏，可意一事无。",
            "谋生理未拙，仰愧拥肿樗。",
            "曲肱晴檐低，结网看蜘蛛。"
        ],
        "title": "癸丑宿早禾渡僧舍",
        "id": "cf1055cf-22a3-45b3-b0a2-20266e3a055b"
    },
    {
        "author": "黄庭坚",
        "paragraphs": [
            "暮发白下地，暝投观山宿。",
            "横溪赤栏桥，一径入松竹。",
            "野僧如惊麏，避堂具灯烛。",
            "我眠兴视夜，部曲始炊熟。",
            "笕水烟际鸣，万籁入秋木。",
            "平生萧洒兴，本愿终涧谷。",
            "世累渐逼人，如垢不靧沐。",
            "已成老翁为，作吏长碌碌。"
        ],
        "title": "宿观山",
        "id": "c96f6dbc-7da9-4e93-b42e-d126511c592a"
    },
    {
        "author": "黄庭坚",
        "paragraphs": [
            "黄雾冥冥小石门，苔衣草路无人迹。",
            "苦竹参天大石门，虎迒兔蹊聊倚息。",
            "阴风搜林山鬼啸，千丈寒藤绕崩石。",
            "清风源里有人家，牛羊在山亦桑麻。",
            "向来陆梁嫚官府，试呼使前问其故。",
            "衣冠汉仪民父子，吏曹扰之至如此。",
            "穷乡有米无食盐，今日有田无米食。",
            "但愿官清不爱钱，长养儿孙听驱使。"
        ],
        "title": "上大蒙笼",
        "id": "0dc37196-b977-4d0f-b437-c9ec4d6e29a7"
    },
    {
        "author": "黄庭坚",
        "paragraphs": [
            "刀坑石如刀，劳坑人马劳。",
            "窈窕篁竹阴，是常主逋逃。",
            "白狐跳梁去，豪猪森怒嘷。",
            "云黄觉日瘦，木落知风饕。",
            "轻轩息源口，饭羹煮溪毛。",
            "山农惊长吏，出拜家骚骚。",
            "借问淡食民，祖孙甘餔糟。",
            "頼官得盐吃，正苦无钱刀。"
        ],
        "title": "劳坑入前城",
        "id": "8aa074e3-3842-467d-b1c6-acaaf9612320"
    },
    {
        "author": "黄庭坚",
        "paragraphs": [
            "税舆陟高冈，却立倚天壁。",
            "就舆乱清溪，转石飞霹雳。",
            "十步一沮洳，五步一枳棘。",
            "上方未言返，豁见平土宅。",
            "田家鸡犬归，佛庙檀栾碧。",
            "莲荡落红衣，泉泓数白石。",
            "人如安巢鸟，稍就一枝息。",
            "钟鱼各知时，吾亦自得力。"
        ],
        "title": "乙卯宿清泉寺",
        "id": "4c669f9c-dc0c-4f4c-93cb-47a073e98b55"
    },
    {
        "author": "黄庭坚",
        "paragraphs": [
            "山农居负山，呼集来苦迟。",
            "既来授政役，谣诼谓余欺。",
            "按省其家赀，可忍鞭抶之。",
            "恩言谕公家，疑阻久乃随。",
            "滕口终自愧，吾敢乏王师。",
            "官宁惮淹留，职在拊惸嫠。",
            "所将部曲多，溷汝父老为。",
            "西山失半壁，且复下囊辎。",
            "啼鸦散篇帙，休吏税巾衣。",
            "石泉鼓坎坎，竹风吹参差。",
            "书冷行熠耀，壁虫催杼机。",
            "昏釭夜未央，高枕梦登巘。"
        ],
        "title": "丙辰仍宿清泉寺",
        "id": "acf9797d-851d-4e7f-b1ae-95935b76289a"
    },
    {
        "author": "黄庭坚",
        "paragraphs": [
            "钟磬秋山静，炉香沉水寒。",
            "晴风荡蒙雨，云物尚盘桓。",
            "瀹茗赤铜椀，笕泉苍烟竿。",
            "红榴罅玉房，幺橘委金丸。",
            "枕簟已思燠，饭羹可加餐。",
            "观己自得力，谈玄舌本干。",
            "理窟乃块然，世故浪万端。",
            "牛刀经肯綮，古人贵守官。",
            "摩挲发硎手，考此一丘盘。"
        ],
        "title": "丁巳宿宝石寺",
        "id": "96d2654f-8417-4941-82fd-a5e23ffa4567"
    },
    {
        "author": "黄庭坚",
        "paragraphs": [
            "从学晚闻道，谋官无见功。",
            "早衰观水鉴，内热愧邻邦。",
            "比邻有宗侯，治剧乃雍容。",
            "摩手抚鳏寡，藁碪磔强梁。",
            "桃李与荆棘，称物施露霜。",
            "政经甚缜密，私不蚍蜉通。",
            "吏舍无请赇，家有侯在堂。",
            "府符下盐策，县官劝和羹。",
            "作民敏风雨，令先诸邑行。",
            "我居万夫上，阘惰世无双。",
            "此邑宅岩岩，里中颇秦风。",
            "翁媪无恙时，出分如峰房。",
            "一钱气不直，白梃及父兄。",
            "簪笔怀三尺，揖我谓我臧。",
            "向来豪杰吏，治之以牛羊。",
            "我不忍敌民，教养如儿甥。",
            "荆鸡伏鹄卵，久望羽翼成。",
            "讼端汹汹来，谕去稍听从。",
            "尚余租庸调，岁岁稽法程。",
            "按图索家资，四壁达牖窗。",
            "揜目鞭扑之，桁杨相推掁。",
            "身欲免官去，驽马恋豆糠。",
            "所以积廪盐，未使户得烹。",
            "八月酾社酒，公私乐年登。",
            "遣徒与会稽，而悉走荻篁。",
            "吾惟不足遣，夙驾略我疆。",
            "邑西軱戾地，是尝婴吾锋。",
            "龈龁其强宗，彼乃可使令。",
            "夙夜于远郊，草露沾帷裳。",
            "入磴履虎尾，扪萝触虿芒。",
            "借问夕何宿，烟边数峰横。",
            "松竹不见天，蟠空作秋声。",
            "谷鸟与溪濑，合弦琵琶筝。",
            "税驾乱石间，岩寺鸣疏钟。",
            "山农颇来服，见其父孙翁。",
            "苦辞王赋迟，户户无积藏。",
            "民病我亦病，呻吟达五更。",
            "韵为诵书语，行歌类楚狂。",
            "举鞭问嘉禾，秣马可及城。",
            "惜哉忧城旦，不得对榻床。",
            "洒笔付飞鸟，北风吹报章。",
            "书回银钩壮，句与麝煤香。",
            "浮蛆拨官醅，倾壶嫩鹅黄。",
            "山气常蓊㔩，此物可屡觞。",
            "蓣药割紫藤，开笼喜手封。",
            "味温颇宜人，芼以石饴姜。",
            "举杯引药糜，咏诗对寒江。",
            "寄声甚劳苦，相思秋月明。",
            "我邑万户乡，其民资嚚凶。",
            "欲割以寿公，使之承化光。",
            "反以来寿我，中有吞舟鲸。",
            "铜墨俱王命，职思慰孤惸。",
            "何时赌一掷，烧烛呪明琼。"
        ],
        "tags": [
            "太湖"
        ],
        "title": "己未过太湖僧寺得宗汝为书寄山蓣白酒长韵诗寄答",
        "id": "36b045ad-7a11-4c5f-9e98-856dda83a8a6"
    },
    {
        "author": "黄庭坚",
        "paragraphs": [
            "谷底一墟落，地形如盎盆。",
            "榱题相照耀，其民颇家温。",
            "土风甚于秦，不可借釜甗。",
            "僧屋无陶瓦，剪茅苍竹樊。",
            "借问僧安在，乞饭走诸门。",
            "人哄鸟乌语，簟凉风水文。",
            "旁有蜂蜜庐，颇闻衙集喧。",
            "将雨蚁争丘，鏖兵复追奔。",
            "红英委凤翼，赤帻峨鸡冠。",
            "汲烹寒泉窟，伐竹古松根。",
            "相戒莫浪出，月黑虎夔藩。"
        ],
        "title": "庚申宿观音院",
        "id": "4c419703-429a-4d27-bace-857e2ddba123"
    },
    {
        "author": "黄庭坚",
        "paragraphs": [
            "羣山黛新染，蒙气寒鬰鬰。",
            "扫除迎将家，下簟脱巾袜。",
            "南北舍小棠，况可清烦暍。",
            "鸟声废书眠，聊以休吏卒。",
            "竹鸡苦唤人，觉坐观法窟。",
            "无外同一家，惟己非万物。",
            "清波两鸳鸯，善游且能没。",
            "惊人相追飞，甚念失其匹。",
            "舂鉏貌闲暇，羡鱼情至骨。",
            "广道策坚良，熙熙集于菀。",
            "烂额始论功，傥能谋曲突。"
        ],
        "title": "辛酉憩刀坑口",
        "id": "7aa818b1-b384-4bd4-8a2f-b8306f9510f0"
    },
    {
        "author": "黄庭坚",
        "paragraphs": [
            "穷乡阻地险，篁竹啸夔魖。",
            "恶少擅三窟，不承吏追呼。",
            "老翁燕无凶，偃蹇坐里闾。",
            "後生习闻见，官不禁权舆。",
            "怀书斥长吏，持杖鏖公徒。",
            "遂令五百里，化为豺豕墟。",
            "古来沈牛羊，檄水臣鳄鱼。",
            "猛虎剥文章，矧而民发肤。",
            "哀哉奉其身，曾不如鸟乌。",
            "破家县令手，南面天子除。",
            "要能伐强梁，然後活惸孤。",
            "属为民父母，未教忍先诛。",
            "山川甚秀拔，人物亦诗书。",
            "十室有忠信，此乡何独无。"
        ],
        "title": "金刀坑迎将家待追浆坑十余户山农不至因题其壁",
        "id": "e638f064-c1ef-4118-ba5d-f53083f45abe"
    },
    {
        "author": "黄庭坚",
        "paragraphs": [
            "白发霏霏雪点斑，朱樱忽忽鸟衔残。",
            "公庭休吏进汤餠，语燕无人窥井栏。",
            "诗句多传知有暇，道人相见不应难。",
            "老郎亲屈延处士，风味依稀如姓桓。"
        ],
        "title": "次韵汉公招七兄",
        "id": "57c8ee99-9909-4a3a-a750-644851f52c6e"
    },
    {
        "author": "黄庭坚",
        "paragraphs": [
            "琳宫接丛霄，渌水连翠微。",
            "幽花露林薄，好鸟娱清辉。",
            "道人勤洒扫，令尹每忘归。",
            "孝慈民父母，虎去蝗退飞。",
            "来思僚友同，歌舞醉红衣。",
            "定知与民乐，吏瘦吾民肥。"
        ],
        "title": "寄题安福李令适轩",
        "id": "1c7f0acb-1277-4fb4-8847-a9b53d9b2e11"
    },
    {
        "author": "黄庭坚",
        "paragraphs": [
            "宫殿绕风烟，江山壮城郭。",
            "令君蓺桃李，面春筑飞阁。",
            "春至最先知，雨露徧花药。",
            "是日劝农桑，冰销土膏作。",
            "弦歌出县斋，裴回问民瘼。",
            "鸡犬声相闻，婴此簿领缚。",
            "安得携手嬉，烹茶煨鸭脚。"
        ],
        "title": "寄题安福李令先春阁",
        "id": "ac7f9a82-cd80-4486-b1b3-47ea6cceca98"
    },
    {
        "author": "黄庭坚",
        "paragraphs": [
            "渊明喜种菊，子猷喜种竹。",
            "托物虽自殊，心期俱不俗。",
            "千载得李侯，异世等风流。",
            "为官恐是陶彭泽，爱竹最知王子猷。",
            "寒窗对酒听雨雪，夏簟烹茶卧风月。",
            "小僧知令不凡材，自扫竹根培老节。",
            "富贵于我如浮云，安可一日无此君。",
            "人言爱竹有何好，此中难为俗人道。",
            "我于此物更不疏，一官窘束何由到。"
        ],
        "title": "寄题安福李令爱竹堂",
        "id": "3fa52d5a-b682-4f24-9b2e-d8352a84c6a0"
    },
    {
        "author": "黄庭坚",
        "paragraphs": [
            "丹楹刻桷上峥嵘，表里江山路眼平。",
            "晓日成霞张锦绮，青林多露缀珠缨。",
            "人如旋磨观羣蚁，田似围棋据一枰。",
            "对案昏昏迷簿领，暂来登览见高明。"
        ],
        "title": "题安福李令朝华亭",
        "id": "a6041f2f-ae1e-46b9-bae6-b260966dc191"
    },
    {
        "author": "黄庭坚",
        "paragraphs": [
            "痴儿了却公家事，快阁东西倚晚晴。",
            "落木千山天远大，澄江一道月分明。",
            "朱弦已为佳人绝，青眼聊因美酒横。",
            "万里归船弄长笛，此心吾与白鸥盟。"
        ],
        "tags": [
            "写景",
            "一年级下册",
            "抒情",
            "登楼",
            "高中古诗",
            "宋诗",
            "古诗三百首"
        ],
        "title": "登快阁",
        "id": "89c9bfb8-4fc9-42c6-b03e-0383e9ba9bae"
    },
    {
        "author": "黄庭坚",
        "paragraphs": [
            "山寒江冷丹枫落，争渡行人簇晚沙。",
            "菰叶苹花飞白鸟，一张红锦夕阳斜。"
        ],
        "title": "和李才甫先辈快阁五首  其一",
        "id": "44d63d6d-1878-444e-a6a4-6adec3812e5f"
    },
    {
        "author": "黄庭坚",
        "paragraphs": [
            "赤栏终日倚西风，山色挼蓝小雨中。",
            "将老鬓毛秋着木，相思亲旧水连空。"
        ],
        "title": "和李才甫先辈快阁五首  其二",
        "id": "f1f04a0a-f671-4c67-af6a-8d23808f166a"
    },
    {
        "author": "黄庭坚",
        "paragraphs": [
            "长江淡淡吞天去，甲子随波日日流。",
            "万事转头同堕甑，一身随世作虚舟。"
        ],
        "tags": [
            "长江"
        ],
        "title": "和李才甫先辈快阁五首  其三",
        "id": "dde62770-aabf-4c2d-839e-d19347e9f704"
    },
    {
        "author": "黄庭坚",
        "paragraphs": [
            "云横章贡雨翻盆，寺下江深水到门。",
            "落日荷锄人着本，西风满地叶归根。"
        ],
        "title": "和李才甫先辈快阁五首  其四",
        "id": "5d604324-557d-4320-b813-fb9ef2e49bf9"
    },
    {
        "author": "黄庭坚",
        "paragraphs": [
            "西南佳气浮马祖，东北祥风绕静居。",
            "山邑丰年人少讼，身来访道得斋鱼。"
        ],
        "title": "和李才甫先辈快阁五首  其五",
        "id": "504c2b9d-4971-45ee-9335-1e8ea1b7ab9d"
    },
    {
        "author": "黄庭坚",
        "paragraphs": [
            "去年对月庐陵郡，醉留歌舞蹋金沙。",
            "今年今夕千峰下，新磨古鉴动菱花。",
            "寒藤老木被光景，深山大泽皆龙蛇。",
            "西风为我奏万籁，落叶起舞惊栖鸦。",
            "遥怜城中二三友，风流惯醉玉钗斜。",
            "今夕传杯定何处，应无二十四琵琶。"
        ],
        "title": "八月十四日夜刀坑口对月奉寄王子难子闻适用",
        "id": "bcc05f8a-94bb-4301-a84e-6302944f37a4"
    },
    {
        "author": "黄庭坚",
        "paragraphs": [
            "雕陂之水清且泚，屈为印文三百里。",
            "呼船载过七十余，褰裳乱流初不记。",
            "竹舆岖𡹄山径凉，仆姑呼妇声相倚。",
            "篁中犹道泥滑滑，仆夫惨惨耕夫喜。",
            "穷山为吏如漫郎，安能为人作嚆矢。",
            "老僧迎谒喜我来，吾以王事笃行李。",
            "知民虚实应县官，我宁信目不信耳。",
            "僧言生长八十余，县令未曾身到此。"
        ],
        "title": "雕陂",
        "id": "af096bbd-2bb5-4a24-ae31-fd69775a3e1e"
    },
    {
        "author": "黄庭坚",
        "paragraphs": [
            "少来不食蚁丘浆，老去得意漆园方。",
            "鉴中已失儿时面，忍能乞与兵作郎。"
        ],
        "title": "几复寄槟榔且答诗劝予同种复次韵寄之",
        "id": "8a74dd99-529d-4d3b-a475-074d07f782d4"
    },
    {
        "author": "黄庭坚",
        "paragraphs": [
            "皱面黄须已一翁，樽前犹发少年红。",
            "金丹乞与烦真友，只恐无名帝籍中。"
        ],
        "title": "黄几复自海上寄惠金液三十两且曰唯有德之士宜享将以排荡阴邪守卫真火幸不以凡物畜之戏答",
        "id": "2d6d1e3a-ecd1-4976-b5d4-d8be9f640b83"
    },
    {
        "author": "黄庭坚",
        "paragraphs": [
            "蛮烟雨里红千树，逐水排痰肘後方。",
            "莫笑忍饥穷县令，烦君一斛寄槟榔。"
        ],
        "title": "几道复觅槟榔",
        "id": "a3beb663-e2e4-4de8-a6b3-f90dd1ccd57b"
    },
    {
        "author": "黄庭坚",
        "paragraphs": [
            "谁怜湖海士，白发夜窗檠。",
            "风雨鸡不已，诗书眼尚明。",
            "禅枝安宿鸟，僧粥吼华鲸。",
            "但满五车读，行看一座倾。"
        ],
        "title": "次韵几复答予所赠三物三首 石灯檠",
        "id": "81e70bea-173b-4c23-9c1f-63473aa81b9f"
    },
    {
        "author": "黄庭坚",
        "paragraphs": [
            "绝域蔷薇露，他山菡萏炉。",
            "熏衣作家想，伏枕梦闺姝。",
            "游子官蚁穴，谪仙居瓠壶。",
            "当时有忧乐，回首亦成无。"
        ],
        "title": "次韵几复答予所赠三物三首 石博山",
        "id": "ff5f234d-0609-4b4a-935d-545d55f36803"
    },
    {
        "author": "黄庭坚",
        "paragraphs": [
            "九原谁复起，糟魄未传心。",
            "不取丁仪米，疑成校尉金。",
            "名从高位借，德有下僚沈。",
            "笔削多瑕点，犹希畏友箴。"
        ],
        "title": "次韵几复答予所赠三物三首 石刻",
        "id": "686f2781-aca1-4e4e-b34a-c5d202ae1d19"
    },
    {
        "author": "黄庭坚",
        "paragraphs": [
            "浅色官醅昨夜篘，一樽聊付卯时投。",
            "瓮边吏部应欢喜，殊胜平原老督邮。"
        ],
        "title": "送酒与毕大夫",
        "id": "98d5367c-8529-43d2-99ae-70986b22ea49"
    },
    {
        "author": "黄庭坚",
        "paragraphs": [
            "膏火煎熬无妄灾，就阴息迹信明哉。",
            "功名富贵两蜗角，险阻艰难一酒杯。",
            "百体观来身是幻，万夫争处首先回。",
            "胸中元有不病者，记得陶潜归去来。"
        ],
        "title": "喜太守毕朝散致政",
        "id": "b36e5498-6ef8-4980-87cc-2f7a47a1d1ed"
    },
    {
        "author": "黄庭坚",
        "paragraphs": [
            "明如九井璜，美如三危露。",
            "贞观魏公孙，今来功名误。",
            "儿时汉南柳，摇落伤岁暮。",
            "时不与我谋，羲和促天步。"
        ],
        "title": "次韵道辅双岭见寄三叠  其一",
        "id": "2fd1d60e-1213-4e85-9060-debcfafb5c45"
    },
    {
        "author": "黄庭坚",
        "paragraphs": [
            "生涯鱼吹沫，文彩豹藏雾。",
            "人言壶公老，渠但未得趣。",
            "饮酒入壶中，茫然失巾屦。",
            "时不与我谋，今君向何处。"
        ],
        "title": "次韵道辅双岭见寄三叠  其二",
        "id": "2fc40ff1-a5c3-46f7-8df0-46a7408bfdd5"
    },
    {
        "author": "黄庭坚",
        "paragraphs": [
            "莲塘倒箭靫，桂影凉霜兔。",
            "平生知音地，地下无尺素。",
            "十夜九作梦，虏乘惊沙度。",
            "时不与我谋，征西枕戈去。"
        ],
        "title": "次韵道辅双岭见寄三叠  其三",
        "id": "3a88bb60-4f79-4d31-82b2-754b748c1323"
    },
    {
        "author": "黄庭坚",
        "paragraphs": [
            "我老倦多故，心期马少游。",
            "愿为春眠蚕，吐丝自绸缪。",
            "翩翩魏公子，阅世无全牛。",
            "吹嘘鼓万物，领袖倾九流。",
            "昨来怀白璧，往撼西诸侯。",
            "中丞文武将，良非卫霍侔。",
            "誓开河源地，画作禹贡州。",
            "壮士捐躯死，鲸鲵尚吞舟。",
            "客心无一寸，草食随百忧。",
            "故人道旧语，末路非前筹。",
            "重来滕王阁，枫叶江上秋。",
            "章子饱径术，赋诗如曹刘。",
            "太学得虚名，权势殊未尤。",
            "祸机发无妄，对吏抵抢头。",
            "遇逢椎鼓赦，帝泽万邦休。",
            "章江三年拘，解装买莫愁。",
            "丽姬泣又悔，生故难豫谋。",
            "邂逅识面晚，困穷理相收。",
            "夜语倒樽酒，参旌偃风旒。",
            "两公但取醉，古今共高丘。"
        ],
        "tags": [
            "滕王阁"
        ],
        "title": "次韵章禹直魏道辅赠答之诗",
        "id": "b12885ec-6cc3-41e2-949a-995ea912740a"
    },
    {
        "author": "黄庭坚",
        "paragraphs": [
            "岁华其将晚，霜叶不可风。",
            "生理鱼乞水，归心鸟飞空。",
            "风尘化衣黑，旅宿梦裙红。",
            "人言家无壁，自倚笔有锋。",
            "转蓬且半岁，交臂各衰翁。",
            "扁舟去日远，明月与君同。",
            "露晞百年驶，麟获万事穷。",
            "装怀酒澹淡，塞意雾空蒙。",
            "诸公尚无恙，不见陈元龙。"
        ],
        "title": "次韵道辅旅怀见寄",
        "id": "0959a5c0-4bfe-4553-b220-f2be9eecab76"
    },
    {
        "author": "黄庭坚",
        "paragraphs": [
            "堂堂阳元公，人物妙晋东。",
            "魏侯多能事，彷佛见家风。",
            "长鱼无波涛，坐与虾蚬同。",
            "诸山摇落尽，旅食岁时穷。"
        ],
        "title": "和答魏道辅寄怀十首  其一",
        "id": "c7293502-aaf5-4364-8304-3ce8b1a6ea86"
    },
    {
        "author": "黄庭坚",
        "paragraphs": [
            "平生弄翰墨，客事半九州。",
            "天未逢故人，园蔬当肴羞。",
            "酒阑豪气在，尚欲椎肥牛。",
            "虞卿不穷愁，後世无春秋。"
        ],
        "title": "和答魏道辅寄怀十首  其二",
        "id": "a0a3a1ac-6092-439f-b2e5-63560751f569"
    },
    {
        "author": "黄庭坚",
        "paragraphs": [
            "雷行万物春，天震而地撼。",
            "闭塞成冬冰，楚越自肝胆。",
            "貂狐谅柔温，藜藿自羹糁。",
            "相思牛羊下，城鼓寒紞紞。"
        ],
        "title": "和答魏道辅寄怀十首  其三",
        "id": "a7f53d92-e4d2-460f-808f-50154ef53053"
    },
    {
        "author": "黄庭坚",
        "paragraphs": [
            "剑埋丰城狱，气与牛斗平。",
            "皇明烛九幽，湔祓用神兵。",
            "谁言黄沙碛，矢尽鼓不鸣。",
            "至今门下士，落涕为荆卿。"
        ],
        "title": "和答魏道辅寄怀十首  其四",
        "id": "5042253e-f44c-4931-85e4-25c830c2f30e"
    },
    {
        "author": "黄庭坚",
        "paragraphs": [
            "别时燕辞屋，草黄秋半分。",
            "今来冬日至，稍添刺绣文。",
            "百年几会合，美酒不屡醺。",
            "犀牛可乞角，穷士难荐论。"
        ],
        "title": "和答魏道辅寄怀十首  其五",
        "id": "89f3ff3d-cb7c-4375-9842-305648c1bf19"
    },
    {
        "author": "黄庭坚",
        "paragraphs": [
            "排江鬼瞰室，贯朽粟红陈。",
            "君行谁为容，款门定生嗔。",
            "谅无绨袍故，尽是白头新。",
            "天涯阿介老，有鼻可挥斤。"
        ],
        "title": "和答魏道辅寄怀十首  其六",
        "id": "daa81fdf-e2c9-47f0-a6c2-4f0dc2ed6b6c"
    },
    {
        "author": "黄庭坚",
        "paragraphs": [
            "赤豹负文章，岁晚智剞劂。",
            "渴饮南山雾，饥食西山蕨。",
            "封狐托脂泽，眉颊颇秀发。",
            "时时一樽酒，婆娑弄风月。"
        ],
        "title": "和答魏道辅寄怀十首  其七",
        "id": "a7b933da-0322-4ae0-b552-eb056a4152c9"
    },
    {
        "author": "黄庭坚",
        "paragraphs": [
            "猛虎倚山号，强梁不敢前。",
            "失身槛穽间，摇尾乞人怜。",
            "男子要身在，万金自保全。",
            "云黄雉兔伏，霜鹘莫空拳。"
        ],
        "title": "和答魏道辅寄怀十首  其八",
        "id": "fbc4eec2-d83b-4f17-a366-fbfcd2c164df"
    },
    {
        "author": "黄庭坚",
        "paragraphs": [
            "生涯共七十，去日良已半。",
            "短长相觖望，面尽酒可断。",
            "大道体甚宽，窘束非达观。",
            "莫问夜如何，醉从鸡号旦。"
        ],
        "title": "和答魏道辅寄怀十首  其九",
        "id": "481be825-350a-4852-a86c-4597998c5b20"
    },
    {
        "author": "黄庭坚",
        "paragraphs": [
            "明驼思千里，驽马怯负荷。",
            "小人蠹诗书，安乐北窗卧。",
            "瓢空且乞饭，儿寒教补破。",
            "机巧生五兵，百拙可用过。"
        ],
        "title": "和答魏道辅寄怀十首  其一○",
        "id": "3e510bfe-da5b-4034-8e10-17cb13212e5c"
    },
    {
        "author": "黄庭坚",
        "paragraphs": [
            "攀槛朱云头未白，不知流落向何州。",
            "空余前日学书地，小阁红蕖取意秋。"
        ],
        "title": "仓後酒正厅昔唐林夫谪官所作十一月己卯余纳秋租隔墙芙蓉盛开",
        "id": "98d13f3e-3f0d-4e9c-8d0a-e797f9c3e746"
    },
    {
        "author": "黄庭坚",
        "paragraphs": [
            "黄花事了绿丛霜，蟋蟀催寒夜夜床。",
            "爱日捃收如盗至，失时鞭扑奈民疮。",
            "田夫田妇肩頳担，江北江南稼涤场。",
            "少忍飞糠瞇君眼，要令私廪上公仓。"
        ],
        "title": "吉老受秋租辄成长句",
        "id": "fe249e07-53cf-4659-be3f-88cb6158d60a"
    },
    {
        "author": "黄庭坚",
        "paragraphs": [
            "今日仆姑晴自语，愁阴前日雪铺床。",
            "三冬一雨禾头湿，百斛几痕牛领疮。",
            "民欲与翁归作腊，公方无事可开场。",
            "相勤冻坐真成恶，愧我偷闲饱太仓。"
        ],
        "title": "再次韵和吉老",
        "id": "49997e2f-60dc-4fde-9770-208c2ce731ff"
    },
    {
        "author": "黄庭坚",
        "paragraphs": [
            "播糠瞇眼丞良苦，鸣鼓连村尉始归。",
            "及取江梅来一醉，明朝花作玉尘飞。"
        ],
        "title": "招吉老子范观梅花",
        "id": "675742bd-40dd-4843-92db-1d0a0cb2d42e"
    },
    {
        "author": "黄庭坚",
        "paragraphs": [
            "白发尉曹能挽弓，着鞭跨马欲生风。",
            "乃兄本是文章伯，此老真成矍铄翁。",
            "枹鼓诸村宵警报，牛羊几处暮牢空。",
            "得公万户开门卧，看取三年治最功。"
        ],
        "title": "子范徼巡诸乡捕逐羣盗几尽辄作长句劳苦行李",
        "id": "e2aab71e-461f-4b48-aef2-62188b6dcc39"
    },
    {
        "author": "黄庭坚",
        "paragraphs": [
            "地方百里身南面，翻手冷霜覆手炎。",
            "赘婿得牛庭少讼，长官斋马吏争廉。",
            "邑中丞掾阴桃李，案上文书略米盐。",
            "治状要须闻岂弟，此行端为霁威严。"
        ],
        "title": "送徐隠父宰余干二首  其一",
        "id": "4598441d-d0d3-49d6-91e5-7ed4b274ca0c"
    },
    {
        "author": "黄庭坚",
        "paragraphs": [
            "天上麒麟来下瑞，江南橘柚间生贤。",
            "玉台书在犹骚雅，孺子亭荒只草烟。",
            "半世功名初墨绶，同兄文字直青钱。",
            "割鸡不合庖丁手，家传风流更着鞭。"
        ],
        "title": "送徐隠父宰余干二首  其二",
        "id": "154973b4-7ef4-4e12-853e-40bcd88df22a"
    },
    {
        "author": "黄庭坚",
        "paragraphs": [
            "主簿看梅落雪中，闺人应赋首飞蓬。",
            "问安儿女音书少，破笑壶觞梦寐同。",
            "马祖峰前青未了，鬰孤台下水如空。",
            "江山信美思归去，听我劳歌亦欲东。"
        ],
        "title": "次韵君庸寓慈云寺待韶惠钱不至",
        "id": "b9766ad5-ccc0-4838-a0a3-b8c8ac66e0c8"
    },
    {
        "author": "黄庭坚",
        "paragraphs": [
            "主簿朝衣如败荷，高怀千尺上松萝。",
            "旅人争席方归去，秋水黏天不自多。",
            "学到会时忘粲可，诗留别後见羊何。",
            "向来四海习凿齿，今日期君不啻过。"
        ],
        "title": "次韵奉答存道主簿",
        "id": "8e99a750-ef47-4dda-9e09-029e81835848"
    },
    {
        "author": "黄庭坚",
        "paragraphs": [
            "扑屋阴风雪作团，织蒲投我最宜寒。",
            "君当自致青云上，快取金狨覆马鞍。"
        ],
        "title": "从时中乞蒲团",
        "id": "0a70a5d9-c2ce-4dea-814c-4048256200aa"
    },
    {
        "author": "黄庭坚",
        "paragraphs": [
            "公退蒲团坐後亭，短日松风吟万籁。",
            "黄葵紫菊委榛丛，雪梅靓妆欲无对。",
            "遣骑相呼近酒樽，言君晓鼓前征旆。",
            "苍崖按辔虎豹号，野水呼船风雨晦。",
            "昨日归来有行色，未曾从容解冠带。",
            "府中夺我同官良，简书趣行将数辈。",
            "王事君今困马鞍，田园我亦思牛背。",
            "安得归舟载月明，鸬鹚白鸥为友生。",
            "一身不是百年物，五湖无边万里行。",
            "欲招蓑笠同云水，念君未可及吾盟。",
            "富于春秋貌突兀，睥睨满世收功名。",
            "参军虽卑狱司命，多由阴德至公卿。",
            "顉颐折额秦相国，不满三尺齐晏婴。",
            "丈夫身在形骸外，俗眼那能致重轻。"
        ],
        "title": "奉送时中摄东曹狱掾",
        "id": "917e1e08-1169-4c7f-ac6d-20d8d8121fd9"
    },
    {
        "author": "黄庭坚",
        "paragraphs": [
            "阳山老藤截玉肪，乌田翠竹避寒光。",
            "罗侯包赠室生白，明于机上之流黄。",
            "愧无征南虿尾手，为写黄门急就章。",
            "罗侯相见无杂语，苦问沩山有无句。",
            "春草肥牛脱鼻绳，菰蒲野鸭还飞去。",
            "故将藤面乞伽陀，愿草惊蛇起风雨。",
            "长诗脱纸落秋河，要知溪工下手处。",
            "却将冰幅展似君，震旦花开第一祖。"
        ],
        "title": "奉答茂衡惠纸长句",
        "id": "23ca24f1-e3a4-41e2-84d8-e4e3e9e777e9"
    },
    {
        "author": "黄庭坚",
        "paragraphs": [
            "嗟来茂衡，学道如登。",
            "欲与天地为友，欲与日月并行。",
            "万物峥嵘，本由心生。",
            "去子之取舍与爱憎，惟人自缚非天黥。",
            "堕子筋骨，堂堂法窟。",
            "九邱四溟，同一眼精。",
            "不改五官之用，而透声色。",
            "常为万物之宰，而无死生。",
            "念子坐幽室，炉香思青冥。",
            "是谓蛰虫欲作，吾惊之以雷霆。"
        ],
        "title": "杂言赠罗茂衡",
        "id": "396d6885-93fd-4ab6-a07f-787d4f1c33b8"
    },
    {
        "author": "黄庭坚",
        "paragraphs": [
            "国工裁白璧，巧冶铸干将。",
            "成为万乘器，贯日吐寒光。",
            "其谁湔拂汝，岁月海生桑。",
            "蛛网连城玉，苔生百炼刚。"
        ],
        "title": "寄晁元忠十首  其一",
        "id": "e5fae1a9-8b12-42ce-9393-53b75516e3fb"
    },
    {
        "author": "黄庭坚",
        "paragraphs": [
            "子云赋逐贫，退之文送穷。",
            "二作虽类俳，颇见壮士胸。",
            "晁子问行津，欲济无山穷。",
            "着书蓬蒿底，端有古人风。"
        ],
        "title": "寄晁元忠十首  其二",
        "id": "7fcd6c87-c2f7-41dc-97a6-ffa94fc9e810"
    },
    {
        "author": "黄庭坚",
        "paragraphs": [
            "沙拥大江水，泥封函谷关。",
            "古来世上雄，宰木风雨寒。",
            "鲁儒守一经，亦有涧谷盘。",
            "何事穷愁极，江南庾子山。"
        ],
        "title": "寄晁元忠十首  其三",
        "id": "69a281a5-5cf5-4b3f-90b0-f573769973e2"
    }
]