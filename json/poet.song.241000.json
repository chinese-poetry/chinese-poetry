[
    {
        "author": "陈巖",
        "paragraphs": [
            "白龟摆脱泥涂辱，步入金莲佛道场。",
            "玉水迸流山石裂，有灵初不为刳肠。"
        ],
        "title": "白龟泉",
        "id": "3e61dd17-df5a-4501-89bb-f802ab5f5200"
    },
    {
        "author": "陈巖",
        "paragraphs": [
            "打围行蚁时时战，触纸痴蝇日日钻。",
            "有客云山深处卧，静中回向此心观。"
        ],
        "title": "静观亭",
        "id": "f3cebfc1-42b8-4eb5-914c-2066c08e096b"
    },
    {
        "author": "陈巖",
        "paragraphs": [
            "释子亲传马祖衣，枯藤来此卓烟霏。",
            "斓斑锦石寒泉底，湛碧中涵五色辉。"
        ],
        "title": "圣泉院",
        "id": "6d1ad305-8bea-4163-bded-5ca9ec3c666d"
    },
    {
        "author": "陈巖",
        "paragraphs": [
            "亭中妙墨粲于珍，添得一番山色新。",
            "幽坐看来如看画，我今欲画恨无人。"
        ],
        "title": "览胜亭",
        "id": "3a92a429-c23c-4a1a-b4cc-329c6ab76684"
    },
    {
        "author": "陈巖",
        "paragraphs": [
            "风信吹凉入鬓清，悠然目送一鸥轻。",
            "鸥飞不尽天回影，练色波光曳曳明。"
        ],
        "title": "缟溪",
        "id": "3dee3f54-885e-4fe5-b03b-e25019aa14ef"
    },
    {
        "author": "陈巖",
        "paragraphs": [
            "一性圆时万境通，三生绮念堕真空。",
            "如今举眼无非佛，身在光明法界中。"
        ],
        "title": "观音巖",
        "id": "43b29058-0c5b-4f6e-8ebb-d71365b8967a"
    },
    {
        "author": "陈巖",
        "paragraphs": [
            "梵王住在光明殿，万宝真同瓦砾看。",
            "玉块金沙随地有，好来撷取入中单。"
        ],
        "title": "拾宝巖",
        "id": "80667d29-1051-4b40-994b-897d21f64277"
    },
    {
        "author": "陈巖",
        "paragraphs": [
            "岚翠相迎一笑中，窅然想见旧仙踪。",
            "纷纷云气蓬莱近，目断前山几十重。"
        ],
        "title": "望仙祠",
        "id": "6d32fd12-9542-4812-a164-f6827272f434"
    },
    {
        "author": "陈巖",
        "paragraphs": [
            "又拼十日作山行，去路一程高一程。",
            "三十年游游未了，青山应笑白髭生。"
        ],
        "title": "访山亭",
        "id": "fc51ead5-012c-471b-96e4-1c07e96428de"
    },
    {
        "author": "陈巖",
        "paragraphs": [
            "迤逦冈峦迅下驰，萦回蟠结几蛟螭。",
            "终然鼓勇归沧海，只待风雷借便时。"
        ],
        "title": "蜃蟠岭",
        "id": "2bdf03b8-f0e2-4424-b0d2-da1c275fc87f"
    },
    {
        "author": "陈巖",
        "paragraphs": [
            "日涵林壑紫光凝，草动花翻气似蒸。",
            "胜地刬开鼪鼬迳，数间松屋住残僧。"
        ],
        "title": "龙潭利众院",
        "id": "ae0bf9e4-aab5-425b-8d14-e72b6efd781f"
    },
    {
        "author": "陈巖",
        "paragraphs": [
            "近水人家自是奇，水成湾处各开扉。",
            "波光一片青铜镜，无数文禽照影飞。"
        ],
        "title": "曹溪",
        "id": "9a76a0fb-b3ef-41a5-a433-197859d5d034"
    },
    {
        "author": "陈巖",
        "paragraphs": [
            "紫芒金粒动秋风，三月腰镰卷地空。",
            "农事倦时天与力，机舂相继便论功。"
        ],
        "title": "黄粒稻",
        "id": "d96ceecb-6609-46a6-919c-59f891cc03d3"
    },
    {
        "author": "陈巖",
        "paragraphs": [
            "瘦茎尖叶带余馨，细嚼能令困自醒。",
            "一段山间奇绝事，会须添入品茶经。"
        ],
        "title": "金地茶",
        "id": "4e6ac501-d415-4043-adeb-c03195daf964"
    },
    {
        "author": "陈巖",
        "paragraphs": [
            "五股钗松黛色鲜，山家插鬓不成妍。",
            "道人见了都无用，付与云鬟雾鬓仙。"
        ],
        "title": "五钗松",
        "id": "7305c6c6-a551-4eaa-bd28-347d74caa934"
    },
    {
        "author": "邵定翁",
        "paragraphs": [
            "归去乐，归去乐。",
            "山上山花红灼灼，山下山酒香漠漠。",
            "折花自插还自酌，说渠万贯扬州鹤。",
            "乐莫乐兮此一归，禽知我知渊明知。",
            "三者之外知者谁，劝君缄吻藏高枝。"
        ],
        "title": "归去乐",
        "id": "b4b6244a-bb18-47e6-bb71-f8a9d4b076c8"
    },
    {
        "author": "邵定翁",
        "paragraphs": [
            "麦饭熟，儿莫哭，阿爷捣麦麦煮粥。",
            "煨一虾，配麦粥，饱儿腹。",
            "去年春梢餔麦田，驮儿走窜青山颠。",
            "归来破灶无晨烟，儿孩不知今岁强。",
            "牀头贰釜又一囊，俭惜可补两月粮。",
            "老夫展拜妻烧香，谢苍苍。"
        ],
        "title": "麦饭熟",
        "id": "bc4b25b5-86fc-451d-9afe-cb582313c6ce"
    },
    {
        "author": "邵定翁",
        "paragraphs": [
            "明朝蚤蚤起插田，东方未明云漫漫。",
            "阿婆拊床呼阿三，阿三莫学阿五眠。",
            "汝起□火烧破铛，麦饭杂菽炮鲞羹，邱嫂拔秧哥去耕。",
            "田家何待春禽劝，一朝蚤起一年饭。",
            "饭箩空，愁杀侬。"
        ],
        "title": "插田",
        "id": "22231f0f-b22d-40d6-92b2-fa883f58d871"
    },
    {
        "author": "邵定翁",
        "paragraphs": [
            "青泥坡，一坡高一坡，毒蟒寄穴虎作窠。",
            "风酸日黯云嵯峨，抵死欲上将如何。",
            "上头莫有牡丹紫玉九袴带，黄金千万罗。",
            "高堂阿婆雪皤皤，妻炊扊扅颦翠蛾。",
            "儿懒失学岁月蹉，纵得金玉丧已多。",
            "山禽笑汝汝莫呵，行不上也哥哥。"
        ],
        "title": "行不上也哥哥",
        "id": "da5adb96-4b78-4c4c-823b-8ec65dc28865"
    },
    {
        "author": "邵定翁",
        "paragraphs": [
            "缫作缫作急急作，东家煮茧玉满镬，西家卷丝雪满籰。",
            "汝家蚕迟犹未箔，小满已过枣花落。",
            "夏叶食多银瓮薄，待得女缫渠已著。",
            "懒妇儿，听禽言，一步落人后，百步输人先。",
            "秋风寒，衣衫单。"
        ],
        "title": "缫车",
        "id": "c6ad2a3e-6c45-4edb-a74a-16805ef0ef4b"
    },
    {
        "author": "邵定翁",
        "paragraphs": [
            "提胡卢，既不挂于寂静之邱墟，又不浮之汗漫之江湖。",
            "又不持之骑龙雨八区，胡为唤人挈之登酒垆。",
            "桀纣以烟莽其都，李杜以风沙厥躯。",
            "前人醉倒后人扶，万世一醉何年苏。",
            "矧今斗米抵斗珠，方坊刊章禁私壶。",
            "杖头有金何处沽，何况杖头金又无。",
            "我瓦盆，三年枯，借姑胡卢复我姑，请姑提取湘江水，去饮三闾楚大夫。"
        ],
        "title": "提胡卢",
        "id": "5057a67d-c599-462b-8f30-c1212053a923"
    },
    {
        "author": "邵定翁",
        "paragraphs": [
            "婆餠焦，罪在妾，妾不能家家道缺。",
            "冬裘不完夏粮绝，愁得鬓成雪。",
            "朝看婆鬓兮眼滴血，暮思婆鬓兮心刮铁。",
            "草枯东风吹不活，妾哀事姑无岁月。",
            "行人误听贱妾言，谓鬓殊不然，婆鬓不复玄。",
            "偶焦一餠尚可煎，别煎好餠供婆餐。",
            "餠焦自择饤下盘，留取来年补漏天。"
        ],
        "title": "婆餠焦",
        "id": "13cf8e44-5c62-4423-a693-66ff72bc8269"
    },
    {
        "author": "邵定翁",
        "paragraphs": [
            "前年粜麦得疋布，糠妻一衫侬两袴。",
            "去年县公索浇赋，剥袴贳钱寄官库。",
            "一袴著穿两膝露，餮虱爷孙浩无数。",
            "昨朝作劳汗如珠，脱挂田头老桑树。",
            "仓茫失收红日暮，偷郎不惜持将去。",
            "脱袴儿，谢汝说，老夫颇亦知时节，无奈吾袴无可脱。"
        ],
        "title": "脱却布袴",
        "id": "ea385067-df94-4833-b49a-3bda5b00c936"
    },
    {
        "author": "邵定翁",
        "paragraphs": [
            "姑恶，姑恶。",
            "姑不恶，新妇恶。",
            "不闻姑声骂妇错，但闻妇声数姑虐。",
            "汝夫汝夫汝所严，汝姑又如天之天。",
            "高高在上胡可言，纵有可言当自冤。",
            "以天感天天自还，姜妇愈敬姑复怜。",
            "胡愤而死鱼龙渊，至今谇语春风前。",
            "姑恶鸟，家私休与外人道。",
            "道与外人人转疑，去妇何尝说姑好。"
        ],
        "title": "姑恶",
        "id": "3caef9eb-7a96-46f6-9285-b5855fddc057"
    },
    {
        "author": "邵定翁",
        "paragraphs": [
            "吕望非熊，□□□伯与太公。",
            "千千岁，无此逢。",
            "使伯蚤而出猎兮，公方沽酒之匆匆。",
            "使伯迟而出猎兮，公已埋骨乎东海之东。",
            "潦倒龙钟，齿豁头童。",
            "谁知而韬略胸，谁知而干戈功。",
            "邂逅一笑芦花中，未语肝膈先玲珑。",
            "望杀我家白头翁，我车辘辘公我同，盍归乎来造我丰。",
            "公亦当哀人命穷，霜髯一掀许之从。",
            "毕郢宰木悲我风，嗟嗟往事随飞鸿。",
            "宇宙飘忽未有终，波涛汹涌愁拍空。",
            "鸥边多少闲英雄，黄馘著书钓夕红。",
            "夜半梦起搥蛟龙，岂不欲往烟雾重，西山日断无来踪。",
            "伯之来兮民之福，伯不来兮公何哭。",
            "鲈鱼肥，莼菜熟。"
        ],
        "title": "吕望非熊",
        "id": "651f0e5c-11ed-4dcd-b2e1-dc2e73750dc6"
    },
    {
        "author": "汪灏",
        "paragraphs": [
            "谁遣青铜一片悬，万山如洗息沦涟。",
            "过云不碍东西岫，明月能涵上下天。",
            "影合野棠鱼自避，光分水荇鹭相鲜。",
            "临流我亦忘归兴，晴翠扑人生紫烟。"
        ],
        "title": "锦镜池",
        "id": "a9db0551-cfde-4aaf-a498-1b6a1bf88f89"
    },
    {
        "author": "杜濬之",
        "paragraphs": [
            "在家同匏系，游子似箨飞。",
            "昔分参与商，今作埙与箎。",
            "感子意气殊，顾我齿发非。",
            "茅屋正萧萧，野花亦离离。",
            "无酒水可饮，无饭黍可炊。",
            "杲杲看朝阳，连连弄夕晖。",
            "男儿重交好，雪霜以为期。"
        ],
        "title": "示故人",
        "id": "75bcfa7f-96e7-46a8-bbb6-763a426fe9fb"
    },
    {
        "author": "杜濬之",
        "paragraphs": [
            "宁往百里步，曲木不可息。",
            "宁忍三日饥，邪蒿不可食。",
            "虽云食息顷，便分淑与慝。",
            "志士当暮年，闻道转历历。",
            "要使此一身，如琢复如涤。",
            "整冠与纳履，微嫌费疏剔。",
            "未若瓜李地，绝不见吾迹。"
        ],
        "title": "述志",
        "id": "901f4de7-4f82-4ee6-afcd-694c0acfeb7b"
    },
    {
        "author": "杜濬之",
        "paragraphs": [
            "食李弗嫌苦，食梅弗嫌酸。",
            "不为身所累，且从心所安。",
            "吾分固云薄，吾志亦非单。",
            "静看如山祸，差之一念闲。",
            "所得甚眇眇，所丧已漫漫。",
            "百年修不足，一朝容易残。",
            "虽处四壁立，如享万钟宽。",
            "静坐明月窟，濯足清风滩。"
        ],
        "title": "书警",
        "id": "a7c24221-d5a9-472d-9ffb-e72e89b2d028"
    },
    {
        "author": "詹本",
        "paragraphs": [
            "山脚健枝梧，百里插苍峭。",
            "粼粼石可把，曙色坐远钓。",
            "风水真笙竽，历落太古调。",
            "衣冠带莽苍，山鬼惊二妙。",
            "云月正忘年，花鸟更索笑。",
            "回船翠凌乱，吾道付长啸。"
        ],
        "title": "春日携客游武夷",
        "id": "1eff4b83-e2c8-406b-9b89-2cf506a84e7c"
    },
    {
        "author": "詹本",
        "paragraphs": [
            "万事问不知，山中一樽酒。",
            "扫石坐松风，绿阴满巾袖。"
        ],
        "title": "闲中",
        "id": "5eb0b69d-3776-4b10-98d6-cf0a9532d230"
    },
    {
        "author": "詹本",
        "paragraphs": [
            "风泉隔西屋，独夜寒自生。",
            "开窗失山色，白云压前楹。",
            "累尽得潇洒，去住俱不惊。",
            "鼻息答僧钟，霜露入残更。"
        ],
        "title": "宿天台",
        "id": "408d1726-825c-4418-a110-c21288986390"
    },
    {
        "author": "祝庆夫",
        "paragraphs": [
            "方池如鉴碧溶溶，锦鲤游扬逐浪中。",
            "竚看三春烟水暖，好观一跃化神龙。"
        ],
        "title": "池鱼",
        "id": "184378f0-efac-40a5-b0a7-ef523d8090b5"
    },
    {
        "author": "祝庆夫",
        "paragraphs": [
            "庭前修竹长琅玕，任是隆冬不畏寒。",
            "戛玉筛金承雨露，亭亭青翠拂云端。"
        ],
        "title": "庭竹",
        "id": "b8a774f0-2a58-4c91-953b-5401de259a7d"
    },
    {
        "author": "祝庆夫",
        "paragraphs": [
            "冰雪凝难解，风云庆有时。"
        ],
        "title": "句",
        "id": "173f7e5d-e7ce-4220-a0ec-b7be8f3834ac"
    },
    {
        "author": "李祐孙",
        "paragraphs": [
            "明皇何以致颠危，林甫国忠成祸基。",
            "妃子良心犹不悟，此机惟有九龄知。"
        ],
        "title": "题浯溪  其一",
        "id": "87cb5a0e-a915-461b-a912-ac822903c4ee"
    },
    {
        "author": "李祐孙",
        "paragraphs": [
            "浯溪崖石与天齐，两刻中兴大业碑。",
            "北向几多垂白叟，百年不见汉官仪。"
        ],
        "title": "题浯溪  其二",
        "id": "1011ace7-8d41-4332-8819-0350a190aa86"
    },
    {
        "author": "曹良史",
        "paragraphs": [
            "云生画佛壁，叶落病僧房。"
        ],
        "title": "句  其一",
        "id": "5c3c36af-17f3-4cdd-8eba-f97f0c274ed1"
    },
    {
        "author": "曹良史",
        "paragraphs": [
            "闲来闭门处，认得读书声。"
        ],
        "title": "句  其二",
        "id": "fb8740fc-dd34-48e4-b494-775865d6f536"
    },
    {
        "author": "曹良史",
        "paragraphs": [
            "深树月昏神火出，断烟雪霁猎人回。"
        ],
        "title": "句  其三",
        "id": "575c7004-b12a-48f6-8e5a-09b974d4d023"
    },
    {
        "author": "曹良史",
        "paragraphs": [
            "墙围败屋知无主，风响荒林似有人。"
        ],
        "title": "句  其四",
        "id": "af6a9cdb-a3b9-4126-9c0b-7cf34f90a921"
    },
    {
        "author": "曹良史",
        "paragraphs": [
            "驾犊渡溪水，夕阳满田畈。"
        ],
        "title": "句  其五",
        "id": "050f7f10-b09d-4002-9465-8a08a2c0291f"
    },
    {
        "author": "壶弢",
        "paragraphs": [
            "曲径芳塘百亩园，更无烦暑碍风烟。",
            "留春庭院花如锦，迎月楼台柳舞绵。",
            "邺架插书金屋底，秦筝度曲绿衣前。",
            "主人宴罢归来晚，银烛高烧月午天。"
        ],
        "title": "题沈知丞园",
        "id": "68f120dc-7bea-4f12-814f-004c9462c727"
    },
    {
        "author": "欧阳庆甫",
        "paragraphs": [
            "地僻人稀能几家，清泉漱玉石欹斜。",
            "客来访我惭无具，洗甑炊香更点茶。"
        ],
        "title": "刻石",
        "id": "89451b61-d7f6-42e9-a64a-b3cdade94179"
    },
    {
        "author": "魏梅我",
        "paragraphs": [
            "又望前村里，深溪快渡槎。",
            "牛羊半山坞，鸡犬几人家。"
        ],
        "title": "大安舖",
        "id": "73e9b2ed-7efc-4dfb-8223-275d1c9e1ce8"
    },
    {
        "author": "彭九成",
        "paragraphs": [
            "地僻人家早掩关，行人忙逐暮鸦还。",
            "急风花落隔墙树，暗雨乌啼何处山。"
        ],
        "title": "界牌舖",
        "id": "9ee6b6c9-5a11-420d-af9b-e3dd1953485a"
    },
    {
        "author": "江梅",
        "paragraphs": [
            "梅花篱落菜花畦，春水平田酿燕泥。",
            "健事老翁头雪白，一蓑烟雨自扶犁。"
        ],
        "title": "新阳舖",
        "id": "7519eea6-733b-421b-8ea4-ac1e42f8dff4"
    },
    {
        "author": "安鏖",
        "paragraphs": [
            "漠漠烟横草树青，依稀风景似兰亭。",
            "小桥疏竹人沽酒，曲径落花僧掩扃。"
        ],
        "title": "举富舖",
        "id": "ecbe1adc-6a8c-4b8f-9017-4a804ceb88fe"
    },
    {
        "author": "李次渊",
        "paragraphs": [
            "芦芽抽尽柳花黄，水满田头未插秧。",
            "客里不知春事晚，举头惊见楝花香。"
        ],
        "title": "干溪舖",
        "id": "0b0df741-60dd-4f8d-890b-0e85e4479571"
    },
    {
        "author": "李次渊",
        "paragraphs": [
            "青山北去连吴会，绿水东流到八闽。",
            "何必此中分界限，普天率土尽王臣。"
        ],
        "title": "分水舖",
        "id": "7c77de73-0c27-4b24-9ed9-52b524bd6bbb"
    },
    {
        "author": "彭可轩",
        "paragraphs": [
            "芳草迢迢去路，垂杨脉脉长亭。",
            "野渡半篙水碧，斜阳数点山青。"
        ],
        "title": "杨庄舖",
        "id": "c9554d50-ae1a-404e-8fcb-28eaaa74854e"
    },
    {
        "author": "梅癯兵",
        "paragraphs": [
            "一叟搜盆妇絮羹，喜闻官至出相迎。",
            "两三家自为邻里，一半田皆无主名。"
        ],
        "title": "望仙舖",
        "id": "7b8d4586-eadb-48f8-88c5-2fda6e144c51"
    },
    {
        "author": "范云山",
        "paragraphs": [
            "曲坡行尽处，鸡犬两三家。",
            "十里长亭路，青山道正赊。"
        ],
        "title": "兴田舖",
        "id": "855aa432-98ab-4089-b90e-f3e103415255"
    },
    {
        "author": "翁汝正",
        "paragraphs": [
            "落日荒荒下远芜，市桥官柳绿扶疏。",
            "沙头一霎腥风起，沽酒老翁来卖鱼。"
        ],
        "title": "黄亭舖",
        "id": "22e8fc5d-0089-4d5b-b43a-2b4972233575"
    },
    {
        "author": "翁赐坡",
        "paragraphs": [
            "村北村南春水，山前山后人家。",
            "夜来何处飞雨，流出碧桃数花。"
        ],
        "title": "梅溪舖",
        "id": "8f532cfc-e68c-4bd1-9c7d-17fc99aeb43b"
    },
    {
        "author": "罗浮狂客",
        "paragraphs": [
            "云意不知沧海，春光欲上翠微。",
            "人间一堕千劫，犹爱梅花未归。"
        ],
        "title": "题壁",
        "id": "e99c184c-8461-4307-a2a5-8c7e29e3d561"
    },
    {
        "author": "梅国淳",
        "paragraphs": [
            "野人不惯服冠裳，散发披襟兴味长。",
            "他日麒麟应有楦，愿留苏武牧羝羊。"
        ],
        "title": "却聘",
        "id": "f083caea-2a02-4768-9515-042213789dac"
    },
    {
        "author": "黄濴",
        "paragraphs": [
            "半浓半淡四山景，快雨快晴三月雷。",
            "桥影不随流水去，渔歌偏带夕阳来。"
        ],
        "title": "诗一首",
        "id": "2125f93b-52bb-4cb1-b41b-7c457d0e18df"
    },
    {
        "author": "黄濴",
        "paragraphs": [
            "当年不作南行客，他日应无北狩人。",
            "官似虱微言许大，肉如蚁饱道方伸。"
        ],
        "title": "题郑介夫祠",
        "id": "55f18cdc-98f4-4246-b718-1451dee8fde6"
    },
    {
        "author": "宋度宗",
        "paragraphs": [
            "微显阐幽，三体五例。",
            "严乎成言，褒贬一字。"
        ],
        "title": "春秋赞",
        "id": "89d1301c-b20a-400e-8b80-2671b4d409a8"
    },
    {
        "author": "宋度宗",
        "paragraphs": [
            "肇建六典，条章焕明。",
            "万世之则，太平之基。"
        ],
        "title": "周礼赞",
        "id": "4d036012-bd26-42c0-b531-5d5e21e57131"
    },
    {
        "author": "宋度宗",
        "paragraphs": [
            "大哉盘铭，日新其德。",
            "一盟一思，惟汤是则。"
        ],
        "title": "日新",
        "id": "ccf0fb35-1a29-4257-9e4c-b6803e63962f"
    },
    {
        "author": "宋度宗",
        "paragraphs": [
            "孳孳为善，无怠讲习。",
            "心思唐虞，圣道可入。"
        ],
        "title": "自警  其一",
        "id": "1f242fad-6215-475f-9739-8be63bb1c3b7"
    },
    {
        "author": "宋度宗",
        "paragraphs": [
            "私既克，理是从。",
            "中则正，公则平。",
            "操则存，德日新。"
        ],
        "title": "自警  其二",
        "id": "b4d8a0d7-f94d-4505-b9dc-63acd6d7156b"
    },
    {
        "author": "宋度宗",
        "paragraphs": [
            "日月丽天，德备中正。",
            "明以继明，圣而益圣。"
        ],
        "title": "离卦赞",
        "id": "1ba860f0-acf3-4288-8c82-8f3b3f9489a9"
    },
    {
        "author": "宋度宗",
        "paragraphs": [
            "兼山曰艮，德在知止。",
            "君子体之，思不出位。"
        ],
        "title": "艮卦赞",
        "id": "9fb8312c-0743-41b2-a7b8-fb008f1edf8e"
    },
    {
        "author": "宋度宗",
        "paragraphs": [
            "鸥鹭归烟渚，秋江挟晚晴。",
            "老渔闲舣艇，坐待月华生。"
        ],
        "title": "晚望",
        "id": "b51b4964-3fd9-48df-82ea-7785e2a4cf7e"
    },
    {
        "author": "宋度宗",
        "paragraphs": [
            "珠帘翠幕千门晓，丽日和风万国春。",
            "乍雨乍晴虽莫测，无非天地发生仁。"
        ],
        "title": "赏春",
        "id": "b4099bf6-5bce-426e-b499-3a7c24ad09c3"
    },
    {
        "author": "宋度宗",
        "paragraphs": [
            "风催社日雨霏雰，处处鸡豚乐祀神。",
            "见说丰年于此卜，不妨垫湿社翁巾。"
        ],
        "title": "社日雨",
        "id": "f4c45d91-b506-42c3-92e6-bed093132740"
    },
    {
        "author": "宋度宗",
        "paragraphs": [
            "新凉灯火又相亲，遍阅羣书不厌勤。",
            "缓视微吟真乐处，那知宫漏夜将分。"
        ],
        "title": "新凉",
        "id": "74a3a83f-2e99-409a-b5a2-ff137331678d"
    },
    {
        "author": "宋度宗",
        "paragraphs": [
            "从来人事顺天时，九月才更即授衣。",
            "可笑索裘临岁晚，履霜犹自未知几。"
        ],
        "title": "授衣",
        "id": "c833899f-e799-418a-b932-ac79b031d4f5"
    },
    {
        "author": "宋度宗",
        "paragraphs": [
            "秋桂庭前霁影凉，万重深翠护深黄。",
            "恭迎两殿临清赏，寿斚浓浮月殿香。"
        ],
        "title": "桂",
        "id": "c3b1efa6-8947-4638-8eb4-eb5626142744"
    },
    {
        "author": "宋度宗",
        "paragraphs": [
            "视草词臣地位高，玉堂深夜许焚膏。",
            "文华瑞世呈仪凤，顾问承恩直禁鼇。",
            "喜有奇才追宋轼，光膺圣制胜唐绹。",
            "重修盛典熙朝事，千古青编记宠褒。"
        ],
        "title": "恭和御制赐牟子才韵",
        "id": "4ee23f89-b857-4829-8484-08bcd6dc9b00"
    },
    {
        "author": "宋度宗",
        "paragraphs": [
            "履霜知地冻，赏雪念民寒。",
            "山岚迷晓月，海浪起晴云。",
            "鹭起莲边晓，鸥栖蓼外凉。",
            "西风欹翠盖，晓露浥红裳。",
            "艳红酣霁圃，冷翠媚秋池。",
            "声幽梧叶雨，香冷菊花风。",
            "院子供新茗，园丁献异花。"
        ],
        "title": "题诸色扇  其一",
        "id": "90115a9b-3bb9-4887-88e6-321e19c12fda"
    },
    {
        "author": "宋度宗",
        "paragraphs": [
            "秾华照水澄秋静，冷艳欺风醉露凉。",
            "一枝翠叶凝秋色，万粟金英喷古香。",
            "月筛秾影虚窗静，秋染繁英净几香。",
            "千叶喜容迎晓日，万铃黄色映朝霞。",
            "日丽柳塘鶑语滑，雨收桃岸燕飞忙。"
        ],
        "title": "题诸色扇  其二",
        "id": "65486dee-c8ab-404f-ad03-8803bb5e83f0"
    },
    {
        "author": "宋度宗",
        "paragraphs": [
            "帝德巍巍，温恭允塞。",
            "心传精微，惟尧是则。"
        ],
        "title": "凝华殿帖子",
        "id": "861dbcad-f9a4-4e9d-8e93-86500d0f6673"
    },
    {
        "author": "宋度宗",
        "paragraphs": [
            "文窥先汉，诗到盛唐。",
            "侍余左右，知汝忠良。",
            "王城虽大如海，政恐一藏而不得藏也。"
        ],
        "title": "赐陈郁",
        "id": "35871dec-ee95-4cfe-9e01-d8a9e1fd5dcb"
    },
    {
        "author": "宋度宗",
        "paragraphs": [
            "宠颁御墨十行新，天锡光华被小臣。",
            "家学传心当谨守，恩深何以报君亲。"
        ],
        "title": "进圣训",
        "id": "e49a62fd-4123-4b06-a345-3b7619f55ef2"
    },
    {
        "author": "宋度宗",
        "paragraphs": [
            "临轩再策岂虚文，要语诒谋敢弗遵。",
            "昭格天心惟至敬，封培邦本在深仁。",
            "详延喜见洋洋对，来誉知为蹇蹇臣。",
            "始进便当思远到，会须华国有儒珍。"
        ],
        "title": "赐状元张镇孙以下诗",
        "id": "43f40ddf-2afa-4eab-878d-8d106058e5c6"
    },
    {
        "author": "宋度宗",
        "paragraphs": [
            "归仁由克己，学道在存心。"
        ],
        "title": "句  其一",
        "id": "b8d14ec0-e472-44bd-820a-ad3432f0e53b"
    },
    {
        "author": "宋度宗",
        "paragraphs": [
            "尧舜传心惟以一，禹汤受命本乎中。"
        ],
        "title": "句  其二",
        "id": "c6936ecd-4aa5-4627-b534-31b18fccd67c"
    },
    {
        "author": "龚孟夔",
        "paragraphs": [
            "杜羔念母心最苦，岂意一朝逢泽潞。",
            "母惊儿貌似乃翁，儿抱母啼泪如雨。",
            "五十孺慕朱寿昌，刺血写经毛发苍。",
            "间关同州晚相见，迎侍亲舆归故乡。",
            "人生百年一弹指，母恩未报情曷已。",
            "团圞尊前舞彩衣，大胜世间朱与紫。",
            "子行万里涉风沙，誓不见母不还家。",
            "儿今发落母应老，道旁看者还咨嗟。",
            "临川孟氏号雍睦，家世来此澶渊族。",
            "婆娑老慕紫荆花，料想春风依旧绿。"
        ],
        "title": "送孟和卿平阳寻母",
        "id": "0d09fd46-7b9f-48d5-ba07-b3af95753206"
    },
    {
        "author": "刘壎",
        "paragraphs": [
            "三百年余历数更，东南万里看升平。",
            "黄金台上麒麟阁，混一元勋是贾生。"
        ],
        "title": "嘲贾似道",
        "id": "71637093-0fa7-4435-b2bc-b24b15eec795"
    },
    {
        "author": "刘壎",
        "paragraphs": [
            "玉垒云浮五十秋，关西虓将勇无俦。",
            "三吴甑堕犹坚守，八柱唇亡不耐愁。",
            "泸水捷收劳騕褭，夔门机伏失兜鍪。",
            "吾君不负吾甯死，遗恨谁怜快敌仇。"
        ],
        "title": "挽蜀帅张公玨",
        "id": "f6dee79b-93b0-4fec-979a-a9119611213a"
    },
    {
        "author": "刘壎",
        "paragraphs": [
            "绵汉风酸动杀机，北来铁骑遍驱驰。",
            "几千里地弓刀运，百万人家骨肉糜。",
            "鬼哭神号无限恨，蝇蛄蚋嘬有余悲。",
            "平生食禄何从避，留取香名百世垂。"
        ],
        "title": "挽绵汉简诸公",
        "id": "b5901bf7-17b0-4b0a-bd09-173ea2f18179"
    },
    {
        "author": "刘壎",
        "paragraphs": [
            "狼烟又起锦城边，帅阃谋疏亦可怜。",
            "先轸元归应有恨，苌宏血化岂无冤。",
            "百身莫赎谁三酹，一死真成盖万愆。",
            "遗事如今人不记，纲常犹幸立西川。"
        ],
        "title": "挽四川制帅陈公",
        "id": "465b4737-1d91-456d-9999-95a452ceda31"
    },
    {
        "author": "刘壎",
        "paragraphs": [
            "三已甘退休，十连起迟暮。",
            "伊谁急求子，流落乃不怒。",
            "黑云来如山，杀气震平楚。",
            "恭惟君父命，封疆以身护。",
            "阖门义不辱，呼卒汝善处。",
            "飞魂随剑光，自已投火去。",
            "天泣鬼神愁，地摇山岳仆。",
            "吾非莒柱厉，敢以死丑主。",
            "正自常事耳，命义逃安所。",
            "冲远谁与俦，睢阳有张许。"
        ],
        "title": "补史十忠诗 知潭州湖南安抚使李公芾",
        "id": "d4ada8c5-1d93-4325-aac0-9a2bb997d717"
    },
    {
        "author": "刘壎",
        "paragraphs": [
            "若人作何状，立节乃殊伟。",
            "人言此蜀珍，位卑名未起。",
            "坐分秋浦月，摄此千里寄。",
            "沙头风色恶，寒城凛弘峙。",
            "吾闻开关迎，弃遁亦复耻。",
            "兹惟城郭臣，大义吾知已。",
            "间道走帛书，洒血别玉季。",
            "细君绝可人，双飞同一死。",
            "南八彼男儿，此妇乃如此。",
            "骨朽香不废，吾诗当清史。"
        ],
        "title": "补史十忠诗 池州通判权州事赵公",
        "id": "1bcfdb5c-9f0b-4542-bf45-7480ef41cad2"
    },
    {
        "author": "刘壎",
        "paragraphs": [
            "时平辄弃置，事迫甘前驱。",
            "呜呼忠义臣，匪直科目儒。",
            "江寒朔吹急，列城同一趋。",
            "岂不寄便安，纲常乃当扶。",
            "移檄倡诸镇，奋袂躬援枹。",
            "川决莫我回，万险栖海隅。",
            "天乎复不济，道穷竟成俘。",
            "一死事乃了，吾头任糢糊。",
            "悠悠讥好名，责人无已夫。",
            "三衢有魁相，投老作尚书。"
        ],
        "title": "补史十忠诗 丞相都督信国公文公",
        "id": "2cb2807e-b91c-4451-a7e5-ea99dc736bfb"
    },
    {
        "author": "刘壎",
        "paragraphs": [
            "天地无托足，海天同隰光。",
            "明知复何为，不忍隳三纲。",
            "祼荐觊少延，讴歌宁远忘。",
            "或者莒在齐，聊且帝一方。",
            "竭蹶竟委顿，臣谋非不臧。",
            "运去天莫留，力尽心弥强。",
            "终不负吾主，名义天地长。",
            "怀玺随龙游，举室水中央。",
            "斯人文华士，乃尔百炼刚。",
            "机云傥通谱，应羞朝洛阳。"
        ],
        "title": "补史十忠诗 参政行丞相事陆公秀夫",
        "id": "6aadb7de-6305-47bb-8157-3d0161f09da1"
    },
    {
        "author": "刘壎",
        "paragraphs": [
            "匡庐云锦屏，鸿儒产其下。",
            "风神俨如龙，夭矫莫可驾。",
            "卷怀经济具，婆娑洛中社。",
            "怪事玉牀摇，清昼天忽夜。",
            "突骑从何来，阴风飘屋瓦。",
            "大臣义有死，欲避吾不暇。",
            "庭前环止水，万事付一舍。",
            "从容友灵均，朝野动悲咤。",
            "愍章极哀荣，汗简谁记者。",
            "倘有南熏书，季方足堪亚。"
        ],
        "tags": [
            "庐山"
        ],
        "title": "补史十忠诗 前左丞相江文忠公万里弟万顷",
        "id": "b0c13f1b-70ac-4670-ac67-6c6a20a5a7e6"
    },
    {
        "author": "刘壎",
        "paragraphs": [
            "臣有置身义，岂计官崇卑。",
            "偏将知死忠，不曰天下奇。",
            "汉节既披靡，失位趋江西。",
            "阃帐驻临汝，招徕乐其归。",
            "雪寒南浦愁，羽檄蕲济师。",
            "一将奋风虎，鼓行亟飚驰。",
            "踰岭疾战苦，裹疮呼健儿。",
            "坐缚膝不屈，伏锧甘如饴。",
            "小臣禆校耳，职也宜死绥。",
            "庐州大将在，白首竖降旗。"
        ],
        "title": "补史十忠诗 江西制置司都统密公侑",
        "id": "0aab9ef4-447e-440a-a45a-212af218dee1"
    },
    {
        "author": "刘壎",
        "paragraphs": [
            "淮海接风尘，胡乃似铁壁。",
            "卧护有天人，十载藉福力。",
            "重来人未老，愁绝事如昔。",
            "苦战孤城危，痛哭天柱拆。",
            "梦游三山上，人伦浮海出。",
            "突围志南征，吾欲重建极。",
            "天弗鉴臣忠，冥冥堕丛棘。",
            "先轸面如生，苌弘血化碧。",
            "臣死谁复知，臣忠终不易。",
            "一将更大事，嚼舌死骂敌。"
        ],
        "title": "补史十忠诗 淮东制置使知杨州李公庭芝",
        "id": "db4a1f2a-d76a-4dc5-8063-7947033e6fab"
    },
    {
        "author": "刘壎",
        "paragraphs": [
            "淳熙名宰孙，比德粹如玉。",
            "决科魁伟英，骎骎廌冠肃。",
            "䫫田烦谏疏，相嗔俄嗾逐。",
            "补郡仍免归，黄流已漫陆。",
            "天族日光薄，力疾支颠覆。",
            "蹉跎南冠絷，道病死不辱。",
            "往昔五峰堂，倾盖语跋烛。",
            "斯人真妙人，哀哉悭厚禄。",
            "长揖丙辰魁，各天并黄鹄。",
            "不有二忠存，千古笑科目。"
        ],
        "title": "补史十忠诗 枢密闽广宣抚使陈公",
        "id": "86f8184c-b1f3-4bc2-886a-f27626234a4c"
    },
    {
        "author": "刘壎",
        "paragraphs": [
            "士有守节死，岂以责武夫。",
            "武夫尚能奇，消得银管书。",
            "何许熊虎英，铁面美髯须。",
            "护寒久枕戈，赴难甘殒躯。",
            "金山定活著，志愿嗟违初。",
            "江心集羣策，炎精回一嘘。",
            "间关瘴海岭，万死存赵孤。",
            "时也可奈何，北风散樯乌。",
            "漂漂竟何之，无乃膏鲸鱼。",
            "渭滨多贵将，反笑斯人迂。"
        ],
        "title": "补史十忠诗 少傅枢密使张公世杰",
        "id": "c98df0a5-21ba-4950-92bc-94b302054351"
    },
    {
        "author": "刘壎",
        "paragraphs": [
            "坤维拓提封，形胜古天府。",
            "血战五十秋，零落余八柱。",
            "江南传箭急，谁暇此回顾。",
            "落日古渝城，杖钺乃甚武。",
            "天东甑虽堕，吾自强支拄。",
            "渡泸躬讨逆，归来战弥苦。",
            "萧条下夔门，机穽伏中路。",
            "咄咄快敌仇，谁欤掩坏土。",
            "哀哉关西雄，国亡犹不负。",
            "同时督军将，腰金插双虎。"
        ],
        "title": "补史十忠诗 四川制置使知重庆府张公玨",
        "id": "3582ae3d-57e1-47c7-b802-041a2619f9ac"
    },
    {
        "author": "刘壎",
        "paragraphs": [
            "羽纛金章映坐狨。"
        ],
        "title": "句  其一",
        "id": "19db122c-4fb7-447e-810e-6f37caf6339e"
    },
    {
        "author": "刘壎",
        "paragraphs": [
            "水绕桃源隄上下，花迷金谷路高低。"
        ],
        "title": "句  其二",
        "id": "8875bcd5-914b-4644-b3b4-ea83764da5d0"
    },
    {
        "author": "方凤",
        "paragraphs": [
            "仙华矗万仞，我乃庐其东。",
            "日夕与山对，今兹踏玲珑。",
            "起左信奔鹿，当前任啼狨。",
            "大啸崖石裂，一览天宇空。",
            "苍松饱风雨，绝壁挂老龙。",
            "樵斧不得睨，抚根憩吾躬。",
            "邈哉轩辕氏，问道由崆峒。",
            "龙髯一以远，千载悲遗弓。",
            "犹传少女灵，炼玉于焉宫。",
            "山林重帝胄，香火明民衷。",
            "我来重怀古，揽涕临西风。",
            "何当刺飞流，一洗磊磈胸。"
        ],
        "title": "游仙华山",
        "id": "3dcda997-f8e4-4812-92b8-a94cf97bd9ca"
    },
    {
        "author": "方凤",
        "paragraphs": [
            "兹辰欲有适，轩车偶来骎。",
            "㔉苔北村南，荒竹晴窗阴。",
            "接语未及久，相邀指丛林。",
            "涧行任诘曲，巖眺经嵚崟。",
            "于时春早暄，生意见草心。",
            "红紫寂未动，万山苍翠深。",
            "伊予夙好游，忽忽老见侵。",
            "孤兴尚衡霍，遐思或巫黔。",
            "况此近居里，而能盍朋簪。",
            "裂石发悲啸，沿流引清斟。",
            "扪萝复忘疲，古洞穷幽寻。",
            "岂无声利痼，见笑山水淫。",
            "人生本来浮，世故未易任。",
            "藓崖拂前题，俛仰已昔今。",
            "我法姑用我，睠言属同襟。"
        ],
        "title": "游宝掌山寺",
        "id": "c1f5ba5c-f907-443f-9abd-411b86ab6735"
    },
    {
        "author": "方凤",
        "paragraphs": [
            "大火且西逝，赫曦讵能为。",
            "丛竹覆孤馆，绿阴相蔽亏。",
            "人散众喧寂，独鸟嘤鸣随。",
            "想见探讨余，层层发新知。",
            "傥不鄙朽拙，勉哉勤相遗。"
        ],
        "title": "寄柳道传黄晋卿两生  其一",
        "id": "fcf7e6c1-fd1a-4a59-b963-e7c36e6d4181"
    },
    {
        "author": "方凤",
        "paragraphs": [
            "太璞散已久，鸿甄疑未均。",
            "惟有砥砺志，搜剥得其纯。",
            "勿以珪璋质，顽石置勿陈。",
            "君揽国香蕊，每与荆棘邻。",
            "荆棘岂不刺，反以扬素尘。"
        ],
        "title": "寄柳道传黄晋卿两生  其二",
        "id": "d4059e58-bfe5-4810-960f-f277530c66bc"
    },
    {
        "author": "方凤",
        "paragraphs": [
            "盈盈黄菊丛，栽培费时日。",
            "依依五丝瓜，引蔓墙篱出。",
            "于今想新花，于今长秋实。",
            "花实岂不时，灌溉尚期密。",
            "毋令根荄伤，委弃等藜蒺。"
        ],
        "title": "寄柳道传黄晋卿两生  其三",
        "id": "4deb376a-1a03-462d-aaa4-ab985fe46407"
    },
    {
        "author": "方凤",
        "paragraphs": [
            "新秋凉气发，松籁调于喁。",
            "山房良静閴，文史淡足娱。",
            "吾心太虚廓，傥然万象俱。",
            "大观物物齐，何事分贤愚。",
            "遐哉金兰契，聊用布区区。"
        ],
        "title": "寄柳道传黄晋卿两生  其四",
        "id": "501d1cb8-ea65-4c67-8f1a-46e77fa9300e"
    },
    {
        "author": "方凤",
        "paragraphs": [
            "西北有杰阁，岧峣切云天。",
            "绮窗通四望，绰约流苏悬。",
            "中有绝代人，端居方盛年。",
            "被服既殊众，容采亦鲜妍。",
            "瑶床置宝瑟，玉轸朱丝絃。",
            "有时扬妙指，泠泠宫商传。",
            "曲终恣仰頫，托契轩农先。",
            "靡曼谐里耳，大雅谁能怜。",
            "我欲往从者，淮海生寒烟。"
        ],
        "title": "怀龚山人圣予",
        "id": "6e0eb947-ce7b-431d-836e-ca49c3fd164d"
    },
    {
        "author": "方凤",
        "paragraphs": [
            "旭日耀禅林，曈眬晃虚室。",
            "观心得无为，颇觉诗思逸。",
            "得句祈疾书，振衣陡焉失。",
            "持此证空空，一笑堕不律。"
        ],
        "title": "药壶山寺步师远上人韵",
        "id": "0d21654f-aaa3-4d2d-baf9-608fc2b89f07"
    },
    {
        "author": "方凤",
        "paragraphs": [
            "忆昔三浙湄，匆遽买舟诀。",
            "大海涨波涛，排空银浪掣。",
            "时方逢杪秋，凉风正凄绝。",
            "况复婴沈疴，残喘一身孑。",
            "落日古渡横，牵衣各呜咽。",
            "尚期营归余，旋泛山阴雪。",
            "讵料人事迁，芳春竟五阅。",
            "宁无双鲤鱼，寒温叙曲折。",
            "顾兹悲愤衷，未足陈一切。",
            "阶前金凤花，当车行复辍。",
            "阁上西湖光，可似旧澄澈。"
        ],
        "tags": [
            "西湖"
        ],
        "title": "寄仇仁近",
        "id": "928e5d9d-ab28-40c5-81bd-01751ccecdf0"
    },
    {
        "author": "方凤",
        "paragraphs": [
            "怀哉止所翁，与我几觞菊。",
            "方当旧节来，已作秋原哭。",
            "会葬有远朋，风雨此淹宿。",
            "佳儿敬父执，姻友更敦睦。",
            "投辖不愧遵，设醴仍为穆。",
            "其如插萸遍，不见而翁独。",
            "悲欢今昨筵，还往东西毂。",
            "回首试长望，依依但云木。"
        ],
        "title": "重阳对菊得菊字",
        "id": "ad170228-77e7-4f7e-a223-78998df39def"
    },
    {
        "author": "方凤",
        "paragraphs": [
            "人爱渭水清，毕竟河流浑。",
            "不知黄虞世，何处觅旌门。",
            "旌门纵百世，岂能外彝伦。",
            "祇因风气漓，遂表为义民。",
            "麟溪有寒泉，西流类拖绅。",
            "泉声徧塞耳，乱却牝鸡晨。",
            "夜帐泼烟黑，秋缸吐火红。",
            "六世孝友家，元属书声中。",
            "烂银铺作榜，绰楔何崔崔。",
            "户神似相语，莫遣阿奴来。",
            "人心一遭蛊，五官皆作魔。",
            "不赓斯干诗，却听燃萁歌。",
            "兄弟本一气，为利分汝尔。",
            "借问嗜利人，千载得不死。",
            "鸱鸮巢满林，何地不感恻。",
            "若非慈乌啼，血泪收不得。",
            "我身亲乃有，况此身外物。",
            "世人果何思，肝胆每相贼。",
            "当年朱两轓，回首血在颐。",
            "争如义门鬼，千载不馁而。",
            "何人非杨椿，如椿能几人。",
            "祇缘本心死，所以有缁磷。",
            "大树大十围，枝叶日敷蕃。",
            "愿培百尺土，庇此千岁根。"
        ],
        "title": "题郑氏义门",
        "id": "72587e65-3d4a-4fee-8fe0-5becf4ba8321"
    },
    {
        "author": "方凤",
        "paragraphs": [
            "祚微方拥幼，势极尚扶颠。",
            "鼇背舟中国，龙胡水底天。",
            "巩存周已晚，蜀尽汉无年。",
            "独有丹心皎，长依海日悬。"
        ],
        "title": "哭陆丞相秀夫",
        "id": "ef915902-1189-4f5d-b9c1-18c3571c9a3b"
    },
    {
        "author": "方凤",
        "paragraphs": [
            "秋尽吴江道，丹枫树树奇。",
            "叶为诗者色，霜乃画之师。",
            "望似醉乡近，疑犹花事迟。",
            "停云俄在念，倚杖未归时。"
        ],
        "title": "咏霜叶寄皋羽善父",
        "id": "66b0e924-8ae7-4a7e-bee0-c64f3d9f7c55"
    },
    {
        "author": "方凤",
        "paragraphs": [
            "拂衣去城市，信步踏晴泥。",
            "草意春风蚤，松阴野日西。",
            "语长忘路远，行近觉山低。",
            "更欲迟来此，穿林听鸟啼。"
        ],
        "title": "北山道中",
        "id": "ba59bb8a-2600-4410-a172-b213daa538f8"
    },
    {
        "author": "方凤",
        "paragraphs": [
            "禅栖投倦客，山雨起更阑。",
            "窗叶散幽响，石林生峭寒。",
            "洞深犹暗瀑，江远忽飞湍。",
            "想像云萝外，应宜晓色看。"
        ],
        "title": "西鹿田寺听雨",
        "id": "05b40cb6-8178-4653-ada5-26e0d5b56f10"
    },
    {
        "author": "方凤",
        "paragraphs": [
            "策杖探幽胜，同登况二难。",
            "江山双极目，宇宙一凭栏。",
            "春色啼鶑破，孤城拥浪寒。",
            "遥遥烟霭里，犹作故宫看。"
        ],
        "title": "同胡汲仲兄弟登香远楼",
        "id": "a66f8f47-0583-4aab-8df3-28ae1263ec35"
    },
    {
        "author": "方凤",
        "paragraphs": [
            "海色连蓬岛，同云一望迷。",
            "寒花空故故，醉酒只悽悽。",
            "卜世无三兆，伤心有五噫。",
            "仲宣楼上赋，愁绝不堪题。"
        ],
        "title": "东瓯雪中山茶盛开",
        "id": "a806d27a-dca9-4f29-80ec-83115fc5304d"
    },
    {
        "author": "方凤",
        "paragraphs": [
            "城郭相过嬾，山房翳薜萝。",
            "谷当嘉客遯，阿称硕人薖。",
            "竹径鸣驺断，芝坛野鹿多。",
            "松风云壑冷，扫石待狂歌。"
        ],
        "title": "答仇仁近",
        "id": "b2f36411-f3fb-4443-af29-5f46001d35cd"
    },
    {
        "author": "方凤",
        "paragraphs": [
            "依依莲社客，斗酒共相酬。",
            "臭味语中得，荣名杯上浮。",
            "世情余百变，吾道合千秋。",
            "肯信张平子，穷居但四愁。"
        ],
        "title": "呈皋羽",
        "id": "5a72279b-3627-487d-b8d8-90a54ed17c95"
    },
    {
        "author": "方凤",
        "paragraphs": [
            "啧啧不得意，兴怀偏为君。",
            "犹为乞米帖，不作送穷文。",
            "纵酒长违俗，挥毫自出羣。",
            "相思今夜雨，滴沥未堪闻。"
        ],
        "title": "寄吴善父",
        "id": "cd4e0fac-bfab-4db3-b102-75ebd6d33ba9"
    },
    {
        "author": "方凤",
        "paragraphs": [
            "笑拂湖亭柳，春归客亦归。",
            "塔云连岫暗，颿雨绝江飞。",
            "老觉游非壮，癯应遯却肥。",
            "有诗充古锦，尚不愧林扉。"
        ],
        "title": "次陈浦泉教授渡江韵",
        "id": "1785be53-b08d-465a-9347-394e3716ffd6"
    },
    {
        "author": "方凤",
        "paragraphs": [
            "扪萝山迳迥，流水石桥分。",
            "一雨过秋寺，千峰生暮云。",
            "望穷迷野色，沙远见鸥羣。",
            "烟霭苍茫外，寥寥清磬闻。"
        ],
        "title": "宿保安寺",
        "id": "ef2574f9-8351-4f86-803c-14cc4b355eda"
    },
    {
        "author": "方凤",
        "paragraphs": [
            "四十强而仕，斯言著礼经。",
            "抟鹏宜运海，振鹭且充庭。",
            "后夜中秋月，今朝南极星。",
            "耄夫频献酢，留眼看袍青。"
        ],
        "title": "八月十四寿吴良贵",
        "id": "a8a51791-5147-44ce-acf0-e605f1332521"
    },
    {
        "author": "方凤",
        "paragraphs": [
            "吾怜张仲蔚，青草少人行。",
            "晓帐萤犹湿，空山鹤自惊。",
            "徒余八斗望，谁筑五言城。",
            "莽莽孤村外，王孙挂剑情。"
        ],
        "title": "哭余之张教授",
        "id": "4dd3fa15-533d-46fb-8c8b-d557a5522847"
    },
    {
        "author": "方凤",
        "paragraphs": [
            "寤寐溪山好，相过不厌频。",
            "诗留曾宿客，月照乍归人。",
            "率尔呼盘粲，凭谁辨主宾。",
            "未须陈咫尺，高谊总秋旻。"
        ],
        "title": "和张子良",
        "id": "8c583f75-8a6f-40db-8cb6-4b887aceb8ec"
    },
    {
        "author": "方凤",
        "paragraphs": [
            "尚觉浮名累，樵渔寄此身。",
            "寻盟潜勗德，証业喜知新。",
            "气谊生无间，文章合有神。",
            "毋徒涉城市，出处任风尘。"
        ],
        "title": "书示同志",
        "id": "f057faef-ca99-429a-bd9e-407ece7b6dd8"
    },
    {
        "author": "方凤",
        "paragraphs": [
            "市远尘嚣隔，神闲幽事并。",
            "埽花怜竹影，煮茗讶松声。",
            "月与诗如约，琴将鹤互赓。",
            "冷香生碧落，秋梦不胜清。"
        ],
        "title": "赠乐闲居士",
        "id": "905fb806-2046-4912-ba63-82c0182eaa60"
    },
    {
        "author": "方凤",
        "paragraphs": [
            "浮生聚尘轻，流景飞羽疾。",
            "故人已新阡，旧雨又今日。",
            "不惜酒饮狂，且须诗缚律。",
            "一笑复掀髯，天地何终毕。"
        ],
        "title": "重阳明日得日字",
        "id": "da14c5f8-77d8-4d20-9ff5-6b3a205e18a6"
    },
    {
        "author": "方凤",
        "paragraphs": [
            "轩后悲苍剑，神娥下玉霄。",
            "攀髯初失梦，遗蜕尚凌歊。",
            "碧堕升棺影，青分产柱苗。",
            "山精依鹿竹，天雨湿鸡翘。",
            "有约成孤愤，无人重久要。",
            "豢龙因姓氏，使鹤误轩轺。",
            "冉冉将终老，冥冥不可招。",
            "无书寄青雀，有恨在中条。"
        ],
        "title": "仙华招隠",
        "id": "1e95da68-fea4-4b20-8223-51a1341cf122"
    },
    {
        "author": "方凤",
        "paragraphs": [
            "昔与张公子，翩翩访赤松。",
            "重来踰两纪，独去宿孤峰。",
            "古木苍陂映，禅房侧迳通。",
            "夕阴千嶂黑，人静一灯红。",
            "幸及轩车会，宁辞杖屦从。",
            "相看如梦寐，健步愧儿童。",
            "春尽山仍好，林深涧忽穷。",
            "天低时堕雨，寺远偶闻钟。",
            "吊古田无鹿，探奇洞有龙。",
            "幽寻穿䆗窱，高步蹋玲珑。",
            "灵草多成药，疏篁不作丛。",
            "岚光疑晻暧，野色在空濛。",
            "下瞰疑无底，言旋复向东。",
            "巖阿依断础，烟嶂落飞淙。",
            "细路缘苔磴，危桥跨石谼。",
            "泉依山曲曲，云与树重重。",
            "巨刹标名岳，穹垣护亩宫。",
            "倚栏斜日下，入室老僧逢。",
            "零落螭头墨，荒凉马鬣封。",
            "不才持薄禄，终古愧高风。",
            "弛担云关里，传觞雪峡中。",
            "追随寻道侣，述作付文雄。",
            "急景真流电，浮生尚转蓬。",
            "后期观岁晏，来往意憧憧。"
        ],
        "title": "忆同张子长游北山诸名胜",
        "id": "cd4dd6d1-5b75-46ca-991c-e5eef4a87e5f"
    },
    {
        "author": "方凤",
        "paragraphs": [
            "轩娥遗瑞草，仙掌撑何年。",
            "苗蕊矗空壁，殊根蟠远天。",
            "蒙头莫可㔉，垂脚或争传。",
            "冉冉雪霜饱，亭亭风日蠲。",
            "危哉梯鸟道，允矣获龙涎。",
            "丛蘗杂丹鼎，湿云伴玉延。",
            "香真千里擅，苞结三生缘。",
            "夜荚抽雷后，春焙贡社前。",
            "一鎗滴瀼露，片碾擣和烟。",
            "碧涧规模绝，洪州气味悬。",
            "滑甘矜紫笋，幽馥讶青莲。",
            "既拣兔毫点，应添蟹眼煎。",
            "松涛生远韵，风致想真筌。",
            "七椀赓仝咏，三篇继羽编。",
            "醉乡已失路，摩室将逃禅。",
            "服食益人寿，何当煮汞铅。"
        ],
        "title": "仙华山采茶诗",
        "id": "1909ee36-d68e-4956-8d23-4adb9e3520ce"
    },
    {
        "author": "方凤",
        "paragraphs": [
            "何年撑空荒，截置珊瑚树。",
            "长日灿朝霞，芙蕖挹新露。"
        ],
        "title": "八景胜概 华柱丹光",
        "id": "a4c41b92-ba60-4530-ae28-f28bdf3df60a"
    },
    {
        "author": "方凤",
        "paragraphs": [
            "葳蕤不记名，绝壁挂缕缕。",
            "果否垂衣年，丝麻绩蠭午。"
        ],
        "title": "八景胜概 仙坛灵草",
        "id": "f181eb3b-3872-4bfd-b86d-504fee0bc173"
    },
    {
        "author": "方凤",
        "paragraphs": [
            "纵身尝决云，山月此晶皎。",
            "疑是七还丹，邠盼吐物表。"
        ],
        "title": "八景胜概 中峰啸月",
        "id": "4148fa50-0f3c-4e7f-b2c5-888669fbfa4d"
    },
    {
        "author": "方凤",
        "paragraphs": [
            "草木何丰彤，悬崖护丹穴。",
            "相传通鼎湖，深窈吹寒冽。"
        ],
        "title": "八景胜概 深穴嘘风",
        "id": "c4bb92eb-0ffa-4263-9e41-9f7e74af45bf"
    },
    {
        "author": "方凤",
        "paragraphs": [
            "峡中候帝子，青鸟空徘徊。",
            "搔首叩玄律，何当化鹤来。"
        ],
        "title": "八景胜概 剑峡迟鸾",
        "id": "942815b9-6b3b-4355-bb70-ba6067eb3a56"
    },
    {
        "author": "方凤",
        "paragraphs": [
            "遥岑谁画卦，置此荆山鼎。",
            "乍可姹女飞，千秋觇溟涬。"
        ],
        "title": "八景胜概 卦尖望鼎",
        "id": "a006b885-634a-4cb2-9d6c-e7fd1f8a5261"
    },
    {
        "author": "方凤",
        "paragraphs": [
            "紫车贮药壶，日夕发光怪。",
            "不道洞府深，翻嫌八荒隘。"
        ],
        "title": "八景胜概 药壶闪影",
        "id": "28f3f2fd-63d9-4c13-b7b4-019af8e319ed"
    },
    {
        "author": "方凤",
        "paragraphs": [
            "飞雪溅𥓂砑，流云当面起。",
            "邂逅绿毛仙，临流同洗髓。"
        ],
        "title": "八景胜概 龙门飞瀑",
        "id": "3b451243-6eb9-41eb-8b14-c09c92345172"
    },
    {
        "author": "方凤",
        "paragraphs": [
            "金华北山三洞天，垂髫欲往今华颠。",
            "春风吹衣雨洗屐，瘦筇忽拄苍山烟。",
            "山高地平走幽涧，根络石上森楠楩。",
            "步从飞桥瞰石洞，崖色阅世知几年。",
            "风痕雾迹化异物，龙首昂左尾右旋。",
            "就中暗穴如蟆颐，急水泻碧鸣娲絃。",
            "溯流束炬照徒涉，肩背擦石行拳挛。",
            "水穷路夷内景得，以炬交烛穷幽玄。",
            "细纹蹙波涌浪接，皓彩凝雪飞霜鲜。",
            "大为狮子虎犀象，琐碎亦复蜂屯然。",
            "蜿蜒双蟠角尾具，一一玉爪拏苍坚。",
            "穹龟负甲色深墨，长蛇白质相萦缠。",
            "钟能钟声鼓能鼓，不假枞簴知谁悬。",
            "直櫺斜槛藏湢室，短畦长町移原田。",
            "青云白霓五色霞，笑画败絮留丹铅。",
            "中途经过最深窅，伏身低眺洞口泉。",
            "空明一线隔远见，秋蟾浴海光婵娟。",
            "左巖袈衣颇横亘，叠折众皱垂蹁跹。",
            "自余神怪不可极，似凿非凿镌非镌。",
            "出登山腰叩中洞，外视石井闻潺潺。",
            "入深踏险思缒绠，长竿揭炬后且先。",
            "水帘可俯心为悼，到此十九归言遄。",
            "嗜奇不惮历磊砢，足以目故差轻便。",
            "翻身却望水帘处，银河天落悬吾前。",
            "常情疑复下百尺，积水定作神龙渊。",
            "石干径辟却易进，玉笋拔地修而圆。",
            "宜为渊处乃为屋，亦或摩藓题新篇。",
            "同游怪我久未出，笑谓岂欲井底眠。",
            "林幽风起日已晚，犹睨高洞山之巅。",
            "薪蒸可买樵我导，不远数里仍攀缘。",
            "傍从石壁入深坼，如铁户限琼为櫋。",
            "俨然海相挂珠络，熟视始信非夸传。",
            "左为朝真正面入，便想笙鹤遨羣仙。",
            "云霞波涛仙衣裳，奇诡岂必下洞专。",
            "歘然修梁架巖起，左右苍白龙形全。",
            "望中极底胜漆黑，双扉隠隠启半边。",
            "天光一道烛扉内，知此明罅从何穿。",
            "霤深壁峭不可往，安得插羽如飞鸢。",
            "嗟余兹游尚牵俗，身所骤历辞难宣。",
            "但思乞水学坡老，洗眼看字消余年。"
        ],
        "title": "三洞",
        "id": "6bb4dc1e-bb4f-4697-b3b8-e4f9ad4962df"
    },
    {
        "author": "方凤",
        "paragraphs": [
            "宝掌一山何胜绝，老龙千载事已别。",
            "巉巖怪石峭森列，矫首三洞蹇奇崛。",
            "不知何年风雷烈，凿开混沌此瞥裂。",
            "高洞攀缘与天接，栖鹘所巢势嵽嵲。",
            "隙泉漏滴清且澈，薜萝为衣俨陈设。",
            "中之洞兮巧融结，四达坦明如我闼。",
            "低山一洞尤寒泬，铿然谷应合音节。",
            "共爱孤蝉远林咽，又疑帝子笙歌彻。",
            "乘风便觉神飞越，落景徘徊就僧榻。",
            "好向天风更搜抉，相期夜半踏明月。"
        ],
        "title": "与皋羽子善游宝掌山",
        "id": "03121e44-4326-495e-aabb-2e24d5aea08d"
    },
    {
        "author": "方凤",
        "paragraphs": [
            "白日欲落何王宫，腥云颓树生烈风。",
            "猕猱几年争聚族，饥蟒狞狰攫人肉。",
            "熊豨肆毒夜横行，刺蛆刲血多飞鼪。",
            "萤尻吐燄大如鹜，照见女鬼迎新故。",
            "寒更鸱吻空哀哀，谁能化鹤还归来。",
            "山都冶夷总难记，妖狐吹火月堕地。"
        ],
        "title": "故宫怨",
        "id": "3fb62f61-c8a6-40fd-9c31-baad0297546d"
    },
    {
        "author": "方凤",
        "paragraphs": [
            "人间底处无风月，知用何时最佳绝。",
            "芳播崇楼淑气浮，影涵古桂清辉发。",
            "向来雅重无极翁，洒落襟怀与此同。",
            "去之百世犹彷彿，宛见道貌匡庐中。",
            "谁题品语黄太史，大书四字紫阳子。",
            "今从建水得此本，如拾蠙珠卷文绮。",
            "携归八咏双溪州，晏然直与造化游。",
            "无边妙处乃萃此，韪矣君家百尺楼。"
        ],
        "tags": [
            "庐山"
        ],
        "title": "题光风霁月楼",
        "id": "03ae283a-37f5-40cf-a064-20f33f2226bb"
    },
    {
        "author": "方凤",
        "paragraphs": [
            "项王重瞳气盖世，叱咤喑哑万夫废。",
            "交割河山杯酒中，弱肉眈眈恣虎视。",
            "帐列爪士吞鲸鼍，神锋技击光荡摩。",
            "中有一人亦拔剑，是楚是汉舞婆娑。",
            "须臾壮夫拥盾入，怒目而语眦尽裂。",
            "项王喣妪无一言，楚国孤臣泪流血。",
            "玉玦何劳再三举，拂衣竟作彭城死。",
            "沐猴而冠何足云，君看五采成龙文。"
        ],
        "title": "鸿门讌同皋羽作",
        "id": "2a8ba722-9d93-4aee-9087-e2a9400a6fe1"
    },
    {
        "author": "方凤",
        "paragraphs": [
            "渴龙入夜吼百川，无数鲛珠迸地圆。",
            "星斗撼天半欲落，五花琪树皆生烟。",
            "烟灯岂不胜花朵，踏歌何人增坎坷。",
            "风尘淮北驰羽书，金鼓江城赛灯火。",
            "君不见狄青宣抚荆湖间，上元张乐晏清班。",
            "忽然称疾灯未灭，五更已夺昆仑关。"
        ],
        "title": "上元陈丞相宅观灯有作",
        "id": "4f90352b-b291-43b1-a76b-46203f89f1fd"
    },
    {
        "author": "方凤",
        "paragraphs": [
            "辽西八月边风急，塞草凝霜刁斗湿。",
            "旅雁嗷嗷思妇哀，锦机初罢流黄织。",
            "并州快剪裁作衣，制成千里寄相思。",
            "巧盘诘曲同心纽，附绣回旋锦字诗。",
            "诗长字字愁胸臆，纽比连环解难得。",
            "解难得时君莫谖，啼红认取封时痕。"
        ],
        "title": "辽西曲",
        "id": "8510f785-51aa-475b-b123-60170b7258a7"
    },
    {
        "author": "方凤",
        "paragraphs": [
            "缥渺飞楼修竹里，珠帘半卷清风起。",
            "月明十二画栏空，美人遥隔湘江水。",
            "夜深吹彻玉参差，引到丹山彩凤仪。",
            "还倚仙翁九节杖，翠云深处望安期。",
            "楚调歌残仍击节，簷外纷纷落苍雪。",
            "楼头醉卧笑元龙，一片岁寒心似铁。"
        ],
        "title": "翠微楼对竹会饮",
        "id": "62173446-5324-412b-b116-1259b936f219"
    },
    {
        "author": "方凤",
        "paragraphs": [
            "东家鼎烹矜大嚼，西家呼卢赛乳酪。",
            "肉食那知儒素风，似君臭味将无同。",
            "知我山斋少白粲，随时易办松花饭。",
            "佐食投筯毋乃馋，筠笼新掘来幽巖。",
            "封题遥寄四五尾，歆然解剥出肌理。",
            "和以芹根及薤芽，酰盐澹著香无涯。",
            "黄虀脱粟绝滓腻，得此加餐检残笥。",
            "手把南华读一过，诗思陡涌如春波。",
            "题箑酬君君莫笑，胸中成竹谐清调。"
        ],
        "title": "答柳道传饷笋",
        "id": "d3df60ee-abd2-47a9-bd44-7a05412a047c"
    },
    {
        "author": "方凤",
        "paragraphs": [
            "有人储书塞中肠，不能奋发为辞章。",
            "亦有英姿限时命，坎坷名不登文场。",
            "吴子妙年即秀颖，只字过眼终无忘。",
            "文如翻水溢万斛，昼夜不舍流汤汤。",
            "于今东南聚隽彦，奭然一发能穿杨。",
            "二十脱颖客毛遂，名登十九能低昂。",
            "亦如列宿二十八，有捄天毕施之行。",
            "况子平生志远游，块坐已能穷八荒。",
            "从兹北上有历览，径到洪河经吕梁。",
            "青徐平野望不极，半万里程趋冀方。",
            "君不见龙门探奇气益壮，文豪千载同翱翔。"
        ],
        "title": "送吴立夫",
        "id": "837e9774-fbf6-4854-8f9a-16c24a2430ed"
    },
    {
        "author": "方凤",
        "paragraphs": [
            "起犯春霜一径寒，清游乘兴约吟鞍。",
            "眼中最恨友朋少，尘外频闻山水宽。",
            "溪落旧痕枯野埠，树浮空翠湿危栏。",
            "巖头几处悬冰白，已作羣羊化石看。"
        ],
        "title": "北山道中",
        "id": "fa6b8340-c40d-4b5d-9dad-fb3150dc56da"
    },
    {
        "author": "方凤",
        "paragraphs": [
            "赤松上下雨霏微，八咏楼头重拂衣。",
            "西港晴来汀草长，北巖幽处洞泉飞。",
            "风敲定磬鹿春过，月满丹台鹤夜归。",
            "历览因知古词客，盛夸云梦未全非。"
        ],
        "title": "客有问金华胜游者以诗叙其概",
        "id": "dafb74cd-55e3-47b5-ab55-76703bc8a69d"
    },
    {
        "author": "方凤",
        "paragraphs": [
            "金椎谁奋破山霆，趋石浑疑走六丁。",
            "间道便须横䗖蝀，长竿先已竖蜻蜓。",
            "济川作略君堪纪，吟雪行藏我欲经。",
            "领取溪山好风月，更看高架翼然亭。"
        ],
        "title": "吴清翁石桥",
        "id": "c0b08fa2-e581-4f2d-90e8-f392f0b104eb"
    },
    {
        "author": "方凤",
        "paragraphs": [
            "痴云千顷压江堧，寂寂篮舆破午烟。",
            "树杪楼台看近郭，渡头波浪忽滔天。",
            "舟依曲港难回楫，径转高陵每得筌。",
            "谁向龙山夸海国，一声铁笛女墙边。"
        ],
        "title": "冒雨渡浦阳江",
        "id": "278f7239-3287-493d-a8d4-ef03eb75d252"
    },
    {
        "author": "方凤",
        "paragraphs": [
            "衔杯不让阮家风，况复阳春白雪融。",
            "调合西堂琴欲响，情深北海酒难空。",
            "诗题历历诸名迹，酬和年年几醉翁。",
            "未尽清狂尚期约，同看灯火月明中。"
        ],
        "title": "春日集张元吉兄弟宅",
        "id": "07ac4526-c480-4291-9ef8-d9f9f93a0f61"
    },
    {
        "author": "方凤",
        "paragraphs": [
            "羨尔英年早息机，罗衣脱却著荷衣。",
            "黄醪白酿供吟咏，野史稗官漫是非。",
            "旧事横看东涧水，新餐谁共北山薇。",
            "金闺玉树思君甚，采药春华归未归。"
        ],
        "title": "寄梁隆吉",
        "id": "675fc7eb-232d-4a24-b60b-83e46ff6b197"
    },
    {
        "author": "方凤",
        "paragraphs": [
            "出郭幽探约里程，竹篱小语忽云生。",
            "寺藏密树磬声得，客染流霞暑气清。",
            "煮茗每闻松湍落，长苔半与石床平。",
            "何来老衲吟魂尽，满壁多题世外情。"
        ],
        "title": "读西峰寺壁间诗",
        "id": "3b69d47e-9782-49af-8e4e-1db8dd7c0daf"
    },
    {
        "author": "方凤",
        "paragraphs": [
            "尘埃隔处地天宽，选胜携觞且笑欢。",
            "不惜逍遥投杖屐，何妨磅礴解衣冠。",
            "晴余岚重雨犹落，秋老天高酒易寒。",
            "世事悠悠双眼外，与君飞瀑醉中看。"
        ],
        "title": "九日同皋羽子善游白石龙湫用杜老九日蓝田韵",
        "id": "948311a7-14b1-4dea-ae4b-eb4a726fc202"
    },
    {
        "author": "方凤",
        "paragraphs": [
            "岳岳文豪共识名，归来风月恣弹评。",
            "竹阶过鹤窥棋局，花院流鶑和乐声。",
            "灯酌萧闲期郑老，盆歌疏达慕庄生。",
            "何来排闼绯衣召，天上楼传白玉成。"
        ],
        "title": "止所吴公挽歌辞  其一",
        "id": "1f574866-0f3f-408e-bb17-c24a165bc909"
    },
    {
        "author": "方凤",
        "paragraphs": [
            "倦客囊书栖旧林，如兰交契岁寒心。",
            "行藏与共盟犹在，生死俄分感独深。",
            "丧宝可堪埋白璧，知音端合铸黄金。",
            "茱萸遍插明朝是，回首西风泪满襟。"
        ],
        "title": "止所吴公挽歌辞  其二",
        "id": "45fdc18c-edc6-46cb-882f-cc3a10a3c302"
    },
    {
        "author": "方凤",
        "paragraphs": [
            "别时黄菊映郊扉，转眼寒风刮毳衣。",
            "丰瑞正当三白见，修程适自四明归。",
            "因思水国银兼浪，胜看山乡玉作围。",
            "老去羊羔总陈迹，坐毡犹喜客堪依。"
        ],
        "title": "吴良贵雪中归",
        "id": "86da9ae2-cb43-4c66-bc3a-6fcbdf4bdce4"
    },
    {
        "author": "方凤",
        "paragraphs": [
            "楼成楚菊芳菲候，客凑齐山酩酊期。",
            "与俗相追何日了，登高一啸洗秋悲。",
            "望穷碧落鸿飞外，归恋清樽月到时。",
            "野服从兹近萝薜，西风尘土莫轻吹。"
        ],
        "title": "吴仲恭翠微楼九日落成和谢皋羽  其一",
        "id": "ff1320a6-70dd-49ba-ab36-ce79a7037d56"
    },
    {
        "author": "方凤",
        "paragraphs": [
            "慈竹堂阴长露梢，又添杰阁俯江郊。",
            "眼空霞锦疑鸿字，手摘松枝碍鹤巢。",
            "野月散衣闲弄笛，墟烟隔水见编茅。",
            "望中尚与渔樵接，若处真能广绝交。"
        ],
        "title": "吴仲恭翠微楼九日落成和谢皋羽  其二",
        "id": "37f7fc1a-2e5a-4323-b856-89301e630b81"
    },
    {
        "author": "方凤",
        "paragraphs": [
            "越东佳气鬰巃嵷，捉鼻馨名久识公。",
            "结发蚤看翔艺苑，濡毫频见属诗筒。",
            "弃书忽学万人敌，秉钺尤夸一世雄。",
            "拔距三千堪敌忾，歌钟二八陋和戎。",
            "长驱誓擣燕幽北，大纛旋移浦汭东。",
            "重巩河山襄帝力，时垂竹帛励臣忠。",
            "东南半壁腾王气，杞梓全材恃将功。",
            "鹅鸭几惊消玉垒，熊罴屡奋壮金墉。",
            "玺书褒锡恩原厚，节钺招绥德愈隆。",
            "羣策更能延俊彦，众讴先已徧旄童。",
            "深仁共颂绵瓜瓞，伟绩还期勒华嵩。"
        ],
        "title": "赠张叔元镇帅",
        "id": "2c02f9d6-5e57-498a-b760-863a261e7e38"
    },
    {
        "author": "方凤",
        "paragraphs": [
            "江上巍巍万岁楼，今春花鸟作边愁。",
            "伤心欲问南朝事，凤去台空江自流。"
        ],
        "title": "三吴漫游集唐  其一",
        "id": "84af934b-097f-4a19-93d2-3e1073b6fc5b"
    },
    {
        "author": "方凤",
        "paragraphs": [
            "愿及行春更一年，中流箫鼓振楼船。",
            "不知何处吹芦管，城外风悲欲暮天。"
        ],
        "title": "三吴漫游集唐  其二",
        "id": "31293d63-2629-43f4-a143-ba22c3be57b5"
    },
    {
        "author": "方凤",
        "paragraphs": [
            "不堪惆怅满离杯，水碧沙明两岸苔。",
            "无限塞鸿飞不度，二陵风雨自东来。"
        ],
        "title": "三吴漫游集唐  其三",
        "id": "0a5e6823-1918-4e1b-9195-7ba5cb52cef0"
    },
    {
        "author": "方凤",
        "paragraphs": [
            "孤云独鹤共悠悠，别作深宫一段愁。",
            "万乘旌旗何处在，白云犹似汉时秋。"
        ],
        "title": "三吴漫游集唐  其四",
        "id": "586c5d8e-76b1-472a-8938-240747303ffd"
    },
    {
        "author": "方凤",
        "paragraphs": [
            "华表峨峨有夜霜，海天愁思正茫茫。",
            "遥知汉使萧关外，泣上龙堆望故乡。"
        ],
        "title": "三吴漫游集唐  其五",
        "id": "cfefd36e-b908-4671-8340-bd567e42c01e"
    },
    {
        "author": "方凤",
        "paragraphs": [
            "塞上风云接地阴，万方多难此登临。",
            "坐中有老沙场客，霄汉长悬捧日心。"
        ],
        "title": "三吴漫游集唐  其六",
        "id": "34028ad5-1e47-471d-b7ae-a3528eb7da2e"
    },
    {
        "author": "方凤",
        "paragraphs": [
            "江南江北望烟波，南国浮云水上多。",
            "共说总戎云鸟阵，中原将帅忆廉颇。"
        ],
        "title": "三吴漫游集唐  其七",
        "id": "cdf7648e-b819-4517-a96b-ca67e5ad6043"
    },
    {
        "author": "方凤",
        "paragraphs": [
            "边风萧飒动江城，独上高楼故国情。",
            "碛里征人三十万，空教弟子学长生。"
        ],
        "title": "三吴漫游集唐  其八",
        "id": "e7499754-115a-4590-85bf-45391323930d"
    },
    {
        "author": "方凤",
        "paragraphs": [
            "愁看直北是长安，云树深深碧殿寒。",
            "心折此时无一寸，梦魂不到关山难。"
        ],
        "title": "三吴漫游集唐  其九",
        "id": "111515d6-5a6f-456f-8632-f8292e966fec"
    },
    {
        "author": "方凤",
        "paragraphs": [
            "洞庭西望楚江分，回首姑苏是白云。",
            "今日南湖采薇蕨，何时重谒圣明君。"
        ],
        "tags": [
            "洞庭湖"
        ],
        "title": "三吴漫游集唐  其一○",
        "id": "227fcee1-678b-4f5c-808f-3a5d9cd38fa4"
    },
    {
        "author": "方凤",
        "paragraphs": [
            "反哺乌曰慈，食母枭名恶。",
            "如乌莫如枭，人心当自觉。"
        ],
        "title": "杂咏十首  其一",
        "id": "926f78f8-94f8-4f61-a63b-53851eebf9fc"
    },
    {
        "author": "方凤",
        "paragraphs": [
            "马舞睨禄山，猴朝识朱温。",
            "人岂不若兽，变故辄负恩。"
        ],
        "title": "杂咏十首  其二",
        "id": "2235f179-ba0f-4c0f-80ee-6348f18520ec"
    },
    {
        "author": "方凤",
        "paragraphs": [
            "鹍鹏奋云霄，尺鷃栖野草。",
            "物各适其天，夫岂论大小。"
        ],
        "title": "杂咏十首  其三",
        "id": "016c60fb-deb1-440f-a5a9-d6e0b6e3a5c4"
    },
    {
        "author": "方凤",
        "paragraphs": [
            "蜂房开户牖，蚁穴有官守。",
            "究竟物皆然，梦幻君知否。"
        ],
        "title": "杂咏十首  其四",
        "id": "10246f8c-16f6-472d-b696-492312c8476e"
    },
    {
        "author": "方凤",
        "paragraphs": [
            "小哉蛮触战，鄙甚蛙黾怒。",
            "达人能大观，本以和平故。"
        ],
        "title": "杂咏十首  其五",
        "id": "c913fe85-74ef-4691-aaa4-cc62ab858c51"
    },
    {
        "author": "方凤",
        "paragraphs": [
            "瑞世凤鸣阳，司晨鸡鸣丑。",
            "呶呶取人憎，乱蝉合缄口。"
        ],
        "title": "杂咏十首  其六",
        "id": "e2a94ca1-c8ec-47e1-bf10-cee70097982d"
    },
    {
        "author": "方凤",
        "paragraphs": [
            "蚕茧每利人，蛛网偏害物。",
            "利害夐不同，其间仅丝忽。"
        ],
        "title": "杂咏十首  其七",
        "id": "06c55ae1-0485-4df0-820b-e14d9ebc0375"
    },
    {
        "author": "方凤",
        "paragraphs": [
            "猿啼不窥窗，牛驯常露地。",
            "伏虎与降龙，此理元无二。"
        ],
        "title": "杂咏十首  其八",
        "id": "c54e2409-b1af-490f-8b08-d32e26380674"
    },
    {
        "author": "方凤",
        "paragraphs": [
            "解牛中肯綮，相马外骊黄。",
            "从知得三昧，意到形自忘。"
        ],
        "title": "杂咏十首  其九",
        "id": "7ab6dc76-ee5e-47bb-9f41-920e1abd09bc"
    },
    {
        "author": "方凤",
        "paragraphs": [
            "蚁封罅隙地，蛙井咫尺天。",
            "那能致广大，此道谁为传。"
        ],
        "title": "杂咏十首  其一○",
        "id": "6d7175f4-3180-4e76-905b-25ec7300dae9"
    },
    {
        "author": "方凤",
        "paragraphs": [
            "圣主贤臣千载遇，夜雪皑皑幸其第。",
            "直爱榻外非吾家，欲下江南须早计。",
            "炽炭烧肉锦茵铺，细君行酒以嫂呼。",
            "鲁论自可相天下，何必区区泥上书。"
        ],
        "title": "怀古题雪十首 韩王堂雪",
        "id": "aa2be7f6-5e31-4ab8-9458-4ebb6353504b"
    },
    {
        "author": "方凤",
        "paragraphs": [
            "定夫中立希贤士，事师河南程叔子。",
            "门外雪深三尺绝，假寐觉来犹在此。",
            "口生铁石为肺肝，心欲求道宁知寒。",
            "他年传授称高弟，不愧芳名千万看。"
        ],
        "title": "怀古题雪十首 伊川门雪",
        "id": "8d82c117-1dd3-4181-85a1-2257e586e34b"
    },
    {
        "author": "方凤",
        "paragraphs": [
            "子卿远使匈奴国，持节堂堂不肯屈。",
            "置之深窖死为神，饥囓毡衣渴饮雪。",
            "但怀忠赤自通神，未必长伴羝为群。",
            "西风吹堕上林雁，白发归来有麒麟。"
        ],
        "title": "怀古题雪十首 苏武窖雪",
        "id": "80799b3b-d8f8-409c-b66d-c9542e81df48"
    },
    {
        "author": "方凤",
        "paragraphs": [
            "朔风琼粉如筛堕，四望民居绝烟火。",
            "路无行踪门反关，珍重先生独僵卧。",
            "洛阳令尹举孝廉，三冬喜爱照河南。",
            "有志何妨屡迁擢，要以清操除奸贪。"
        ],
        "title": "怀古题雪十首 长安落雪",
        "id": "aaf428c2-0f10-4404-a8d1-6d836ee7d683"
    },
    {
        "author": "方凤",
        "paragraphs": [
            "西湖无舟波冻合，孤山照人如玉立。",
            "太守徒行访隠君，门前净扫茶烟湿。",
            "坐谈会公幽怀开，寒梅吹香当酒杯。",
            "隠君平生厌城市，雪霁何妨公再来。"
        ],
        "tags": [
            "西湖"
        ],
        "title": "怀古题雪十首 李伋郊雪",
        "id": "e29d35aa-5687-48d3-a478-1ae39b8f735b"
    },
    {
        "author": "方凤",
        "paragraphs": [
            "浮屠诞谩唐宗惑，大内王宫迎佛骨。",
            "披忠谏婴直逆鳞，远贬潮阳蛟鳄窟。",
            "雪寒蓝桥道路危，车儿追陪儿女悲。",
            "覉穷困苦暂时事，朝食南海无终期。"
        ],
        "title": "怀古题雪十首 韩愈关雪",
        "id": "124c2885-ef3c-45c2-b5da-9bcf393c649b"
    },
    {
        "author": "方凤",
        "paragraphs": [
            "冯夷翦水飞九垓，琼花万树先春开。",
            "玉堂学士爱清味，取雪烹茶真快哉。",
            "堪笑娇娥党家妓，歌舞但知趋富贵。",
            "岂知吾儒俭素心，不夸文绮膏粱味。"
        ],
        "title": "怀古题雪十首 陶谷茶雪",
        "id": "57ae3da7-f513-41c7-98b5-23dd8a42a47c"
    },
    {
        "author": "方凤",
        "paragraphs": [
            "富贵爨炊蜡代薪，贫家读书夜无灯。",
            "案头寒雪三光白，欲益披卷未所能。",
            "长绳难系青春日，功业良由勤苦得。",
            "獬冠他日立朝端，寒士声名满邦国。"
        ],
        "title": "怀古题雪十首 孙康书雪",
        "id": "5896ea57-cf6a-4248-bc51-5c83f6776c65"
    },
    {
        "author": "方凤",
        "paragraphs": [
            "有唐御极天所命，蠢尔孽臣作枭獍。",
            "克壮谋猷断乃成，出师不愁天雪盛。",
            "衔枚夜渡张柴村，西平有子国有孙。",
            "悬弧不固兵径入，擒取渠魁献至尊。"
        ],
        "title": "怀古题雪十首 李愬怀雪",
        "id": "e0670291-113e-43bd-b16c-9a98cfb76ac9"
    },
    {
        "author": "方凤",
        "paragraphs": [
            "殷勤挟小艇，迤逦登大石。",
            "怪险若神造，幽阒真鬼宅。",
            "凌汉龙头昂，负重龟背磔。",
            "倒拽万牛喘，列坐千人窄。",
            "眇视笑一拳，端拜俯半额。",
            "凭肩护胫酸，呼酒镇心忒。",
            "古壁剥旧题，灰窦碍颓屐。",
            "甫快雨忽晴，刚醉日欲夕。",
            "老禅嗜文词，短卷盈咫尺。",
            "挥毫神欲飞，云开万峰碧。"
        ],
        "title": "观阳山大石",
        "id": "d5904f4b-165e-46bf-92c5-d44fe2572e70"
    },
    {
        "author": "方凤",
        "paragraphs": [
            "竹杖芒鞋去未能，鞅尘十丈苦相仍。",
            "去来今了三生事，输尔寒巖宴坐僧。"
        ],
        "title": "寄云林上人",
        "id": "6b3df769-dfc8-482d-8ccc-1dc469645680"
    },
    {
        "author": "方凤",
        "paragraphs": [
            "人皆构堂思奉身，吴氏构堂独养亲。",
            "人皆种花图炫眸，吴氏树萱可忘忧。",
            "慈亲鹤发寿且康，昆弟列罗如雁行。",
            "旦暮升堂直滫瀡，娱亲嬉舞斑衣裳。",
            "子能顺亲亲颜悦，和气盈盈蔼堂室。",
            "春风荆树发条枝，夜雨芝兰秀芽茁。",
            "由来孝道通神明，吴氏家世应昌荣。",
            "他年移孝事君主，定使芳名书信史。"
        ],
        "title": "题春寿堂",
        "id": "35d12d8a-22ac-4522-9444-21c40f96bc7a"
    },
    {
        "author": "方凤",
        "paragraphs": [
            "黄菊香留晚节中，回头犹记矢悬蓬。",
            "细看南极寿者相，全与东山老子同。",
            "向日闾里门转大，此时庠序栋方隆。",
            "解衣推食虽私感，普为儒流更祝公。"
        ],
        "title": "寿东先生",
        "id": "ae9d364c-9df7-40ae-a0f8-27d2ba0ddae3"
    },
    {
        "author": "方凤",
        "paragraphs": [
            "遗风日远日相疏，七载归来非故庐。",
            "烈屋漫思悬艾虎，忠臣空腹葬江鱼。",
            "云霁志气消磨后，锦绣园林破碎余。",
            "酒盏更须拼酩酊，诗简聊示寄勤渠。"
        ],
        "title": "寄功父",
        "id": "6c6cf9e7-cc1a-43b9-aad4-c34123bbc0e7"
    },
    {
        "author": "方凤",
        "paragraphs": [
            "年华冠带玉辉辉，本悟秦风出赘扉。",
            "为要权宜就家室，不妨暂时别庭帏。",
            "化推正始余麟厚，占协和鸣待凤飞。",
            "老我相亲垂十载，指期观子共于归。"
        ],
        "title": "饯续古赘赵氏",
        "id": "8fd0d143-8232-4dc5-9816-45b1f1bb0817"
    },
    {
        "author": "方凤",
        "paragraphs": [
            "小轩开傍小篱东，不但渊明有晋风。",
            "惟见幽芳为友发，谁知清兴与心同。",
            "犹怜推槛秋难老，更喜升樽酒不空。",
            "根本既能深保护，何愁霜雪傲寒冬。"
        ],
        "title": "和陶渊明九日闲居韵",
        "id": "d09c5c91-a90d-427c-b43b-b3a68a6f0ec4"
    },
    {
        "author": "方凤",
        "paragraphs": [
            "只因生在胡元世，岂将褴褛换罗衣。",
            "壮图落落还中止，高蹈悠悠且遁肥。",
            "松竹森然真有味，衣冠整饬不须题。",
            "优游但效商山客，云谷丛生薤露稀。"
        ],
        "title": "述志",
        "id": "32f9c63e-670c-4afd-bdc3-f42a650c9960"
    },
    {
        "author": "方凤",
        "paragraphs": [
            "避元困守静庵眠，鸡犬无声乐自然。",
            "石上清吟萝月小，松间畅饮藓花斑。",
            "幽深最似螺蛳洞，巖险何须虎豹关。",
            "今愧缙绅惟隠晦，谁知四皓在商山。"
        ],
        "title": "述怀",
        "id": "149c7ead-f14e-4dc6-8661-c3b75f843cd9"
    },
    {
        "author": "方凤",
        "paragraphs": [
            "仙华万仞石离离，山上崭崭万壑危。",
            "雪与梅花俱在望，琴携野鹤转相随。",
            "清如和靖西湖夜，兴如王猷剡上时。",
            "我欲酬诗追雅调，寒山鸟迹少于飞。"
        ],
        "tags": [
            "西湖"
        ],
        "title": "对仙华雪怀",
        "id": "26944ff7-1ffe-475d-825b-49cd5c01c54f"
    },
    {
        "author": "方凤",
        "paragraphs": [
            "耕锄晓雨有余地，应接东风无暇时。"
        ],
        "title": "句",
        "id": "8b016464-a7de-481a-a3ce-3d4e32d77872"
    },
    {
        "author": "连文凤",
        "paragraphs": [
            "草木一何情，荣悴皆有时。",
            "飒飒凉风至，一夕失华滋。",
            "壮士抚萧晨，慷慨令心悲。",
            "流光日以迈，西风生别离。",
            "渺渺愁予怀，此怀谁能知。"
        ],
        "title": "秋怀  其一",
        "id": "0d65cef9-5856-4772-b4b5-4636b7594c9a"
    },
    {
        "author": "连文凤",
        "paragraphs": [
            "天高正寥泬，深夜羣动閴。",
            "秋声从何来，淅沥复萧瑟。",
            "须臾忽澎湃，愁思若悽恻。",
            "罢琴试静听，纷纷鸣四壁。",
            "有如贾少年，流涕重太息。",
            "时事已凄凉，俛仰一今昔。",
            "嗟余复何言，抱此长戚戚。"
        ],
        "title": "秋怀  其二",
        "id": "93a1e6ee-aeef-4c20-9cc0-9f429c30ffd6"
    },
    {
        "author": "连文凤",
        "paragraphs": [
            "西北多阴风，日夜吹裳衣。",
            "草虫动机杼，札札鸣声悲。",
            "百忧弥中肠，欢乐复何时。",
            "今日忽已逝，来日未可知。",
            "且饮以狂药，酩酊从所之。"
        ],
        "title": "秋怀  其三",
        "id": "31b0dd92-d0ca-4d79-91ad-c7180f5cff49"
    },
    {
        "author": "连文凤",
        "paragraphs": [
            "漫漫秋夜长，夜长不能寐。",
            "抱琴出中庭，月影落在地。",
            "一弹复再弹，声澹趣亦至。",
            "谁家筝笛声，纷纷乱人思。",
            "音响何急促，忽忽无古意。",
            "嗟哉钟仪心，千古独憔悴。"
        ],
        "title": "秋怀  其四",
        "id": "b0e07b4d-283b-4a1d-a7e6-590c8f15e629"
    },
    {
        "author": "连文凤",
        "paragraphs": [
            "茫茫秋水波，灼灼芙蓉姿。",
            "采之不盈匊，及此行乐时。",
            "阳鸟来南翔，玄鸟将西归。",
            "羁旅独牵营，泯默生穷思。",
            "美人不可见，长歌以自怡。"
        ],
        "title": "秋怀  其五",
        "id": "bf1d1052-2580-4eb7-92b9-a6cc13c3bbdd"
    },
    {
        "author": "连文凤",
        "paragraphs": [
            "季鹰真达士，弃宦归东吴。",
            "禄无盈寸荣，盎无升斗储。",
            "盘桓吴溪上，所乐只在鱼。",
            "怀组夸乡里，佩印骄妻孥。",
            "朝从高鸟翔，莫随舜华枯。",
            "富贵岂不好，不能少须臾。",
            "朔风吹尘沙，出门皆畏途。",
            "抱影廓独倚，新荣非良图。"
        ],
        "title": "秋怀  其六",
        "id": "836c57aa-7ff6-44f3-849c-8f7efe6d11bc"
    },
    {
        "author": "连文凤",
        "paragraphs": [
            "阴阴陵上柏，离离陵上草。",
            "樵儿与牧竖，踯躅陵上道。",
            "蜕骨出榛莽，后土不爱宝。",
            "衰蝉吊寂寞，寒蟾照枯槁。",
            "白云散同漫，西风不敢扫。",
            "盖棺千年后，既往不能保。",
            "人生血肉躯，百年终丑老。",
            "安得紫微书，遗我一火枣。"
        ],
        "title": "秋怀  其七",
        "id": "4f2d5987-9081-4022-bcaf-e20429ecfd73"
    },
    {
        "author": "连文凤",
        "paragraphs": [
            "娟娟谁家女，轧轧弄机杼。",
            "买丝织未成，催租立当户。",
            "下机愁向人，顦顇不敢语。",
            "泣涕走深山，深山更风雨。"
        ],
        "title": "秋怀  其八",
        "id": "1a76df64-c26d-4782-afaa-d60deb1c73a8"
    },
    {
        "author": "连文凤",
        "paragraphs": [
            "秋雨何纷纷，百草冻欲烂。",
            "曈眬不见日，黤暧犹未旦。",
            "烟云杂澒洞，霄壤雨漫漶。",
            "阡陌何由分，泾渭不复判。",
            "怒触老木摧，响急猛兽散。",
            "平陆鱼鼈飞，行客鸟鼠窜。",
            "田禾藜莠兴，斗米衾裯换。",
            "书生破茅屋，展转长夜半。",
            "此时苍生忧，谁知几百万。"
        ],
        "title": "秋雨叹",
        "id": "3d770cff-63ec-472b-82c0-66281ecda5de"
    },
    {
        "author": "连文凤",
        "paragraphs": [
            "君本吴下居，复作吴下游。",
            "爱此山水佳，役役不得休。",
            "卓哉太史公，涉猎纵冥搜。",
            "往躅谁能追，而有苏子由。",
            "寥寥百载后，渺渺皆予愁。",
            "江南地益卑，士习日益媮。",
            "此行数百里，不过三两州。",
            "欧韩不复作，去去将奚求。",
            "倘君有所得，归以发我幽。"
        ],
        "title": "送张仲实游姑苏",
        "id": "fdbb9371-05e0-4ce7-9919-8975ab62d788"
    },
    {
        "author": "连文凤",
        "paragraphs": [
            "吾爱参寥子，遗偈寄真迹。",
            "像貌俨如生，钩画宛若昔。",
            "读此一代文，令人百虑释。",
            "又爱东坡老，仙才逈飘逸。",
            "吟哦月露章，飞奋风雨笔。",
            "古寺遗清风，残碑卧白日。",
            "我来拜祠下，怡然若私觌。",
            "和之诗与禅，诗禅机籁寂。",
            "相对两忘言，终朝不获一。",
            "徘徊走风廊，舂容坐苔石。",
            "于心适有契，所得不患失。",
            "禅空诗亦空，观空莫观色。",
            "寥寥百载下，无此二骚客。",
            "买酒为招魂，欲招不可得。"
        ],
        "title": "智果寺拜东坡参寥遗像次韵",
        "id": "ccd61b75-1d5b-49cb-9d60-bc7db3cbf12a"
    },
    {
        "author": "连文凤",
        "paragraphs": [
            "南方有奇士，湖海声猎猎。",
            "功名志气锐，不惮远跋涉。",
            "春风一片纸，区区无所挟。",
            "持此欲取偿，易于拾秋叶。",
            "何以赠君言，勉哉耘其业。"
        ],
        "title": "送人入北求仕",
        "id": "38042aac-3317-49d9-8fa4-4a7797ab9ee5"
    },
    {
        "author": "连文凤",
        "paragraphs": [
            "步出东南林，哑哑闻哀音。",
            "哀音不堪闻，而有反哺心。",
            "子母谁无情，尔情抑何深。",
            "昔人称尔孝，鸟中之曾参。",
            "人于物最灵，奈何不如禽。"
        ],
        "title": "慈乌",
        "id": "19655ae3-4cdf-4c6f-ac1e-fa0cae8b31af"
    },
    {
        "author": "连文凤",
        "paragraphs": [
            "纷纷儿女花，为人作颜色。",
            "眼饱聊自慰，饥来不堪食。",
            "此花不入谱，岂是凡花匹。",
            "太阳丽天中，正气从午得。",
            "开此丰穰瑞，脱彼风雨厄。",
            "始华郁而甘，未粲光已白。",
            "我行田野间，舒啸意自适。",
            "田者告我言，乐岁兹可必。",
            "但期一饱死，百年漫劳役。"
        ],
        "title": "稻花",
        "id": "7d0738e0-4e30-47bb-ba59-2d428b70a6fe"
    },
    {
        "author": "连文凤",
        "paragraphs": [
            "时兮呼妇来，时兮驱妇去。",
            "呼来知天晴，驱去知天雨。",
            "一去或一来，非为新与故。",
            "白云变苍狗，人事何错迕。",
            "不念糟糠时，弃如路傍土。"
        ],
        "title": "鸤鸠",
        "id": "1054c654-5d15-4b2a-ab62-19d39909e2a2"
    },
    {
        "author": "连文凤",
        "paragraphs": [
            "爪牙淬霜戟，眼睛耀铜铃。",
            "轻獧更健捷，羣兽此最灵。",
            "吠尧非无知，怪不类桀形。",
            "一片爱主心，庸作警世铭。",
            "哀哉乞怜者，摇尾偷余龄。"
        ],
        "title": "吠犬",
        "id": "b27776da-697d-4c68-8b1d-e086734d5e62"
    },
    {
        "author": "连文凤",
        "paragraphs": [
            "羣居崖谷间，不食人间食。",
            "春风百花场，来往无虚日。",
            "采花酿为粮，仓廪自充实。",
            "歘罹割裂殃，操戈穷入室。",
            "何异误国人，腹剑而口蜜。"
        ],
        "title": "蜜蜂",
        "id": "fd854c6b-6534-41be-919e-37a374cb27bd"
    },
    {
        "author": "连文凤",
        "paragraphs": [
            "吁嗟天地何梦中，魈魌日夜嘘寒风。",
            "万物元气销铄尽，文章千古无时穷。",
            "先生驱文挟风雨，笔势不停心自语。",
            "頖池水暖芹正香，物换星移时不鲁。",
            "昔鲁东门已无人，况今门外车马尘。",
            "飞尘著天黑如漆，灵光一点争嶙峋。",
            "新进少年竞浮靡，粧点春妍学桃李。",
            "贞元朝士已无多，不识伯淳堪愧死。",
            "江空岁晚雪满天，钱塘风景经几年。",
            "片言只字落人世，至今识者犹能传。",
            "愧乏新诗送盘谷，恨别情多歌不足。",
            "语言憔悴更可怜，故都写作断肠曲。",
            "潸然老泪愁天津，铜驼巷陌荆棘深。",
            "吴云江树黯无色，千里共此凄凉心。",
            "昌黎博士头已白，籍湜当年门下客。",
            "俱是干坤无用人，一见新诗重相忆。",
            "噫嘻斋前烟雨凄，横江老鹤今来归。",
            "我欲附之翎翅短，此情寄与东风飞。"
        ],
        "title": "寄庐陵刘国博会孟先辈",
        "id": "7a42ccc4-a02a-4d1f-a855-945d5f7ffab9"
    },
    {
        "author": "连文凤",
        "paragraphs": [
            "江南本是山水国，峡影峨云插空碧。",
            "世人爱画不爱真，一幅生绡悬素壁。",
            "董生好手毕宏上，意在笔先方落笔。",
            "云关岫幌扫层青，月浦烟汀写修白。",
            "纵横琐细分毫厘，变化幽冥绝痕迹。",
            "沧江碣石忽破碎，片纸散漫留不得。",
            "当年载入米家船，夜夜虹光八千尺。",
            "新评信口夸天真，声价祇今万钱直。",
            "流传知落几人手，神物护持入君室。",
            "世间尤物能移人，莫看江南望江北。"
        ],
        "title": "董源山水图为北客赋",
        "id": "8126b8e5-f48d-4114-b99e-e73f33eabe8f"
    },
    {
        "author": "连文凤",
        "paragraphs": [
            "何年飞去竺国峰，下际沧海蟠蛟龙。",
            "崛奇诡怪献万状，八风播荡吹不融。",
            "千年老藤无根树，长疑上有仙人住。",
            "山空月白玄猿啼，咫尺蓬莱隔尘雾。",
            "瑶草春深不复妍，荆棘花开颜色鲜。",
            "谁驱蛮风煽劫火，神惊鬼哭愁山川。",
            "又疑黑衣故宰相，香火未冷今生缘。",
            "欲挟须弥还北海，未必神通能广大。",
            "康回冯怒相倾摧，神气未完支节解。",
            "穿崖凿谷何时宁，混沌死矣灵不灵。"
        ],
        "title": "重游天竺",
        "id": "1269403c-99fb-4f46-90ad-32836b612207"
    },
    {
        "author": "连文凤",
        "paragraphs": [
            "栖霞岭头起烟雾，栖霞洞前撼风雨。",
            "洞门深锁碧泉寒，控塞玉壶冰雪贮。",
            "未容俗客潄齿牙，且乞诗人涤肝腑。",
            "何当买屋此山居，山中六月不知暑。"
        ],
        "title": "题湿洞",
        "id": "4c1f787d-2117-4d64-96d4-7edc602a5045"
    },
    {
        "author": "连文凤",
        "paragraphs": [
            "碧涧清泉白石寒，神仙一往不可攀，蓬瀛缥缈非人寰。",
            "天风高兮翔青鸾，欲往从之春花秋叶残。",
            "归去来兮，畏途而恶滩。",
            "归去来兮，绿水与青山。",
            "衣蓑笠箬，烟幌云关。",
            "揖许由，拉巢父，相与徜徉兮广莫之间。",
            "黄尘不飞兮白日闲，芝苓森森兮风露漫漫。"
        ],
        "title": "招隠吟",
        "id": "27d89281-780a-41aa-874c-bea6d84560f7"
    },
    {
        "author": "连文凤",
        "paragraphs": [
            "麒麟阁上十一人，斯人瑞世真麒麟。",
            "云台功臣二十八，中兴事业争嶙峋。",
            "或在生前或死后，藉藉声名自不朽。",
            "不知当时画者谁，似此画者当好手。",
            "古今何代无人材，翕霍变化俱尘埃。",
            "岂是画师好手不复遇，岂是世无麟阁与云台。",
            "虎头燕颔今已矣，婢膝奴颜当愧死。",
            "江湖人物何渺然，子当为我走访山林隠君子。"
        ],
        "title": "赠画者",
        "id": "f53dc551-e139-480a-af32-dd827125ddd4"
    },
    {
        "author": "连文凤",
        "paragraphs": [
            "芦中人，芦中人，渔父相逢浔水津。",
            "一言慷慨辞宝剑，江空月白波粼粼。",
            "被发佯狂乞吴市，状貌不类流离民。",
            "博浪铁椎袖入手，留侯切切志在秦。",
            "踰淮涉泗扫荆阙，死龙鞭笞无完鳞。",
            "日暮途穷快逆施，愤怒激烈忘君臣。",
            "堂堂庙食几千禩，一夕化作风中尘。",
            "吴山落照秋风老，草木黤惨无余春。",
            "天道茫茫忽今古，世事渺渺如云轮。",
            "芦中人，芦中人，生为公相死为神。",
            "何时拔刀斫鲙痛饮松江醇。"
        ],
        "title": "伍相公庙丁亥被毁",
        "id": "f57d3c29-fb0a-4b67-8e14-5afc30ca5701"
    },
    {
        "author": "连文凤",
        "paragraphs": [
            "又逢庚子岁，老景对韶华。",
            "簷噪朝朝鹊，灯开夜夜花。",
            "凄迷连月雨，冷落几人家。",
            "幸有新春酒，瓶中不用赊。"
        ],
        "title": "庚子立春",
        "id": "435bf1d8-49d6-4938-a609-08fe4a821c8f"
    },
    {
        "author": "连文凤",
        "paragraphs": [
            "眉山墓木拱，墨迹此淋漓。",
            "风叶活欲动，霜根死不移。",
            "老仙初画处，元祐太平时。",
            "直节有如此，何缘入党碑。"
        ],
        "title": "东坡竹",
        "id": "c784ffcf-0afb-4ef8-a589-6262246ffbe8"
    },
    {
        "author": "连文凤",
        "paragraphs": [
            "诗书岁月久，到老未忘情。",
            "一自文风变，长忧雅道轻。",
            "时人空见忌，圣主旧知名。",
            "更有孤高节，冰霜无此清。"
        ],
        "title": "寄林处士景初",
        "id": "51a5bace-6297-49be-b944-4102963e1b5f"
    },
    {
        "author": "连文凤",
        "paragraphs": [
            "相思忽成梦，久不到茶窝。",
            "飞去羽毛短，别来风雨多。",
            "杏花一夜发，春事二分过。",
            "百尺龙潭上，知君意若何。"
        ],
        "title": "二月晦日怀林处士",
        "id": "67864dfc-79f8-404c-9b59-bcd4259b78d6"
    },
    {
        "author": "连文凤",
        "paragraphs": [
            "此种即昌阳，棱棱九节长。",
            "薜萝不敢碧，窗户自生香。",
            "病眼看能醒，闲心觉渐凉。",
            "余非学仙者，莫问引年方。"
        ],
        "title": "种菖蒲",
        "id": "681ca5f0-937a-4001-af1b-25ae51869175"
    },
    {
        "author": "连文凤",
        "paragraphs": [
            "眼前无俗物，万竹与千荷。",
            "来此坐清昼，看风生白波。",
            "闲心诸事省，静耳一蝉多。",
            "诗酒足消遣，其如长日何。"
        ],
        "title": "夏日池亭小憩",
        "id": "e0cb8954-62a4-4a55-8a11-bdf07df1dfd4"
    },
    {
        "author": "连文凤",
        "paragraphs": [
            "此是歌钟第，斯人去不还。",
            "繁华一梦里，风雨十年间。",
            "红叶自成径，绿苔空掩关。",
            "国亡家亦破，愁杀夕阳山。"
        ],
        "title": "葛岭废第",
        "id": "8a13a8f5-d895-415f-9dab-a9887269a38c"
    },
    {
        "author": "连文凤",
        "paragraphs": [
            "此即家山处，春风住几年。",
            "昼看红日坐，时抱白云眠。",
            "半榻清闲地，一龛安乐禅。",
            "丛林有规矩，何似且随缘。"
        ],
        "title": "题在家僧自在窝",
        "id": "7c53c16d-78e7-4104-adcd-05f86762f2cf"
    },
    {
        "author": "连文凤",
        "paragraphs": [
            "钟声废早眠，倚棹过晴川。",
            "半夜凉风起，一帆秋影悬。",
            "僧联闻雁句，仆请买鱼钱。",
            "每被人相问，谁家书画船。"
        ],
        "title": "晓起",
        "id": "22e1fd0e-cd64-4d03-930d-1ff12d15883a"
    },
    {
        "author": "连文凤",
        "paragraphs": [
            "移棹方游霅，携琴又到杭。",
            "溪山随影转，日月共贫忙。",
            "何处依刘表，无人识子长。",
            "世情已如此，客路独堪伤。"
        ],
        "title": "简李元晖",
        "id": "06702157-88f7-45b1-8c35-1de5c258926d"
    },
    {
        "author": "连文凤",
        "paragraphs": [
            "人物推先辈，江湖姓字香。",
            "今年方八十，此老不寻常。",
            "道义襟期重，诗书气味长。",
            "顾余蒲柳质，那得似彭郎。"
        ],
        "title": "寿林处士",
        "id": "e6423e3b-9382-4f71-87e6-df2f675cdf06"
    },
    {
        "author": "连文凤",
        "paragraphs": [
            "此夜月如昼，有人同倚楼。",
            "山河万古色，天地一轮秋。",
            "尽赏兴不足，醉看身欲浮。",
            "因思旧年处，风雨未能休。"
        ],
        "title": "中秋翫月",
        "id": "2bf4a779-2345-4e89-96b3-e9fa2736d60f"
    },
    {
        "author": "连文凤",
        "paragraphs": [
            "门巷多车马，空斋掩半扉。",
            "天时秋后变，人事日来非。",
            "岁月销英气，风霜敝客衣。",
            "谁知光景短，冉冉去如飞。"
        ],
        "title": "暮秋杂兴  其一",
        "id": "ee2d83a2-d0df-46bd-b449-3684f59bbfb8"
    },
    {
        "author": "连文凤",
        "paragraphs": [
            "自怜今老大，空忆旧欢娱。",
            "翻覆看时事，艰危涉世途。",
            "客身湘浦雁，归梦越乡鲈。",
            "安得神仙术，行藏寄一壶。"
        ],
        "title": "暮秋杂兴  其二",
        "id": "c745a998-3c74-44b4-864e-7335c8bdef9a"
    },
    {
        "author": "连文凤",
        "paragraphs": [
            "栖栖犹未定，去去复何求。",
            "纵有刘伶酒，难消杜甫愁。",
            "黑云天易晚，红叶树多秋。",
            "哀怨不堪听，笛声何处楼。"
        ],
        "title": "暮秋杂兴  其三",
        "id": "b9a1ee1f-5036-4d87-8347-33467ee9983a"
    },
    {
        "author": "连文凤",
        "paragraphs": [
            "西风离别泪，点点落清笳。",
            "曲变犹庄舄，琴亡自瓠巴。",
            "余生空岁月，倦迹久尘沙。",
            "顾影知何似，苍苍白露葭。"
        ],
        "title": "暮秋杂兴  其四",
        "id": "fee7b91b-6ee4-470e-92ff-5782590a54b2"
    },
    {
        "author": "连文凤",
        "paragraphs": [
            "且说西湖事，未言东海枯。",
            "悲风荒野大，落照废城孤。",
            "有句填诗债，无钱觅酒垆。",
            "不堪重举目，景物入秋殊。"
        ],
        "tags": [
            "西湖"
        ],
        "title": "暮秋杂兴  其五",
        "id": "69fa31a4-557f-43dd-b642-8ffbdf33921d"
    },
    {
        "author": "连文凤",
        "paragraphs": [
            "似隠还非隠，未能忘世情。",
            "山河亡国恨，风雨客楼声。",
            "穷有天堪问，贫无地可耕。",
            "桃源窅何处，目断故秦城。"
        ],
        "title": "暮秋杂兴  其六",
        "id": "260818fc-457f-4d77-b1b4-968751234da5"
    },
    {
        "author": "连文凤",
        "paragraphs": [
            "老计笑空疏，清风一草庐。",
            "闲门心迹在，仕籍姓名除。",
            "曲唱贞元后，吟归丙子初。",
            "不言封禅事，谁识病相如。"
        ],
        "title": "暮秋杂兴  其七",
        "id": "9d2f7d57-3cac-4d78-b5d9-f6c8dd7989b1"
    },
    {
        "author": "连文凤",
        "paragraphs": [
            "短发冷飕飕，倚船初下钩。",
            "闲来片水外，轻弄一痕秋。",
            "浅拂苹花落，低随柳影浮。",
            "烟波清梦远，吹不到王侯。"
        ],
        "title": "钓丝风",
        "id": "99077764-3858-4620-a350-daabbb930f2e"
    },
    {
        "author": "连文凤",
        "paragraphs": [
            "不知风露寒，深坐翠微间。",
            "对酒秋花尽，看云暝鹤还。",
            "钟声黄叶寺，樵唱夕阳山。",
            "安得吟身健，长随白日闲。"
        ],
        "title": "晚步",
        "id": "980e79ff-ab60-4f85-bcb9-c1a43d572d74"
    },
    {
        "author": "连文凤",
        "paragraphs": [
            "不用移春槛，西风满客车。",
            "行行无长物，粲粲只黄花。",
            "晚色装秋重，寒香引雾斜。",
            "辇来尊俎处，有酒不须赊。"
        ],
        "title": "菊",
        "id": "f042089c-7959-4efe-9edf-bfd0445eb8ef"
    },
    {
        "author": "连文凤",
        "paragraphs": [
            "诗史久不作，此游清兴长。",
            "看山到湘水，随雁过衡阳。",
            "醉里关河在，吟余草木香。",
            "九歌流落处，想为一沾裳。"
        ],
        "title": "题友人湘行稿",
        "id": "93be3ee9-0da7-4402-9a79-a770a1f787f1"
    },
    {
        "author": "连文凤",
        "paragraphs": [
            "忽随尘土化，不复此翩跹。",
            "遗迹今犹在，主人时自怜。",
            "晚风琴操外，残月石牀边。",
            "几夜梦中见，梦中疑是仙。"
        ],
        "title": "悼鹤为杨彦礼赋",
        "id": "661d3d57-5191-4ef5-8395-5eefbb6a50f7"
    },
    {
        "author": "连文凤",
        "paragraphs": [
            "零落谁家冢，乌鸢出土飞。",
            "黄金知有属，白骨竟无归。",
            "野鸟啼阴树，行人吊夕晖。",
            "盖棺犹未定，何况此生微。"
        ],
        "title": "废冢",
        "id": "a25d06d9-869c-45e3-b3f9-586d2d79bc9f"
    },
    {
        "author": "连文凤",
        "paragraphs": [
            "中秋不见月，扶病倚阑干。",
            "故国愁心远，西风瘦骨寒。",
            "纵无今夕醉，容有别时看。",
            "且作南飞鹊，一枝聊自安。"
        ],
        "title": "中秋偶病",
        "id": "7d18ed11-e0af-4870-97ee-7e00cee300cc"
    },
    {
        "author": "连文凤",
        "paragraphs": [
            "一病忽半载，囊无挑药资。",
            "生逢千劫后，死较十年迟。",
            "老色从侵面，闲愁并上眉。",
            "惟余清思在，瘦尽尚能诗。"
        ],
        "title": "病后",
        "id": "d73dc541-6675-415d-9861-eb4f8776066b"
    },
    {
        "author": "连文凤",
        "paragraphs": [
            "此病从何得，蹉跎过六年。",
            "家贫无长物，药债似随肩。",
            "衰飒形如鬼，清臞骨不仙。",
            "死生俱一梦，吾自乐吾天。"
        ],
        "title": "八月病中",
        "id": "179595b0-8604-42f1-b5d0-5797df51df7c"
    },
    {
        "author": "连文凤",
        "paragraphs": [
            "四明多胜迹，不惮此行难。",
            "客棹霜天晚，征衫道路寒。",
            "湖灵通夕见，海日带潮看。",
            "莫远乘槎去，风涛卒未安。"
        ],
        "title": "送吴言可之鄞",
        "id": "46a46696-257f-4996-a639-fc12c00799a5"
    },
    {
        "author": "连文凤",
        "paragraphs": [
            "开楼看雪坐，半榻著吟僧。",
            "顽甚不知冷，唾来还欲冰。",
            "空庭眠病鹤，冻壁立僵蝇。",
            "邻巷有贫者，晓炊犹未能。"
        ],
        "title": "冬日晨兴",
        "id": "853291fc-473a-45f6-aab0-60ffb00c1adb"
    },
    {
        "author": "连文凤",
        "paragraphs": [
            "竹篱茅舍处，此是陆家村。",
            "惟有鹤看屋，更无人到门。",
            "古琴长挂壁，春酒自盈樽。",
            "似隠还非隠，幽居亦寓言。"
        ],
        "title": "题陆介夫隠居图",
        "id": "25faff30-d296-46bc-b031-c3dba1ea9824"
    },
    {
        "author": "连文凤",
        "paragraphs": [
            "未酬行道志，抱道复东归。",
            "老入江湖鬓，寒深雨雪衣。",
            "客程烟树晚，乡梦海鱼肥。",
            "所恨交情浅，临岐别语稀。"
        ],
        "title": "送杜子问归明州",
        "id": "cb206b9c-a0f8-4264-bae2-04bdf9a22e28"
    },
    {
        "author": "连文凤",
        "paragraphs": [
            "相思不成寐，风露夜漫漫。",
            "明月此时好，故人何处看。",
            "客愁杯酒尽，秋影一灯残。",
            "空羨楼前雁，欲飞无羽翰。"
        ],
        "title": "对月怀故人",
        "id": "c132edf4-409f-4380-9ff3-d3aa5ebf82df"
    },
    {
        "author": "连文凤",
        "paragraphs": [
            "默默守吾玄，此心谁共言。",
            "青天开有眼，白日走无根。",
            "岁月貂裘敝，生涯铁砚存。",
            "古人如可作，买酒为招魂。"
        ],
        "title": "默默诗",
        "id": "065c8276-a547-476a-84df-154ef96727f2"
    },
    {
        "author": "连文凤",
        "paragraphs": [
            "无名亦无利，非隠又非仙。",
            "逐兽机心息，闻禽野性便。",
            "俗淳犹近古，人老不知年。",
            "此是山居乐，山中别一天。"
        ],
        "title": "山居",
        "id": "59f250d9-0d41-4517-85f1-5304bc24e952"
    },
    {
        "author": "连文凤",
        "paragraphs": [
            "机巧日相寻，谁能自警深。",
            "惟君学夫子，此意即曾参。",
            "钟破平生梦，灯明半夜心。",
            "遥知读书处，松桂已成林。"
        ],
        "title": "三省斋为洪中行赋",
        "id": "b0647a32-f93a-4816-bb11-ed5c7258a932"
    },
    {
        "author": "连文凤",
        "paragraphs": [
            "翁也家何在，悠然天地间。",
            "往来明月牖，坐卧白云关。",
            "晚岁有余乐，谁人似此闲。",
            "只为清景恼，吟得鬓毛斑。"
        ],
        "title": "自在庐为倪逊翁赋",
        "id": "c4f9dbfa-ed94-40f0-b19f-843e6d6e133c"
    },
    {
        "author": "连文凤",
        "paragraphs": [
            "佳友难为别，何时重盍簪。",
            "客衣黄叶满，书屋白云深。",
            "落月生离梦，寒蛩助越吟。",
            "抱琴从此去，虞氏有遗音。"
        ],
        "title": "送周伯旸之余姚",
        "id": "0ca7d246-5dd3-47ba-a834-ae9add0f9ffd"
    },
    {
        "author": "连文凤",
        "paragraphs": [
            "平生只布衲，浑似晚秋莲。",
            "当日住何寺，随身著几年。",
            "懒将黄叶补，闲共白云眠。",
            "结屋吴山下，修行了宿缘。"
        ],
        "title": "破衣和尚",
        "id": "3d6c4d3d-7f94-408d-b028-f03488cab7d7"
    },
    {
        "author": "连文凤",
        "paragraphs": [
            "满腹贮韩文，僧中少似君。",
            "行高临死见，名重在生闻。",
            "霜变北峰树，猿啼下竺云。",
            "未知埋骨处，消得片香焚。"
        ],
        "title": "闻复先上人下世",
        "id": "fa087f40-e509-4723-817e-85b4fbfbf87c"
    },
    {
        "author": "连文凤",
        "paragraphs": [
            "小山寻杖屦，璧水叹荆榛。",
            "结屋依泉石，弹冠谢俗尘。",
            "伤心天宝事，散发义熙民。",
            "芝岭甘幽旷，桃源慕隠沦。",
            "田园谋老计，花竹结芳邻。",
            "孔孟惟忧道，夷齐不患贫。",
            "无官劳远梦，有地著闲身。",
            "来往唐冠带，留题汉缙绅。",
            "知君易尚在，吾亦守吾真。"
        ],
        "title": "题林进士玉芝西磵小隠",
        "id": "10eb149f-9e3b-4fd8-b570-646b30ed7fbc"
    },
    {
        "author": "连文凤",
        "paragraphs": [
            "踏破六桥杨柳烟，乡心迢递怯啼鹃。",
            "好花岁岁仍相似，白发星星不再玄。",
            "囊里有金堪一醉，瓢中无药可千年。",
            "游人不管兴亡事，但把笙歌閙彩船。"
        ],
        "title": "湖上行春",
        "id": "97585c1a-6386-4267-8251-051649059ec3"
    },
    {
        "author": "连文凤",
        "paragraphs": [
            "江空岁晚朔风寒，诗卷相随晓出关。",
            "不为寻梅劳杖履，偶因问菊到家山。",
            "溪桥买酒经过熟，邻舍分茶笑语闲。",
            "若见碧澜赵公子，为言衰鬓与愁颜。"
        ],
        "title": "送沈伯儁回霅",
        "id": "cac8f6b4-3c99-4822-bc2b-4b2953ca05da"
    },
    {
        "author": "连文凤",
        "paragraphs": [
            "南楼一梦已凄凉，好景难逢重感伤。",
            "天上此时如白昼，人间何处有清光。",
            "山河旧影云俱黑，灯火新愁夜正长。",
            "毕竟老蟾终古在，西风客鬓易苍苍。"
        ],
        "title": "己卯中秋雨",
        "id": "397cd6d9-030c-44a4-bd0f-898420fe28c3"
    },
    {
        "author": "连文凤",
        "paragraphs": [
            "玉立蓬莱问浅深，仙裾不受海尘侵。",
            "千年爱护神龙骨，万里凄凉老鹤心。",
            "夜月照愁低草色，秋风吹泪哭松阴。",
            "钱塘流水情何限，谁采苹花学越吟。"
        ],
        "title": "寄常州簿郑宗仁",
        "id": "7de5d467-8399-4113-90f2-ee686d6c060f"
    },
    {
        "author": "连文凤",
        "paragraphs": [
            "一笑箫韶曲未终，清风杖锡欲何从。",
            "不随轻絮飘流水，且作闲云过别峰。",
            "昭庆寺前鸦遶树，余杭山下鹤归松。",
            "人来今雨闻消息，见说维摩带病容。"
        ],
        "title": "寄仲宝上人",
        "id": "b8e184ff-5757-46a2-98fd-ebdfb920a033"
    },
    {
        "author": "连文凤",
        "paragraphs": [
            "一穗藜烟待校书，携书且此作师儒。",
            "扶持学法防时弊，教养人材应世需。",
            "兰芷汀洲身外楚，菰莼乡国梦中吴。",
            "片帆好趁秋风便，吟过洞庭青草湖。"
        ],
        "tags": [
            "洞庭湖"
        ],
        "title": "送刘悦心教授任浏阳",
        "id": "dd02c6b0-8525-4af8-9512-8cc7757c2057"
    },
    {
        "author": "连文凤",
        "paragraphs": [
            "白发苍颜半醉醒，衣冠洛社旧耆英。",
            "谁能似此存高节，天欲留公相太平。",
            "闲里看山心共远，老来读易眼增明。",
            "年年四月初三夜，帘外一痕新月生。"
        ],
        "title": "寿陈右司",
        "id": "72965be5-fa3f-4d50-a587-9b611e11b0e3"
    },
    {
        "author": "连文凤",
        "paragraphs": [
            "客里闲关去路赊，轻衫短帽朔风斜。",
            "青霜委地疑行雪，红叶成林当落花。",
            "渡口马嘶惊睡犬，田头鹿过散饥鸦。",
            "闭门无事日高起，谁似山中隠士家。"
        ],
        "title": "冬日早行",
        "id": "de585be4-00c5-47c3-88aa-fc1f94957803"
    },
    {
        "author": "连文凤",
        "paragraphs": [
            "赏心未足事多违，啼鸟声声怨夕晖。",
            "客梦一番芳草歇，人生几度落花飞。",
            "病难为别乡情远，老不禁愁酒力微。",
            "犹记当年歌舞地，醉游秉烛夜深归。"
        ],
        "title": "感春",
        "id": "82d1190a-31eb-4123-91d7-29d4ed2cbf8e"
    },
    {
        "author": "连文凤",
        "paragraphs": [
            "空山木落欲何归，渺渺黄尘污客衣。",
            "自叹冯唐今已老，世无刘表孰堪依。",
            "炉中丹火工夫浅，篱下文章气燄微。",
            "幸识贞元旧朝士，钱塘江上语残晖。"
        ],
        "tags": [
            "钱塘江"
        ],
        "title": "六和塔访陈右司",
        "id": "eb3c5aa5-1fd5-4188-a582-edbbd0cf5709"
    },
    {
        "author": "连文凤",
        "paragraphs": [
            "年来懒作少年狂，一枕功名属梦乡。",
            "举世相夸唐字学，几人曾识汉文章。",
            "自怜晚岁桑榆景，敢入春风桃李场。",
            "到此相逢莫相笑，谁知臧谷两亡羊。"
        ],
        "title": "有感",
        "id": "22a78496-b8aa-46fd-9dd3-de33b20c15ab"
    },
    {
        "author": "连文凤",
        "paragraphs": [
            "三径归来但闭门，门前车马自纷纷。",
            "半生活计寻清事，一片闲心寄白云。",
            "暇日池台行处乐，春风禽鸟静中闻。",
            "客楼相对西邻住，好景天教向我分。"
        ],
        "title": "题隠者园",
        "id": "41b24545-d1e2-416d-9054-03cda631d5df"
    },
    {
        "author": "连文凤",
        "paragraphs": [
            "老来更上百花船，頼有湖光慰眼前。",
            "兵后山川仍恋土，壶中日月不行天。",
            "闲身适意随鸥鹭，乐事何心问管弦。",
            "尽醉无愁归路晚，客楼只在废城边。"
        ],
        "title": "湖饮得天字",
        "id": "973c8ad9-347c-4686-88b4-401f26a64c57"
    },
    {
        "author": "连文凤",
        "paragraphs": [
            "谁遣毛州刺史来，闲窗终日共徘徊。",
            "龙窥石涧新临砚，鹤舞松烟乍试煤。",
            "茅舍寒深题未遍，玉堂月冷梦空回。",
            "笑予得尔浑无用，惆怅临风写八哀。"
        ],
        "title": "试笔",
        "id": "0d4f6c8b-1499-40e1-b126-911a4f13630e"
    },
    {
        "author": "连文凤",
        "paragraphs": [
            "何必山巅共水涯，闲心幽远此相宜。",
            "喧无车马红尘少，乐有琴书白日迟。",
            "晴槛倚风初柳处，夜灯听雨正蛙时。",
            "客来试问功名事，已付功名与酒巵。"
        ],
        "title": "赵司门成之新居",
        "id": "77b91767-f0b2-4d8c-a20e-6620422a678f"
    },
    {
        "author": "连文凤",
        "paragraphs": [
            "妻子相携失所居，山川迢递更崎岖。",
            "征鸿去去秋风急，惊鹊栖栖夜月孤。",
            "頼有绨袍怜范叔，免教岐路泣杨朱。",
            "归来每忆溪船上，买得鲜鱼酒旋沽。"
        ],
        "title": "送友人归越",
        "id": "379d84d5-81b3-43aa-9b64-9187996305bf"
    },
    {
        "author": "连文凤",
        "paragraphs": [
            "西风一夕送残蝉，老景情怀更惘然。",
            "芦荻病中秋瑟瑟，家山梦里路绵绵。",
            "空城点滴寒莎雨，故国凄迷断础烟。",
            "待得鹤归华表上，可堪人世又千年。"
        ],
        "title": "秋怀酬仇仁近见寄",
        "id": "8c8c71c8-efbd-4dfa-960c-3b229ef99f5a"
    },
    {
        "author": "连文凤",
        "paragraphs": [
            "忆昔论文向酒边，忽来二十二三年。",
            "别离老泪深春水，今古闲愁积暮烟。",
            "吟作南音怀越土，望穷东浦隔秦天。",
            "梦魂不识曹娥渡，一纸相思寄客船。"
        ],
        "title": "寄上虞周伯起县尉",
        "id": "758b24cd-5824-4f6b-b07e-0e6c65851863"
    },
    {
        "author": "连文凤",
        "paragraphs": [
            "顽独斋前翠色交，翛然一榻掩衡茅。",
            "禅心久作高僧悟，方术宁从道士教。",
            "晓日短墙花弄影，晚风斜槛鹤归巢。",
            "老怀自喜诗尤健，几度穷吟忆孟郊。"
        ],
        "title": "顽独",
        "id": "bd353f55-d522-469a-84a7-63b38fb47287"
    },
    {
        "author": "连文凤",
        "paragraphs": [
            "客里光阴叹白驹，青山何处故人疏。",
            "花开花落难逢笑，潮去潮来莫寄书。",
            "北海酒深时自醉，西湖水浅晚堪渔。",
            "新诗忽见因相忆，何日携琴话起居。"
        ],
        "tags": [
            "西湖"
        ],
        "title": "寄桐庐李华甫",
        "id": "01fe7f36-d2e0-4481-abab-3f098660da6a"
    },
    {
        "author": "连文凤",
        "paragraphs": [
            "惟有梅花不厌贫，花前笑语伴闲身。",
            "老枝犹带深山雪，生意能回破屋春。",
            "影待月来明户牖，香随风散恼比邻。",
            "寄余何限江南意，几度相看忆故人。"
        ],
        "title": "谢人惠梅花",
        "id": "c6207f6b-d2fc-44d6-bb92-66d0a50a5950"
    },
    {
        "author": "连文凤",
        "paragraphs": [
            "自笑儒冠不称时，几回堪笑复堪悲。",
            "闲门事少知贫好，逆境愁多恨死迟。",
            "勋阁麒麟无梦想，故山猿鹤有心期。",
            "纷纷尘俗都如许，吟得诗成欲寄谁。"
        ],
        "title": "自笑",
        "id": "f29a1be8-d78c-4cf2-adbc-3f9cd6e18ed3"
    },
    {
        "author": "连文凤",
        "paragraphs": [
            "露冷飘零半幅纨，伤心不见女乘鸾。",
            "歌残春院桃花暖，愁杀秋庭木叶寒。",
            "满地飞尘何处避，旧时明月向谁看。",
            "应思曾在君怀里，一点恩情欲忘难。"
        ],
        "title": "纨扇",
        "id": "2dd00af7-ba68-4a73-a688-a91804cb200e"
    },
    {
        "author": "连文凤",
        "paragraphs": [
            "飘缈蓬壶隔俗尘，尘中日月易因循。",
            "白驹皎皎犹空谷，秋水娟娟自美人。",
            "何限溪山分晓梦，无情天地著闲身。",
            "抱琴来问吟边信，见说池塘草正春。"
        ],
        "title": "呈赵侍郎",
        "id": "9c5d68ce-f846-4daf-8d23-17236dcfa1f1"
    },
    {
        "author": "连文凤",
        "paragraphs": [
            "未是扶摇得意时，笼中日月且相依。",
            "一身天地宜闲过，四面风尘莫远飞。",
            "老树无枝空怅望，春山何处不知归。",
            "冯君爱取新毛羽，休向花前怨落晖。"
        ],
        "title": "笼中鸟",
        "id": "1aba1fb6-7a44-49f1-887e-2f4d24d9a415"
    },
    {
        "author": "连文凤",
        "paragraphs": [
            "此去横经涉远途，三江烟雨晚潮初。",
            "颛孙岂是贪求禄，郑老从来爱读书。",
            "驻马晓吟曹庙桧，倚船时看舜乡鱼。",
            "顾予挟册曾游此，故旧相逢为起居。"
        ],
        "title": "送张集父分教越之上虞",
        "id": "49ccd3eb-ddad-44ba-8ad0-b9f7d5da7ca3"
    },
    {
        "author": "连文凤",
        "paragraphs": [
            "彭泽归来厌宦情，弁阳山下买山耕。",
            "春风秋月供吟啸，月夕风朝寄死生。",
            "铭墓古人堪彷彿，著书心事更分明。",
            "但能似此存清节，野史须还记姓名。"
        ],
        "title": "挽周明府公谨",
        "id": "9d849a1e-e5f8-4591-a7be-2ea74ba530af"
    },
    {
        "author": "连文凤",
        "paragraphs": [
            "剑影悠悠出故都，酒边临别重踌躇。",
            "吴江霜早愁闻雁，楚泽天宽老钓鱼。",
            "瑶草春风香未歇，美人秋水意何如。",
            "西湖莫忘闲鸥鹭，彊健不妨频寄书。"
        ],
        "tags": [
            "西湖"
        ],
        "title": "丙戌送李元晖归",
        "id": "4ba200ff-d7ff-4d41-95c2-6a6f65d283f4"
    },
    {
        "author": "连文凤",
        "paragraphs": [
            "西风客影鬓毛苍，此去携琴又一方。",
            "欲向书中消日月，何妨篱下寄文章。",
            "于今蜀道无平地，到处并州即故乡。",
            "茶灶笔牀犹在否，烦君移棹问沧浪。"
        ],
        "title": "送陈仲甫挟书游甫里",
        "id": "0ff168ab-56ec-48d2-855d-8cf2b8931da9"
    },
    {
        "author": "连文凤",
        "paragraphs": [
            "霞衣飞舞越山青，回笑时人醉未醒。",
            "春枕卧看琪树月，夜香学拜石坛星。",
            "泥成丹灶烧仙药，移近明窗读道经。",
            "可惜蓬莱归不早，海风正急海波腥。"
        ],
        "title": "黄资深入道",
        "id": "f482c7be-c882-44c8-87d2-0bc50b489687"
    },
    {
        "author": "连文凤",
        "paragraphs": [
            "何处春山采药还，此行万里道途难。",
            "西风尘起衣装重，北斗星低剑气寒。",
            "学跨青牛朝玉阙，语留白鹤守金丹。",
            "洞门无钥须归早，莫待桃花落石坛。"
        ],
        "title": "送王道士入燕",
        "id": "b1745aaa-8df0-4ff1-acfc-162066667877"
    },
    {
        "author": "连文凤",
        "paragraphs": [
            "郁郁文章不称时，岂堪寂寞寄人篱。",
            "早知乱后为儒误，始恨年来入道迟。",
            "春晚茅山犹有术，秋深商岭已无芝。",
            "何当乘此清风去，共看山家未了棋。"
        ],
        "title": "送友人建康入道",
        "id": "2eaa861d-7e07-4b6e-8962-75b074ec4106"
    },
    {
        "author": "连文凤",
        "paragraphs": [
            "诸将驱驰尺寸功，先生来此坐清风。",
            "汉家天地闲身外，严濑烟波落照中。",
            "片石粼粼年岁晚，一丝袅袅利名空。",
            "笑余亦是垂纶客，欲借台前系短篷。"
        ],
        "title": "钓台",
        "id": "eac6f254-674c-4919-be27-913c9ec45fed"
    },
    {
        "author": "连文凤",
        "paragraphs": [
            "几片飘从客鬓来，光摇老眼白皑皑。",
            "不因枯树今朝见，只道寒梅昨夜开。",
            "是处园林迎腊到，一时天地唤春回。",
            "凭谁寄语问滕六，乞与人间此种栽。"
        ],
        "title": "雪",
        "id": "69ae804c-875c-48f7-9e93-66bb3fd228bb"
    },
    {
        "author": "连文凤",
        "paragraphs": [
            "老我无心出市朝，东风林壑自逍遥。",
            "一犁好雨秧初种，几道寒泉药旋浇。",
            "放犊晓登云外垄，听鶑时立柳边桥。",
            "池塘见说生新草，已许吟魂入梦招。"
        ],
        "title": "春日田园杂兴",
        "id": "9c52d039-9fc0-40a5-8331-b692fe69fbd6"
    },
    {
        "author": "连文凤",
        "paragraphs": [
            "不因灯火有元宵，彊把时光慰寂寥。",
            "十四年来无此兴，三更踏月过河桥。"
        ],
        "title": "己丑元宵",
        "id": "565ce525-cf31-48e2-971d-1effc62fa5e7"
    },
    {
        "author": "连文凤",
        "paragraphs": [
            "使者相随出汉宫，辞君上马去匆匆。",
            "只因自恃好颜色，不把金钱买画工。"
        ],
        "title": "王昭君",
        "id": "17c4b1a9-b498-4d37-900d-bf9becaaeae2"
    },
    {
        "author": "连文凤",
        "paragraphs": [
            "读罢残书听雁声，西风一榻一青灯。",
            "老来清思浑如许，自笑前生莫是僧。"
        ],
        "title": "书斋夜坐",
        "id": "a4dce59b-c412-4f97-bf8c-14be3ec41b05"
    },
    {
        "author": "连文凤",
        "paragraphs": [
            "寂寞无如此夜坐，西窗剪烛读离骚。",
            "可怜尘世多风雨，天柱峰头月正高。"
        ],
        "title": "中秋夜坐",
        "id": "b859d452-14b6-4510-9cc1-83559a0c6d54"
    },
    {
        "author": "连文凤",
        "paragraphs": [
            "客来不惜买花钱，客醉青楼月在天。",
            "欲尽樽前歌舞意，湖头已有早开船。"
        ],
        "title": "赠卖花湖妓",
        "id": "c48dcb7f-ecde-4374-b799-da9ec353510e"
    },
    {
        "author": "连文凤",
        "paragraphs": [
            "帐中对饮复高歌，饮罢歌残泪雨多。",
            "自是天将亡楚国，不因红粉失山河。"
        ],
        "title": "虞美人",
        "id": "b9da9a36-fc5a-4973-821a-876718c4a151"
    },
    {
        "author": "连文凤",
        "paragraphs": [
            "坐久不闻人语喧，风枝吹动宿禽翻。",
            "几家负却三更月，未到钟声已闭门。"
        ],
        "title": "月夜独坐",
        "id": "dd36cd4a-b1ab-402a-b4e4-00e43800047a"
    },
    {
        "author": "连文凤",
        "paragraphs": [
            "有客京口号竹坡，苍然碧玉横清波。",
            "凄凉駞陌走风雨，游尘飞扑征衫多。"
        ],
        "title": "送韩仲文归京口  其一",
        "id": "048d62f8-00c8-4c42-a467-4df8cc2aaf08"
    },
    {
        "author": "连文凤",
        "paragraphs": [
            "一点吴山看未了，乡梦悠悠大江表。",
            "夕阳何处认归颿，野树苍烟隔飞鸟。"
        ],
        "title": "送韩仲文归京口  其二",
        "id": "aeb110e9-2dd6-49ed-b784-10ff3e3f899e"
    },
    {
        "author": "连文凤",
        "paragraphs": [
            "此时不忍抱遗材，欲把文章扇冷灰。",
            "见说读书堂尚在，瓣香寄与谒东莱。"
        ],
        "title": "送高继伯分教湖之德清",
        "id": "4c081fed-0887-43aa-b985-845bea87c31a"
    },
    {
        "author": "连文凤",
        "paragraphs": [
            "丰年佳瑞此先知，莫恨无多莫恨迟。",
            "若使纷纷犹未已，梅花冻杀又多时。"
        ],
        "title": "小雪次北客韵",
        "id": "7fcd9fc7-1df9-4570-99fa-6769aaf1d1c7"
    },
    {
        "author": "连文凤",
        "paragraphs": [
            "壳似悬匏护玉房，谁人剖玉注天浆。",
            "有时吞却杯中兔，带得长生药气香。"
        ],
        "title": "赋椰子吸月杯",
        "id": "6d7f05d0-8ad5-4fd0-8a2f-a28d170fa504"
    },
    {
        "author": "连文凤",
        "paragraphs": [
            "高高下下两无穷，尽在壶天一色中。",
            "俯仰不堪供一笑，何当相与问洪濛。"
        ],
        "title": "费壶天人一理堂",
        "id": "1ae80b01-215c-4eba-a196-f0123ca2d16a"
    },
    {
        "author": "连文凤",
        "paragraphs": [
            "昔日蟾宫擣药时，桂花树下影依依。",
            "一朝误落人间世，却被缁尘染素衣。"
        ],
        "title": "赋黑兔",
        "id": "6bf00cbc-3812-46fe-816b-056f9f847330"
    },
    {
        "author": "连文凤",
        "paragraphs": [
            "把手西风晚菊天，梦魂唤醒十年前。",
            "未能扪蝨谈时事，且与持螯上酒船。"
        ],
        "title": "送友人归越  其一",
        "id": "e5208378-8872-466a-b4f2-fc566f39cd7e"
    },
    {
        "author": "连文凤",
        "paragraphs": [
            "吴越青山犹好在，古今明月不长圆。",
            "可堪老大重离别，一片愁心落照边。"
        ],
        "title": "送友人归越  其二",
        "id": "69d10052-1122-4966-8f53-57975f7c390b"
    },
    {
        "author": "连文凤",
        "paragraphs": [
            "相传楚俗试兰汤，一枕南薰日正长。",
            "门掩绿阴无个事，起来烧过午时香。"
        ],
        "title": "端午",
        "id": "b737308a-c18a-43fa-915d-9eb0cd9e1e04"
    },
    {
        "author": "连文凤",
        "paragraphs": [
            "烧尽长安市上花，何时重见此繁华。",
            "独怜几处堂前燕，失却新巢过别家。"
        ],
        "title": "壬午观火地",
        "id": "86e405db-ac1b-4ed6-a936-65a4c0eb90c6"
    },
    {
        "author": "连文凤",
        "paragraphs": [
            "何人凿破云烟壑，百丈云烟生节角。",
            "解衣盘礴坐山风，一片松花半空落。"
        ],
        "title": "题干洞",
        "id": "49cae301-691e-418e-85f4-84ebc6045de8"
    },
    {
        "author": "连文凤",
        "paragraphs": [
            "薰风一榻卧南窗，无事萦心暑亦凉。",
            "半夜忽生乡土梦，屋前屋后荔枝香。"
        ],
        "title": "纪梦",
        "id": "f6032271-3cbf-4bd8-bb00-9f962700a439"
    },
    {
        "author": "连文凤",
        "paragraphs": [
            "满道累累尽赭衣，含冤相语泣相随。",
            "不因今日身亲见，只说先秦事可疑。"
        ],
        "title": "读史",
        "id": "6c6ee95f-658c-4a83-a5bd-e5a443224330"
    },
    {
        "author": "连文凤",
        "paragraphs": [
            "世上纷纷驽与骀，分明此种是龙媒。",
            "雪毛尚带臙脂湿，想是扶桑作浴回。"
        ],
        "title": "题臙脂骢图",
        "id": "0f981b81-7f7a-4619-b0d9-5780d02975c1"
    },
    {
        "author": "连文凤",
        "paragraphs": [
            "习习竹风吹古井，点点苔花生断绠。",
            "寒泉不浸诗人脾，谩乞山僧泼春茗。"
        ],
        "title": "参寥泉",
        "id": "5f57f5da-05c0-4794-be7a-13ec198d644e"
    },
    {
        "author": "连文凤",
        "paragraphs": [
            "身世相忘象外天，清风一枕几千年。",
            "有时默默焚香坐，闲看白云心自玄。"
        ],
        "title": "枕易",
        "id": "8cf6d6c5-c087-49c1-9610-88981b066cce"
    },
    {
        "author": "连文凤",
        "paragraphs": [
            "羞见梅花照客身，梅花长好客长贫。",
            "江天摇落年华晚，何处青山有故人。"
        ],
        "title": "忆赵右之",
        "id": "b35c482b-f325-4b23-b85e-e78b79b0a564"
    },
    {
        "author": "连文凤",
        "paragraphs": [
            "流杯亭下水无声，满地牛羊野草腥。",
            "何事当时贪宴会，至今帝醉未能醒。"
        ],
        "title": "流杯亭",
        "id": "238730d2-c97e-484e-9db2-aaeffdc8296a"
    },
    {
        "author": "连文凤",
        "paragraphs": [
            "晓雾溟濛未见天，山光水影白相连。",
            "余杭不似西川路，六月中旬叫杜鹃。"
        ],
        "title": "余杭道中晓行",
        "id": "cf96af0d-4d53-49b4-887e-7b96204bce1c"
    },
    {
        "author": "连文凤",
        "paragraphs": [
            "盖世英雄冠古今，干戈未定日相寻。",
            "帐中一夕悲歌处，霸气难降儿女心。"
        ],
        "title": "项籍",
        "id": "14abf14f-7ed2-4c92-b48a-5a0468cf61e5"
    },
    {
        "author": "连文凤",
        "paragraphs": [
            "忍将死别季伦家，百丈楼前日色斜。",
            "一片香魂随笛散，却疑吹落玉梅花。"
        ],
        "title": "绿珠",
        "id": "1309dbcb-0694-4fed-b0ff-508bae3f2631"
    },
    {
        "author": "连文凤",
        "paragraphs": [
            "月正明时星正稀，邺城风雨忽凄凄。",
            "荒台深锁残春色，半夜寒鸦遶树啼。"
        ],
        "title": "铜雀台",
        "id": "534a2f3a-e6e8-4b25-a874-5483dfe8c30b"
    },
    {
        "author": "连文凤",
        "paragraphs": [
            "去如断雁失羣飞，来是高僧出定归。",
            "无去无来林下客，吟魂一片共依依。"
        ],
        "title": "山云",
        "id": "4ea6a5f5-e39d-4fbf-b73d-2d7f2c10342e"
    },
    {
        "author": "连文凤",
        "paragraphs": [
            "娇红淡粉逞春姿，好手移来一两枝。",
            "见说此花三十种，只消莫画醉西施。"
        ],
        "title": "题画",
        "id": "54d20eef-bbd4-4f7f-a132-5f20ecc06ecf"
    },
    {
        "author": "连文凤",
        "paragraphs": [
            "本非学仙者，一日与仙期。",
            "绝粒自无术，不言人谓痴。",
            "倚筇看鹤语，分果饲猨饥。",
            "何似归山好，山中有紫芝。"
        ],
        "title": "赠赵主簿不语不食",
        "id": "33b9e43b-2b36-49d3-a403-ec430258f520"
    },
    {
        "author": "连文凤",
        "paragraphs": [
            "不隠山林隠市廛，半生活计此书田。",
            "可怜世上无扬子，谁识雄心在太玄。"
        ],
        "title": "赠隠士",
        "id": "1038c1db-2e55-47a0-b3b4-c6bd030019e1"
    },
    {
        "author": "连文凤",
        "paragraphs": [
            "曾于诗里识清名，几夜吟看婺女星。",
            "番令宅前花未盛，延陵墓上草先青。",
            "灯摇残月佳人哭，碑立斜阳御史铭。",
            "一纸哀歌和泪寄，山高水远树冥冥。"
        ],
        "title": "寄悼浦江吴县令清翁",
        "id": "ffcaa37e-f207-412c-8823-5e624bcd482e"
    },
    {
        "author": "连文凤",
        "paragraphs": [
            "少年锐气尽消磨，岁月相随醉梦过。",
            "今古悠悠交道变，江山渺渺俗人多。",
            "绝絃应为无知者，鼓瑟其如不好何。",
            "从此诗筒频寄取，鶑花时节莫蹉跎。"
        ],
        "title": "寄友人",
        "id": "4a9bf231-6a01-4911-9db5-441ba4f862a2"
    },
    {
        "author": "连文凤",
        "paragraphs": [
            "楚树吴云隔几尘，相思两地各伤神。",
            "悠悠岁月多华发，历历江山少故人。",
            "苔屋不来今日雨，草池长梦旧家春。",
            "便鸿为问平安信，聊当西风寄白苹。"
        ],
        "title": "寄李合舍",
        "id": "efa58238-74f9-42e5-9005-d9196bbef346"
    },
    {
        "author": "连文凤",
        "paragraphs": [
            "十载持竿浙水滨，江空岁晚更愁人。",
            "秦楼歌舞多燕剑，洛社风流少晋巾。",
            "伏枥已甘存老马，随波不解纵穷鳞。",
            "广文何日归茅屋，共醉樽前未死身。"
        ],
        "title": "酬婺郡学高广文",
        "id": "aa305f1b-a139-4d01-a01e-38a0dc1da5ed"
    },
    {
        "author": "连文凤",
        "paragraphs": [
            "忆昔邮亭奉别裾，不知别后意何如。",
            "夕阳树外烟尘隔，明月河边笑语疏。",
            "客路惊回飞去梦，天风吹落寄来书。",
            "西湖莫问残春色，且好白茅山下居。"
        ],
        "tags": [
            "西湖"
        ],
        "title": "酬高景仁见寄",
        "id": "b0ee67fa-97a9-4871-b6ca-7b0971d79a3d"
    },
    {
        "author": "连文凤",
        "paragraphs": [
            "我有离别肠，一日回百周。",
            "流光日以迈，离别何时休。",
            "仓庚求友声，朝莫鸣相酬。",
            "暖风老麦熟，秀野新阴稠。",
            "美人隔吴树，皓月明苏州。",
            "相望倚寥廓，孤怀抱绸缪。",
            "鬰志不得语，愁思纷如抽。",
            "遐想江湖人，长作鸥鹭俦。",
            "雨花落笔牀，水芳萦钓舟。",
            "赠我锦绣篇，坐之芰荷洲。",
            "好语尉心曲，喜色栖眉头。",
            "君子怀友生，小人徇俗流。",
            "颓波日靡靡，恶风声飕飕。",
            "喧啾乱孤皇，舞跃沸群鳅。",
            "抚景发浩叹，举觞不成讴。",
            "自顾蒲柳衰，敢望桑榆收。",
            "一生犹转蓬，百年如传邮。",
            "聚会苦不恒，浩荡宜纵游。",
            "拍浮酒在船，枕籍糟成丘。",
            "一醉乐陶陶，千古空悠悠。",
            "愿从卢博士，盘礴仙家楼。"
        ],
        "title": "酬卢宗说见贻",
        "id": "d88103b5-ecfc-4c07-a606-6f58b802bd7d"
    },
    {
        "author": "连文凤",
        "paragraphs": [
            "嗟哉寄生树，微根不自立。",
            "矗矗栖林壑，森森动原隰。",
            "本非梁栋材，唯有禽鸟集。",
            "纵逃千斧侵，宁免寒暑袭。",
            "一朝失所托，早暮不相及。",
            "人生同此寄，百年一呼吸。",
            "湿沫偷呴濡，疏漏强缀葺。",
            "未能与物化，安悟此机入。",
            "吾每叹吾生，忧思继以泣。",
            "托根非其所，举世沦以习。",
            "老枝年岁晚，病叶风雨急。",
            "神山眇何许，瑶草不可拾。"
        ],
        "title": "寄生树",
        "id": "4454af83-3914-4cd2-9bcd-4ebe50867cc6"
    },
    {
        "author": "连文凤",
        "paragraphs": [
            "闲堂风月深，自此出瑶琴。",
            "为我弹一曲，悠然生古心。",
            "余清分坐客，微响拂流禽。",
            "世上是非耳，谁能知此音。"
        ],
        "title": "听徐天民琴",
        "id": "929b5f65-9b6a-40de-96bd-766237515045"
    },
    {
        "author": "连文凤",
        "paragraphs": [
            "坐我以灵室，炉中一篆香。",
            "清芬醒耳目，余气入文章。",
            "微见五云散，闲消半日长。",
            "旧书重读罢，风味更悠扬。"
        ],
        "title": "烧香",
        "id": "8e51a27b-45e4-4a74-8ee4-e0f475eca5dc"
    },
    {
        "author": "连文凤",
        "paragraphs": [
            "此是前朝扈跸功，祥飞一朵锦云红。",
            "旌旗南渡长江外，香火西湖片水中。",
            "白鹤往来华表月，碧桃开落石坛风。",
            "刘郎今日玄都过，十四年前事不同。"
        ],
        "tags": [
            "长江",
            "西湖"
        ],
        "title": "重游四圣观",
        "id": "7d5deee2-d630-4c80-af7b-39294a13d026"
    },
    {
        "author": "连文凤",
        "paragraphs": [
            "不因来此地，不识别山春。",
            "几处坟无主，多年树有神。",
            "闻猨惊落日，畏虎问行人。",
            "忽到孤峰顶，白云飞满身。"
        ],
        "title": "昌化道中",
        "id": "850ce456-7a1b-4d4f-b791-e98994fabb1f"
    },
    {
        "author": "连文凤",
        "paragraphs": [
            "东风残柳旧烟青，不见长亭共短亭。",
            "几处王孙芳草地，胡僧相对坐看经。"
        ],
        "title": "湖上",
        "id": "39c62348-32e2-4a40-a3f9-d508b8bbc092"
    },
    {
        "author": "连文凤",
        "paragraphs": [
            "为厌缁尘污缟衣，闲身甘共水相依。",
            "尘间那得清泠水，何似瑶池饮夕晖。"
        ],
        "title": "鹤泉为丁君瑞赋",
        "id": "c9f145e9-82f3-4ae4-a48b-aef58d230427"
    },
    {
        "author": "连文凤",
        "paragraphs": [
            "蔼蔼抱幽姿，幽人得自怡。",
            "爱之似君子，好不在花枝。",
            "浊世已如许，香心终未衰。",
            "窗前堪作伴，闲读九歌词。"
        ],
        "title": "对兰",
        "id": "c57ab23e-bdd2-4961-b1ac-ce63a77f28ea"
    },
    {
        "author": "连文凤",
        "paragraphs": [
            "不用移春槛，西风满小车。",
            "行行无长物，粲粲只黄花。",
            "晚色装秋重，寒香引雾斜。",
            "辇来尊俎处，有酒不须赊。"
        ],
        "title": "载菊分题",
        "id": "8b00f718-a87a-4256-9ff9-4c86f9f05838"
    },
    {
        "author": "连文凤",
        "paragraphs": [
            "朝兮呼相食，莫兮呼相集。",
            "行行水之湄，止止原之隰。",
            "行止相与言，慎勿罗网入。",
            "君看禽鸟心，犹念在原息。",
            "嗟哉郑氏子，糊口不自给。"
        ],
        "title": "鹡鸰",
        "id": "a1524f5d-ad3c-4bda-82ad-7db25641fc94"
    },
    {
        "author": "连文凤",
        "paragraphs": [
            "营巢生计失，余恨更依依。",
            "故国知何处，西风满去衣。",
            "花案空昨梦，柳巷竟残晖。",
            "欲问兴亡事，无言各自飞。"
        ],
        "title": "归燕",
        "id": "a280cc7c-ea0d-4242-ab99-e82664427198"
    },
    {
        "author": "连文凤",
        "paragraphs": [
            "谁将晚秋菊，染作新春衣。",
            "立当花枝上，惊散群鸟飞。",
            "一声复一声，声声如歔欷。",
            "歔欷意何如，乔木空无依。",
            "相呼入幽谷，今人交道非。"
        ],
        "title": "仓庚",
        "id": "bbccbe23-3a2b-4428-8af9-8731b17d4eab"
    },
    {
        "author": "连文凤",
        "paragraphs": [
            "越山眇何许，孤影更依依。",
            "每见无心出，因思齧指归。",
            "随风游泮水，带雨湿斑衣。",
            "应想巴陵地，春余寸草晖。"
        ],
        "title": "飞云亭",
        "id": "858ef05f-e2ef-4dcd-86e2-d52fd79d237f"
    },
    {
        "author": "连文凤",
        "paragraphs": [
            "儒家生计薄，火后复何如。",
            "白发谁怜汝，青山自借居。",
            "种花思旧业，对竹理残书。",
            "莫叹今牢落，湖边尚可渔。"
        ],
        "title": "林处士湖居",
        "id": "bc9eed4d-e79a-4f3e-947d-57a8e8d9862a"
    },
    {
        "author": "连文凤",
        "paragraphs": [
            "钟仪作楚奏，庄舄吟越声。",
            "土风固尔殊，心事终当明。",
            "韶濩久不伦，矧复英与茎。",
            "正声何寥寥，淫哇鸣纵横。",
            "世有知音人，恻恻闻若惊。",
            "抱器入河海，泯默怀幽贞。",
            "掩泣望西狩，素王不复生。",
            "怆然鼓一曲，聊以舒此情。",
            "一鼓草木震，再鼓山岳清。",
            "我耳非子期，顾我一再倾。",
            "何当登斯堂，酌酒歌鹿鸣。"
        ],
        "title": "题金华方韶卿在雅堂",
        "id": "d635e1a0-c9b4-482c-8792-7d2fe136601a"
    },
    {
        "author": "连文凤",
        "paragraphs": [
            "绝无一语到人间，但把瑶琴续续弹。",
            "夜鹤归来山月白，松花吹落石林寒。"
        ],
        "title": "黄高士山房",
        "id": "f7ea7bbd-d488-471f-9a91-86683ea3548b"
    },
    {
        "author": "连文凤",
        "paragraphs": [
            "曾赋隠居图，知君已定居。",
            "移家重入市，引鹤自挑书。",
            "烟雨生新梦，云山护旧庐。",
            "但令风浪静，何处不堪渔。"
        ],
        "title": "寄送介夫城居",
        "id": "ac9d1d92-f85a-4d3a-8227-92c1d8feeb7b"
    },
    {
        "author": "连文凤",
        "paragraphs": [
            "春风跃马看花时，肯信秋风鬓易衰。",
            "富贵百年皆长物，老来方悔读书迟。"
        ],
        "title": "偶作  其一",
        "id": "a18f211c-b152-403a-a031-45483bcad978"
    },
    {
        "author": "连文凤",
        "paragraphs": [
            "少年场屋苦奔波，每对书檠读不多。",
            "三十年来书好读，可怜老眼费摩挲。"
        ],
        "title": "偶作  其二",
        "id": "be24930d-d54f-4d47-84e5-c8635d27372e"
    },
    {
        "author": "连文凤",
        "paragraphs": [
            "来到深山处士家，山前山后响缲车。",
            "老夫不晓人间事，行遍西园看橘花。"
        ],
        "title": "偶题",
        "id": "b4512dff-96a0-41d8-90ce-b89f655f611f"
    },
    {
        "author": "连文凤",
        "paragraphs": [
            "学书学剑两茫然，空过浮生五十年。",
            "拟向烟波深处住，王租已及钓鱼船。"
        ],
        "title": "无题  其一",
        "id": "020557d7-b7ad-41f6-95a4-cf91db3d33d7"
    },
    {
        "author": "连文凤",
        "paragraphs": [
            "华毂高轩傲世尘，一枝筇竹喜相亲。",
            "精神我愧鸿都客，甲子谁同绛县人。",
            "悠远山川终古在，鲜妍花草逐时新。",
            "故交霜叶凋零尽，欲话当年记不真。"
        ],
        "title": "无题  其二",
        "id": "03817cd5-ed41-4144-a8ff-6b07311f8889"
    },
    {
        "author": "连文凤",
        "paragraphs": [
            "每恨诗才短，吟来两目昏。",
            "虽然五七字，难似万余言。",
            "雅道扶不起，苦心谁共论。",
            "几回风雨夜，哭杀杜陵魂。"
        ],
        "title": "自题",
        "id": "6a90d9cb-8b0a-45d3-ac3c-2eaaa3e24dd3"
    },
    {
        "author": "连文凤",
        "paragraphs": [
            "宰相临危不辱身，晋周惟有两忠臣。",
            "国亡八载身方死，今古更无第二人。"
        ],
        "title": "读文丞相宋瑞诗  其一",
        "id": "1c72a8b1-141c-4e85-8019-6a138c7c6dd5"
    },
    {
        "author": "连文凤",
        "paragraphs": [
            "身后声名满世间，孤魂万里朔风寒。",
            "何年得见忠臣传，且把君诗当史看。"
        ],
        "title": "读文丞相宋瑞诗  其二",
        "id": "f31e6fbe-ccfc-42b9-be68-8a55eef2392c"
    },
    {
        "author": "连文凤",
        "paragraphs": [
            "不愁离别难，江浙片云闲。",
            "黄叶晚秋径，白茅深处山。",
            "有诗连梦远，无累得身闲。",
            "若遇西风便，安书寄雁还。"
        ],
        "title": "送高景仁之广德",
        "id": "d92eeba4-c2c0-4a5b-a0cb-2759f5756338"
    },
    {
        "author": "连文凤",
        "paragraphs": [
            "茫茫尘世厌风波，但把柴门掩薜萝。",
            "朝野交游能有几，文章气味已无多。",
            "收书且作林泉隠，洗砚闲将岁月磨。",
            "后夜偶然逢埜叟，错看太乙重相过。"
        ],
        "title": "送林校书入山",
        "id": "1f19c602-f4a8-4c16-bef0-44f6e9f4e3c5"
    },
    {
        "author": "连文凤",
        "paragraphs": [
            "琴剑西还已有期，白云飞处望多时。",
            "湖边别酒春风醉，江上归帆落日迟。",
            "客思悠悠生远树，梦魂隠隠入芳篱。",
            "到家若话吴中事，自有哀歌寄楚词。"
        ],
        "title": "送罗寿可归临江",
        "id": "08ab6e18-a845-4c72-b83a-bc7362574c58"
    },
    {
        "author": "连文凤",
        "paragraphs": [
            "君浙余闽数千里，相逢共饮西湖水。",
            "湖水正甘鱼正肥，一曲离歌入秋耳。",
            "八月风高草木悲，荒城日夜尘沙飞。",
            "家山况有古雁荡，此山不归将何之。"
        ],
        "tags": [
            "西湖"
        ],
        "title": "送叶东叔归永嘉",
        "id": "adbfc978-8b53-4fd8-8aa5-cc955c361936"
    },
    {
        "author": "连文凤",
        "paragraphs": [
            "锐气如君老不磨，悠悠世路涉风波。",
            "西湖旧识惟鸥鹭，故国重来尽黍禾。",
            "短枕客中生梦少，归舟江上载诗多。",
            "相逢未久忽相别，奈此夕阳芳草何。"
        ],
        "tags": [
            "西湖"
        ],
        "title": "送李元晖合舍归庐陵",
        "id": "863ba3c0-1eaa-42ba-a59c-c0db5bf59278"
    },
    {
        "author": "连文凤",
        "paragraphs": [
            "突兀双峰晓色分，瘦筇支足上昆仑。",
            "雷声俯听婴儿语，石势平看骏马奔。",
            "故国山川千古在，前朝人物几家存。",
            "登临不用多怊怅，只好清吟伴野猨。"
        ],
        "title": "送曹之才游天目山",
        "id": "ae3f7814-d560-4c3c-89ae-203a6de17af3"
    },
    {
        "author": "释云林",
        "paragraphs": [
            "沧海尘生望不还，虚空粉碎步方艰。",
            "时人欲识今行履，一衲萧然云岭间。"
        ],
        "title": "归山",
        "id": "a2581276-4fe3-4e35-a6d2-126226b932be"
    },
    {
        "author": "释云林",
        "paragraphs": [
            "搔首何须更问天，此心灰尽不重然。",
            "休将琐琐尘寰事，换我山中枕石眠。"
        ],
        "title": "答友",
        "id": "cbc27968-c8b8-440b-b237-9ec7ef2e593b"
    },
    {
        "author": "李思衍",
        "paragraphs": [
            "白头老翁发垂领，牵孙与客摩孙顶。",
            "翁年八十死无恤，怜女孩童困饥馑。",
            "去年虽旱犹禾熟，今年飞霜先杀菽。",
            "去年饥馑犹一粥，今年饥馑无余粟。",
            "客谢老翁将孙去，泪下如丝不能语。",
            "零丁老病维一身，独卧茅檐夜深雨。",
            "梦回犹是悮呼孙，县吏催租正打门。"
        ],
        "title": "鬻孙谣",
        "id": "6c09491d-45bf-4c87-8fe9-26d0e60592e3"
    },
    {
        "author": "李思衍",
        "paragraphs": [
            "笋班玉立五云阶，曾醉天家舞马杯。",
            "坐困庾楼分月久，明从尧殿带春来。",
            "洪钧暖入宫桥柳，金鼎香传驿使梅。",
            "爆竹一声春梦晓，沈香亭北牡丹开。"
        ],
        "title": "元日",
        "id": "aa756077-3ec0-4d99-889e-e46828ccdf58"
    },
    {
        "author": "李思衍",
        "paragraphs": [
            "猎猎风沙透纸窗，地炉火歇冷侵牀。",
            "一声孤鹤唳残月，几杵疏钟敲晓霜。",
            "黍律嘘春燕谷暖，梅花入梦楚天长。",
            "归期乞趁东风软，醉袅丝鞭吟绿杨。"
        ],
        "title": "见王参政",
        "id": "e7ae1316-e3f8-4284-a148-47d7bc6d61f0"
    },
    {
        "author": "李思衍",
        "paragraphs": [
            "双气光收紫气沈，六丝辔动使华临。",
            "寒生柏府风霜面，清照梅花玉雪心。",
            "一道秋江澄浊浪，千厓晓色破顽阴。",
            "水天霞鹜吟情逸，只恐商家要作霖。"
        ],
        "title": "寄江西魏按察",
        "id": "ee3440d5-37ad-41ed-b127-f3b2f62f41ee"
    },
    {
        "author": "李思衍",
        "paragraphs": [
            "台上栖乌颤晓寒，朱帘云静楚天宽。",
            "星芒摇动龙阿剑，霜气横陈廌角冠。",
            "苦透柏心风力劲，清临梅影雪痕干。",
            "浑源闻有传家谱，夜露心香借易看。"
        ],
        "title": "上雷御史",
        "id": "01748c47-183a-4c72-92cb-63927800e499"
    },
    {
        "author": "李思衍",
        "paragraphs": [
            "危亭新构客持觞，雨挹阑干面面凉。",
            "烟外好山供水墨，风前老树奏笙簧。",
            "接天净绿秋江白，著地彤云晚稻黄。",
            "騕褭丝鞭归兴逸，水晶宫殿桂花香。"
        ],
        "title": "妙高台",
        "id": "7a936982-8202-49be-8362-d94cd798b947"
    },
    {
        "author": "李思衍",
        "paragraphs": [
            "百蛮冠带悉来庭，九处临关万雉城。",
            "汉殿风驰十行诏，唐藩雷动众军声。",
            "海涵春育民膏泽，雨施云行天性情。",
            "听得老癃扶杖语，紫微垣畔泰阶平。"
        ],
        "title": "次韵单徒提举",
        "id": "83873573-aec6-4c23-b0a6-3f25ef2510ea"
    },
    {
        "author": "李思衍",
        "paragraphs": [
            "沧海成田艮岳荒，谁能行役不彷徨。",
            "青城北狩隔万里，花石南来宝几纲。",
            "土暗尘昏天水碧，风轻雨过女真黄。",
            "无人可语宣和事，九些陈留酹一觞。"
        ],
        "title": "汴京怀古",
        "id": "52febf77-dfe6-4167-807b-2239200a8315"
    },
    {
        "author": "李思衍",
        "paragraphs": [
            "万间顶𩕳翠光团，千尺廊腰眼界宽。",
            "鸭脚参天风雨老，龙髯蛰地雪霜寒。",
            "庭花飞墨空遗恨，宫叶流红不忍看。",
            "古往今来只如此，夕阳搔首倚阑干。"
        ],
        "title": "会同馆",
        "id": "6af2562e-c340-4427-9a0a-625aadc8ac66"
    },
    {
        "author": "李思衍",
        "paragraphs": [
            "三十六坊如掌平，长桥短艇水纵横。",
            "银河一道江连海，画障四围山绕城。",
            "老树烟云春绿暗，小楼帘幕晓红明。",
            "阴阴翠影谁家屋，梦觉草池鶑一声。"
        ],
        "title": "华盖楼",
        "id": "c6eb6b1a-8111-4beb-9bf6-bf44b6b95ed6"
    },
    {
        "author": "李思衍",
        "paragraphs": [
            "寒牛觳觫秋江烟，五丁担落石一拳。",
            "惊涛拍岸撼不动，夕阳老背供鸦眠。",
            "天荒地老煮白石，顽懒不过苍苔田。",
            "腾腾卧地带佛性，尚肯远护风涛船。",
            "泥深蹄转重，鼻缺绳难穿。",
            "既不能西推紫气度函谷，五千道德言神仙。",
            "又不能粪金开秦塞，隔绝鸟道四万八千年。",
            "渴奔一斗酒，傲兀庐山前。",
            "潢池刀剑卖已尽，贞观斗米方成钱。",
            "雨犁急趁勾芒起，不然碎汝春风鞭。"
        ],
        "tags": [
            "庐山"
        ],
        "title": "石牛行",
        "id": "e7029fa9-f3e7-4df7-b127-42473750a762"
    },
    {
        "author": "李思衍",
        "paragraphs": [
            "干坤气运会贞元，皓月腾空息瘴烟。",
            "北阙星驰新诰命，南郊春转旧山川。",
            "存诚乃可必事帝，保国无如是畏天。",
            "光觐紫宸归化锦，山河带砺保千年。"
        ],
        "title": "世子燕席索诗",
        "id": "b8723793-bf64-41b6-a9f0-4a065be1250a"
    },
    {
        "author": "李思衍",
        "paragraphs": [
            "雨露汪洋普汉恩，凤啣丹诏出红云。",
            "拓开地角皆和气，净挟天河洗战尘。",
            "尽道玺书十行下，胜如琴殿五絃薰。",
            "干坤兼爱无南北，何患云雷复有屯。"
        ],
        "title": "世子和前韵有自顾不才惭锡土只缘多病欠朝天之句即席次韵",
        "id": "33772d44-112b-4e3e-b8d8-a78ce044524c"
    },
    {
        "author": "李思衍",
        "paragraphs": [
            "绿玺南来奉玉音，九重恻怛为民深。",
            "蜀人爰命相如檄，越使何求陆贾金。",
            "冰雪孤忠臣子事，干坤生物帝王心。",
            "从今但得天从欲，航海梯山岁岁深。"
        ],
        "title": "行赆有礼辞之世子举陆贾事亹亹见爱谢绝以诗",
        "id": "384ed19c-6777-4590-af06-b4e6c1c06dbc"
    },
    {
        "author": "李思衍",
        "paragraphs": [
            "一水渊渟绿不波，四山玉立碧嵯峨。",
            "城头刍石黄楼赋，台上风云赤帝歌。",
            "竹帛有香豪杰在，山河无恙废兴多。",
            "男儿要作千年调，戏马台高石可磨。"
        ],
        "title": "彭城",
        "id": "c76cb764-d209-466d-a253-a73cdb25fd90"
    },
    {
        "author": "李思衍",
        "paragraphs": [
            "峰顶浮图第几重，四天尘界尽虚空。",
            "县居岛屿萦回处，海在烟霞靉靆中。",
            "浴水垂盘旸谷日，轰雷鼙鼓怒涛风。",
            "蓬莱咫尺阑干底，平步长桥跨玉虹。"
        ],
        "title": "隆山塔院",
        "id": "349b85ba-3b41-4dcb-b374-f3ad5f4280a1"
    },
    {
        "author": "李思衍",
        "paragraphs": [
            "堂成合入辋川图，尘隔香红九轨衢。",
            "诗泄骚情风格老，棋藏活著路头苏。",
            "梅黄著雨惊鶑染，竹醉薰风倩鹤扶。",
            "一片丹青谁画得，吟肠恼断老耕夫。"
        ],
        "title": "志古溪堂",
        "id": "a22d5d60-0e7e-4948-9aac-5889696bf15b"
    },
    {
        "author": "李思衍",
        "paragraphs": [
            "十里珠帘一半垂，扬州风物最宜诗。",
            "平山倚槛欧阳子，明月吹箫杜牧之。",
            "吟笔新添梅鼎手，歌楼争觅竹枝词。",
            "濡毫愿逐奚奴后，描尽春风芍药枝。"
        ],
        "title": "见维扬崔左丞",
        "id": "11c27574-8446-48ec-ae96-c125e0a37130"
    },
    {
        "author": "李思衍",
        "paragraphs": [
            "玉笋头边懒押班，汗青笔削更重刊。",
            "直言何管雷霆怒，清节不知冰雪寒。",
            "性理晦庵真学术，须眉商岭古衣冠。",
            "欲求绘画耆英手，写过江南子弟看。"
        ],
        "title": "拜许鲁斋像",
        "id": "63446cac-e5dc-4b50-9290-e4db866b6028"
    },
    {
        "author": "李思衍",
        "paragraphs": [
            "紫盖星临北斗躔，金门客去几千年。",
            "蒙泉有味见福地，劫火离灰是洞天。",
            "尘外仙家山上屋，日边帆影海东船。",
            "飘飘云气蓬莱近，五彩飞鸾不用鞭。"
        ],
        "title": "天庆宫",
        "id": "1e27e43f-7584-46d1-b3f7-c033f6164067"
    },
    {
        "author": "李思衍",
        "paragraphs": [
            "地席跏趺午坐凉，棋边袖手看人忙。",
            "槟榔{月若}□又春绿，送到谁家橘柚香。"
        ],
        "title": "安南观棋",
        "id": "7df3517f-e05d-4aab-ac92-0bc203e46a60"
    },
    {
        "author": "李思衍",
        "paragraphs": [
            "登坛抛却钓鱼竿，庙食难酬一饭恩。",
            "春老五陵佳气歇，近来谁复念王孙。"
        ],
        "title": "漂母墓",
        "id": "ed663f93-2fde-4145-ac2f-e4165fc48f27"
    },
    {
        "author": "李思衍",
        "paragraphs": [
            "天地由来有废兴，义无两大一身轻。",
            "封疆社稷若不死，妇女须眉安用生。",
            "纽解三纲重接续，灰寒万劫独光明。",
            "便当配食三闾庙，启迪民彝见太平。"
        ],
        "title": "吊李肯斋",
        "id": "700f7eaf-5817-45d6-8932-8176c34cda81"
    },
    {
        "author": "李思衍",
        "paragraphs": [
            "二到摩云顶𩕳头，雨花湿透褐驼裘。",
            "草荒行路几百折，茅盖前峰又一州。",
            "雁泽流离新户口，鹿场町疃旧田畴。",
            "太平有象重生聚，甲洗天河剑买牛。"
        ],
        "title": "思明州摩云岭",
        "id": "e1988576-ad57-4447-b1d5-c4c9358b92b0"
    },
    {
        "author": "李思衍",
        "paragraphs": [
            "持囊簪笏紫霄闲，声价高于万斛山。",
            "绝顶上行谁不爱，急流中退古来难。",
            "人言进步必为相，我道知几好丐闲。",
            "若也买田清颍上，幅巾便是进贤冠。"
        ],
        "title": "万斛山",
        "id": "baa29834-f46c-4869-aa4f-03064a10d3db"
    },
    {
        "author": "盛明远",
        "paragraphs": [
            "溪山行自得，松竹最相知。",
            "避世逢天宝，编年问义熙。",
            "鸟驯时傍户，婢小亦吟诗。",
            "薇蕨秋来少，香生芋熟时。"
        ],
        "title": "书怀",
        "id": "a352a29f-e2cc-480c-9aa7-658f8f6d7501"
    },
    {
        "author": "江琼",
        "paragraphs": [
            "凄凉浯水迹如扫，漫郎宅荒崖畔草。",
            "雨淋日炙山骨癯，磨得人间岁月老。",
            "粤从天地开辟来，经济何代无奇才。",
            "若得高名烂青史，底恨白骨埋黄埃。",
            "孽臣边将乱国纪，郭公千载凛不死。",
            "纪在中兴第一功，三绝宁论文与字。",
            "吁嗟古往而今来，插天何处无石崖。",
            "两京未复百战罢，铜驼荆棘谁能开。",
            "世事轮云可悲慨，文学老生品何在。",
            "君不见零落寒溪几世孙，自打元家古碑卖。"
        ],
        "title": "磨崖碑",
        "id": "c59410ec-215e-4703-a4e7-563f7d277fbb"
    },
    {
        "author": "师严",
        "paragraphs": [
            "鹿门山人沧浪客，洒泪已枯眼见骨。",
            "风尘峥嵘万里空，不知何处营三窟。",
            "城中性命汤火近，路穷援断无消息。",
            "鼠窃狗偷何足忧，都将十指漫天日。",
            "大言阔步好公卿，三百年余涵养成。",
            "已闻郑五但搔首，复道庞涓竖子名。",
            "平时肉食夸果决，谁信临危跋疐行。",
            "白头面皱牙齿落，万事已矣秋风生。"
        ],
        "title": "渡江",
        "id": "af18003f-45d5-4426-8890-2f3e210ed71e"
    },
    {
        "author": "师严",
        "paragraphs": [
            "长江天设险，荆州国西门。",
            "幕前杖斧钺，赫赫齐晋尊。",
            "熊罴在掌握，百万不敢喧。",
            "固列崖峤立，动色虹蜺翻。",
            "虽云上将猷，亦是明主恩。",
            "高秋鼓角壮，惨澹伤精魂。",
            "山南正困戹，血肉连川原。",
            "由来多垒辱，岂不在大藩。",
            "既同事王室，于义如弟晜。",
            "朂哉从简书，卹邻古所敦。"
        ],
        "tags": [
            "长江"
        ],
        "title": "大阅",
        "id": "552b4990-f842-44ab-97a9-de1e45900572"
    },
    {
        "author": "师严",
        "paragraphs": [
            "汉阴美人青兕裘，独骑瘦马寻荒丘。",
            "花前下马迎一笑，珠玉在侧形骸羞。",
            "酒酣散发箕踞坐，锦带烂熳悬吴钩。",
            "断蛟刺虎好身手，碧瞳如水涵清秋。",
            "惜哉科目太脱略，壮士岂为章句囚。",
            "中原格鬭困不已，江波木落寒悠悠。"
        ],
        "title": "蔺五见访",
        "id": "eab6cbc4-45fa-44b3-9242-633c1a5d63d6"
    },
    {
        "author": "师严",
        "paragraphs": [
            "天风浩荡何处来，荆南府中好春酒。",
            "我公此日盛宾佐，但饮无劳问升斗。",
            "座中十万无下筯，乌帽朱衣马牛走。",
            "好舞清歌如有神，翠烂金明各回首。",
            "人生行乐须壮年，小人再拜为主寿。",
            "满堂泪落起挽须，临馈三叹成鬰纡。",
            "干戈未定郡国破，乱臣贼子何代无。",
            "主忧臣辱坐感激，忍对花鸟调欢娱。",
            "近闻士卒愿一战，猛气正倚风尘粗。",
            "丈夫行事动千古，快意一饱非雄图。"
        ],
        "title": "庚午三月五日朱尚书席上醉歌",
        "id": "7c121cbf-f556-4d34-ba8d-43483f609a7e"
    },
    {
        "author": "师严",
        "paragraphs": [
            "浩荡千年调，饥寒八尺身。",
            "不愁逢魍魉，可笑系麒麟。",
            "残雪江村路，空山涧水春。",
            "时违终远去，道在岂全贫。"
        ],
        "title": "武陵客居",
        "id": "a881ece2-2640-4f63-a720-5ed9b179aa29"
    },
    {
        "author": "师严",
        "paragraphs": [
            "去国秦公子，穷途阮步兵。",
            "别离如昨日，豪侠异平生。",
            "江月为谁好，巴船何处行。",
            "高秋伴摇落，早发若为情。"
        ],
        "title": "公安早发",
        "id": "1878f54e-d762-4edf-97ca-4290c7379c6a"
    },
    {
        "author": "廖应瑞",
        "paragraphs": [
            "苍崖古刹夹清泉，中有元郎几百年。",
            "策杖摩挲看不足，壮怀惆怅大江边。"
        ],
        "title": "浯溪",
        "id": "2c91f060-ba06-4d11-b23d-fd8c65cdaa3b"
    },
    {
        "author": "罗源民",
        "paragraphs": [
            "十里清溪流活水，连村绿稼有甘霖。",
            "罗村野叟千秋史，秋浦先生一片心。"
        ],
        "title": "颂秋浦先生",
        "id": "f0e2d35d-abeb-4412-9d78-8753126b8868"
    },
    {
        "author": "郑思肖",
        "paragraphs": [
            "天水相涵万象清，咸池真乐妙无根。",
            "大音岂在九霄外，有意听时却不闻。"
        ],
        "tags": [
            "洞庭湖"
        ],
        "title": "黄帝洞庭张乐图",
        "id": "0bb5c0b7-8b15-48a4-b924-f2e0dbe8ddf9"
    },
    {
        "author": "郑思肖",
        "paragraphs": [
            "百姓相忘尧帝春，耕田凿井淡无情。",
            "只今正是何年月，日日月从东向生。"
        ],
        "title": "尧民击壤图",
        "id": "f1bf5d6c-6db4-49fa-9f9e-83289f47d57d"
    },
    {
        "author": "郑思肖",
        "paragraphs": [
            "万事喧喧杂响中，细参巢父意无穷。",
            "须还半掬溪边水，方始教君耳不聋。"
        ],
        "title": "巢父洗耳图",
        "id": "99ba8602-9387-4e22-b48f-eed9e51f40a3"
    },
    {
        "author": "郑思肖",
        "paragraphs": [
            "天下摇头不肯为，恰如瓢挂老松枝。",
            "许由不在箕山在，千古高风属阿谁。"
        ],
        "title": "许由弃瓢图",
        "id": "02af01ba-3e6f-4b98-96db-9da048c2ef77"
    },
    {
        "author": "郑思肖",
        "paragraphs": [
            "八十翁翁心尚孩，渭滨痴坐弄徘徊。",
            "当初若是逃名者，谁要文王上钓来。"
        ],
        "title": "吕望垂钓图",
        "id": "31e361e4-aeb2-487f-bfde-f063b9fd26f1"
    },
    {
        "author": "郑思肖",
        "paragraphs": [
            "扣马痴心谏不休，既拼一死百无忧。",
            "因何留得首阳在，只说商家不说周。"
        ],
        "title": "夷齐西山图",
        "id": "ffeddffb-5600-4f42-b22a-561c50a3a547"
    },
    {
        "author": "郑思肖",
        "paragraphs": [
            "紫气东来压万山，老聃吐舌笑开颜。",
            "青牛车外天风阔，摇动当年函谷关。"
        ],
        "title": "老子度关图",
        "id": "c66acb4b-fa59-4b0d-976d-399ad6644620"
    },
    {
        "author": "郑思肖",
        "paragraphs": [
            "从来绝艺欲超伦，何止弯弓用意深。",
            "觑破微尘微极处，忽开大地见红心。"
        ],
        "title": "纪昌贯蝨悟射图",
        "id": "b32dad24-a134-4ee3-98ad-73ed8fe9235c"
    },
    {
        "author": "郑思肖",
        "paragraphs": [
            "一契高山流水心，形神空静两忘情。",
            "自非父母所生耳，听见伯牙声外声。"
        ],
        "title": "钟子期听琴图",
        "id": "75481a20-a1ef-4e8a-b29d-e31f459f7efc"
    },
    {
        "author": "郑思肖",
        "paragraphs": [
            "终不求人更赏音，只当仰面看山林。",
            "一双闲手无聊頼，满地斜阳是此心。"
        ],
        "title": "伯牙绝弦图",
        "id": "15f9105c-cc06-4ec1-a52c-15109fa1f619"
    },
    {
        "author": "郑思肖",
        "paragraphs": [
            "生死悠悠付老天，启期三乐亦超然。",
            "此身不得为男子，空活人间九十年。"
        ],
        "title": "荣启期三乐图",
        "id": "16a38770-b335-4f2b-b183-3ae8e69f588b"
    },
    {
        "author": "郑思肖",
        "paragraphs": [
            "冀地群中不可留，如龙走地绝无俦。",
            "何劳伯乐一相顾，抹过西风数百州。"
        ],
        "title": "伯乐相马图",
        "id": "287f2b6b-c146-4e0f-b21a-658834807038"
    },
    {
        "author": "郑思肖",
        "paragraphs": [
            "素来梦觉两俱空，开眼还如阖眼同。",
            "蝶是庄周周是蝶，百花无口骂春风。"
        ],
        "title": "庄子梦蝶图",
        "id": "efb9634f-e851-4a78-9653-3c3d3556825d"
    },
    {
        "author": "郑思肖",
        "paragraphs": [
            "轮扁释椎开口谏，国君据坐展书开。",
            "古人糟粕终枯淡，谁醉天然滋味来。"
        ],
        "title": "轮扁谏读书图",
        "id": "f851cd2b-447f-47bb-b5bd-6dbf2dde066e"
    },
    {
        "author": "郑思肖",
        "paragraphs": [
            "大璞中函天地精，卞和抱出愈分明。",
            "一番刖足一番哭，哭杀世人无眼睛。"
        ],
        "title": "卞和泣玉图",
        "id": "e3442b65-67d8-44ea-abe2-91d7b58b3ceb"
    },
    {
        "author": "郑思肖",
        "paragraphs": [
            "斯人岂是饭牛者，浩叹空怀扣角悲。",
            "说到漫漫长夜处，南山白石也攒眉。"
        ],
        "title": "甯戚饭牛图",
        "id": "3a14ec92-3e64-40a7-a53e-5d6ae278eec9"
    },
    {
        "author": "郑思肖",
        "paragraphs": [
            "秋影澄澄湛碧波，濯缨人远意如何。",
            "临风歌罢飘然去，卖弄沧浪清处多。"
        ],
        "title": "孺子濯缨图",
        "id": "6f2e3dbe-e375-45b8-b874-538959038b73"
    },
    {
        "author": "郑思肖",
        "paragraphs": [
            "神物难传变化时，叶公眼外泄天机。",
            "一从亲见真头角，满手风云雷电飞。"
        ],
        "title": "叶公画龙图",
        "id": "b26a51d6-e048-4e3a-8ab3-f36cbb8b992d"
    },
    {
        "author": "郑思肖",
        "paragraphs": [
            "狐白裘边事若难，孟尝门下亦何颜。",
            "若无意智翻身去，半夜焉能度此关。"
        ],
        "title": "孟尝君度关图",
        "id": "ee1ac0b6-dba0-49fb-99c4-958950c15e24"
    },
    {
        "author": "郑思肖",
        "paragraphs": [
            "楚人念念爱清湘，苦忆九歌频断肠。",
            "只道此中皆楚国，还于何处拜东皇。"
        ],
        "title": "屈原九歌图",
        "id": "1df71afb-1d68-4dce-9ce6-98091301cf65"
    },
    {
        "author": "郑思肖",
        "paragraphs": [
            "谁念三闾久陆沉，饱霜犹自傲秋深。",
            "年年吞吐说不得，一见黄花一苦心。"
        ],
        "title": "屈原餐菊图",
        "id": "77a40c9b-e794-4b36-b5df-c382fc206ccd"
    },
    {
        "author": "郑思肖",
        "paragraphs": [
            "乌喙无情奈若何，功成只合理渔蓑。",
            "跃身吴越兴亡外，一舸江湖风月多。"
        ],
        "title": "范蠡扁舟图",
        "id": "cbaa4f5a-33cd-40f5-af23-1390ee015ba4"
    },
    {
        "author": "郑思肖",
        "paragraphs": [
            "十九人中不数君，当机勇辩独超群。",
            "若非末后脱颖出，多得英风泼楚云。"
        ],
        "title": "毛遂脱颖图",
        "id": "46b8b44d-8c92-45ea-af5d-497903ee0267"
    },
    {
        "author": "郑思肖",
        "paragraphs": [
            "此心安分即逍遥，无欲何愁外境摇。",
            "才有秋毫失中正，一杯水亦不能消。"
        ],
        "title": "鲁欹器图",
        "id": "d534a165-8ce8-4006-9633-865a592e433e"
    },
    {
        "author": "郑思肖",
        "paragraphs": [
            "宇宙茫茫尽坦途，莫将得失自相辜。",
            "胸中若有一些子，大地山河俱窃鈇。"
        ],
        "title": "列子窃鈇图",
        "id": "3a526b70-73cd-4b08-8d9f-6a22dfb37855"
    },
    {
        "author": "郑思肖",
        "paragraphs": [
            "郎归犹未到家中，艳语勾春妾面红。",
            "叵耐相逢不相识，梅花那肯恋东风。"
        ],
        "title": "秋胡子图",
        "id": "1283e9b0-8ef2-4fd2-a281-0540f2531c60"
    },
    {
        "author": "郑思肖",
        "paragraphs": [
            "荡尽吴王醉后春，化为颦笑艳精神。",
            "当胸一点痛得别，直是妖娆恼杀人。"
        ],
        "title": "西施捧心图",
        "id": "660ce5ef-c0e8-49ed-88de-f86be780c86a"
    },
    {
        "author": "郑思肖",
        "paragraphs": [
            "欲化龟蛇生圣胎，骊山微意孰能猜。",
            "纯钢一块都磨尽，不信纤毫眼不开。"
        ],
        "title": "骊山老姥磨铁杵欲作绣针图",
        "id": "0f52848d-7dff-4a43-b135-565ecb80319d"
    },
    {
        "author": "郑思肖",
        "paragraphs": [
            "弄玉飘飘仙女姿，凤凰低舞久相期。",
            "箫中应有别一曲，飞出青天影外吹。"
        ],
        "title": "秦女吹箫图",
        "id": "8c55ac32-0dd4-416b-ab20-7f1b5c30dfb1"
    },
    {
        "author": "郑思肖",
        "paragraphs": [
            "雾质烟姿雪月心，凌波无迹似多情。",
            "试听谁在湘江上，彷彿秋风曲数声。"
        ],
        "title": "湘灵鼓瑟图",
        "id": "b1fb3b5d-c8fe-4a62-b243-33fb4d0fbc89"
    },
    {
        "author": "郑思肖",
        "paragraphs": [
            "六国倾城辇入秦，深花密柳鏁青春。",
            "神仙自有长生路，岂是阿房宫里人。"
        ],
        "title": "毛女图",
        "id": "c9fd92e7-9da5-4328-9b43-7f3040b9cec5"
    },
    {
        "author": "郑思肖",
        "paragraphs": [
            "仙药长生不易求，仙山可在海东头。",
            "祖龙灭尽诸侯后，徐福却来赢一筹。"
        ],
        "title": "徐福采药图",
        "id": "ea9e125d-a76d-4a97-9f68-53668b5d7f88"
    },
    {
        "author": "郑思肖",
        "paragraphs": [
            "百二山河势莫当，咸阳谁付与高皇。",
            "尽嫌嬴政鲍鱼臭，争慕邵平瓜圃香。"
        ],
        "title": "青门种瓜图",
        "id": "4b98e744-afe6-4214-b480-a064df62078f"
    },
    {
        "author": "郑思肖",
        "paragraphs": [
            "先入关中得计多，彭城未是汉山河。",
            "不操擒纵英雄手，韩信何由肯倒戈。"
        ],
        "title": "汉高祖将韩信图",
        "id": "b65e953b-6f49-40da-9dcc-1cbf73612f7c"
    },
    {
        "author": "郑思肖",
        "paragraphs": [
            "三度桥边伺老仙，始将兵法尽相传。",
            "不知蹑足此一计，还出书中第几篇。"
        ],
        "title": "张子房遇黄石公图",
        "id": "82f02259-51d0-49cf-8308-f45e9bdcd3e8"
    },
    {
        "author": "郑思肖",
        "paragraphs": [
            "晔晔紫芝巖石隈，避秦有地似蓬莱。",
            "可怜白发坐不定，又被汉朝呼出来。"
        ],
        "title": "四皓图",
        "id": "7f1addd0-3100-427a-8eff-384cdf4ff684"
    },
    {
        "author": "郑思肖",
        "paragraphs": [
            "细柳营中作略殊，宁容直入骤先驱。",
            "不因一见入门诀，文帝何曾识亚夫。"
        ],
        "title": "周亚夫细柳营图",
        "id": "df2e4b89-f39e-4a8b-be2b-30b17f83e35d"
    },
    {
        "author": "郑思肖",
        "paragraphs": [
            "怪石蹲身草芥中，错疑猛虎喷腥风。",
            "何消重费将军力，只在当头一箭功。"
        ],
        "title": "李广射石虎图",
        "id": "baf0bdcf-5813-4ae5-a789-41f7d6cf34e4"
    },
    {
        "author": "郑思肖",
        "paragraphs": [
            "西汉诸儒君最醇，无人见面意应深。",
            "三年尽力窥经史，一旦看花了古今。"
        ],
        "title": "董仲舒不窥园图",
        "id": "c167fe03-6f3e-4517-95b5-9ca7d5028974"
    },
    {
        "author": "郑思肖",
        "paragraphs": [
            "十九年间堕渺茫，饥来齧雪齿生香。",
            "一心只梦飞归国，双眼何曾看见羊。"
        ],
        "title": "苏武牧羊假寐图",
        "id": "ff923ab9-6f88-4837-b039-3ec9ad19b5f1"
    },
    {
        "author": "郑思肖",
        "paragraphs": [
            "同为武帝一时人，忠逆分违感慨深。",
            "早信子卿归汉去，泪痕滴滴滴黄金。"
        ],
        "title": "苏李泣别图",
        "id": "202b04d9-e40c-4faa-9702-8131d42dd056"
    },
    {
        "author": "郑思肖",
        "paragraphs": [
            "初上升仙何慷慨，重来衣锦颇从容。",
            "男儿意气当如此，透过禹门方是龙。"
        ],
        "title": "司马相如题柱图",
        "id": "5f87757c-7578-45b6-8a64-c5f6bcc8b5ff"
    },
    {
        "author": "郑思肖",
        "paragraphs": [
            "牛女宫中事若何，亲身曾得上天河。",
            "逢人莫说支机石，漏泄苍苍意已多。"
        ],
        "title": "张骞乘槎图",
        "id": "db57c785-2400-4640-8a7b-20dc8c3cf0f1"
    },
    {
        "author": "郑思肖",
        "paragraphs": [
            "翟公冷语久逾新，汉世交情古亦今。",
            "不被死生贫贱转，此时方始见人心。"
        ],
        "title": "翟公交情图",
        "id": "2f67a54f-47b2-456e-a093-65207bedeca3"
    },
    {
        "author": "郑思肖",
        "paragraphs": [
            "年当五十始荣华，覆水难收重叹嗟。",
            "岂信后来春色别，满柴担上尽开花。"
        ],
        "title": "朱买臣卖柴图",
        "id": "18054a7a-a680-4f7d-af06-ed7a373b6dc7"
    },
    {
        "author": "郑思肖",
        "paragraphs": [
            "昔日贤哉二大夫，东门祖帐耀通衢。",
            "太平时节独先去，阖国人知此意无。"
        ],
        "title": "二疏东门祖帐图",
        "id": "c58393c8-2a9f-4c17-a646-46ccbe6d69b6"
    },
    {
        "author": "郑思肖",
        "paragraphs": [
            "多是垂帘自养神，仅能了日即安贫。",
            "不离忠孝谈玄妙，岂是寻常卖卜人。"
        ],
        "title": "严君平垂帘卖卜图",
        "id": "89f85e01-049d-4c2b-b279-e16da3784555"
    },
    {
        "author": "郑思肖",
        "paragraphs": [
            "兄弟参商四十春，金华山里问斜曛。",
            "相逢不是牧羊客，白石颟顸冷笑君。"
        ],
        "title": "皇初平牧羊图",
        "id": "c83c2b24-f314-464c-a65a-6cbe70742e82"
    },
    {
        "author": "郑思肖",
        "paragraphs": [
            "玄圃筵开物外春，万仙欢笑动精神。",
            "蟠桃种子今犹在，谁是三千年后人。"
        ],
        "title": "西王母蟠桃宴图",
        "id": "9d686da2-c828-4079-af58-63d1db275e72"
    },
    {
        "author": "郑思肖",
        "paragraphs": [
            "新莽纷纷未有涯，桐江山水颇为嘉。",
            "无心偶向一丝上，钓得清风满汉家。"
        ],
        "title": "严子陵垂钓图",
        "id": "f93ee085-b318-45d2-a90f-84e5eca54484"
    },
    {
        "author": "郑思肖",
        "paragraphs": [
            "飞玉堆寒二丈过，杜门僵卧养天和。",
            "不愁屋外六花大，但觉胸中清气多。"
        ],
        "title": "袁安卧雪图",
        "id": "38ddc22c-f474-4572-a841-6ba5148f7ec0"
    },
    {
        "author": "郑思肖",
        "paragraphs": [
            "癖爱诗书苦未休，肯将俗事挂心头。",
            "等闲痛快语言外，那见雨来和麦流。"
        ],
        "title": "高凤读书漂麦图",
        "id": "34aea00e-1c05-4197-a778-4b86cd89a672"
    },
    {
        "author": "郑思肖",
        "paragraphs": [
            "玉局曾经拜老君，子孙今尚宝玄文。",
            "要知龙虎山前意，但看空中数片云。"
        ],
        "title": "张天师飞升图",
        "id": "bd1cf476-0d4f-482d-a28f-70d845c74b00"
    },
    {
        "author": "郑思肖",
        "paragraphs": [
            "鸦鹭争飞局局殊，便生国手亦难图。",
            "未曾落子有一著，王粲还能覆得无。"
        ],
        "title": "王粲覆棋图",
        "id": "0c2c5041-dfe3-4437-ac8f-06b3a78f837e"
    },
    {
        "author": "郑思肖",
        "paragraphs": [
            "抱膝高吟梁父时，卧龙致雨未为迟。",
            "若无三顾草庐意，剖出心肝卖与谁。"
        ],
        "title": "先主三顾草庐图",
        "id": "b83bcf0a-d52c-4082-a69f-b373dd669fd6"
    },
    {
        "author": "郑思肖",
        "paragraphs": [
            "一身英气射光芒，北定中原事转长。",
            "落得两篇出师表，至今只是汉文章。"
        ],
        "title": "孔明出师表图",
        "id": "07264bde-58dc-4532-a82f-9ff7a8d35c9a"
    },
    {
        "author": "郑思肖",
        "paragraphs": [
            "孔明抱义耻偏安，不道中兴事业难。",
            "頼有石头知落处，任从人换八门看。"
        ],
        "title": "孔明成都八阵图",
        "id": "3440922b-7eb3-4a8a-8b1f-abaef852e421"
    },
    {
        "author": "郑思肖",
        "paragraphs": [
            "母病杯羹意未谐，解衣竟欲卧冰开。",
            "有心直透清波下，安得无鱼跃出来。"
        ],
        "title": "王祥卧冰图",
        "id": "d927ee89-27ea-4c8d-b1ba-69ba6d143f3a"
    },
    {
        "author": "郑思肖",
        "paragraphs": [
            "口不言钱早不同，何须相试苦相攻。",
            "今朝叱去阿堵物，一室玲珑分外空。"
        ],
        "title": "王衍举阿堵物图",
        "id": "61931b59-b9ec-463a-8074-327c9ee5f7c5"
    },
    {
        "author": "郑思肖",
        "paragraphs": [
            "清谈何补晋江山，谁与中原了岁寒。",
            "惟有白云三四片，飞来自向古琅玕。"
        ],
        "title": "竹林七贤图",
        "id": "89713fbd-0866-44e4-a6d9-c45abd0aceef"
    },
    {
        "author": "郑思肖",
        "paragraphs": [
            "秋沁徽之骨亦清，翠光如水漾空明。",
            "只图一见此君面，谁更问人闲姓名。"
        ],
        "title": "王子猷看竹图",
        "id": "86fcbbfd-620b-4869-ad6f-12e5fae742ec"
    },
    {
        "author": "郑思肖",
        "paragraphs": [
            "雪夜怀人泛剡溪，造门而返是还非。",
            "不曾相见犹相见，满载清风独自归。"
        ],
        "title": "王子猷访戴图",
        "id": "16f241aa-e563-43e6-b6c7-568021473269"
    },
    {
        "author": "郑思肖",
        "paragraphs": [
            "少妇当垆应怪人，陶陶一觉了残更。",
            "无情不作如花想，梦见醉乡生月明。"
        ],
        "title": "阮籍醉眠酒家图",
        "id": "b1e2d44d-5b0f-4254-b8e2-48b0a8cf2e49"
    },
    {
        "author": "郑思肖",
        "paragraphs": [
            "酒国韶光无际涯，大人境界绝朋侪。",
            "生来自有一方地，何待醉终才始埋。"
        ],
        "title": "刘伶荷锸图",
        "id": "f24b4d4c-2a33-4f91-ab78-86b1b11010bc"
    },
    {
        "author": "郑思肖",
        "paragraphs": [
            "独抱洋洋太古心，王门何苦欲相寻。",
            "狂来宁可破琴去，不许俗人闻此音。"
        ],
        "title": "戴安道破琴图",
        "id": "10080f5e-7cd1-42ed-b389-9e60bcf6a04c"
    },
    {
        "author": "郑思肖",
        "paragraphs": [
            "醉玉颓来欲化仙，一漥和气蔼芳妍。",
            "终宵自向华胥去，吏部何曾瓮下眠。"
        ],
        "title": "毕卓瓮间图",
        "id": "5c0a70b0-065d-4292-8c5d-4fea9ba7f95a"
    },
    {
        "author": "郑思肖",
        "paragraphs": [
            "孙康苦志惜居诸，雪夜无灯兴有余。",
            "冷地白光生破屋，自然开眼见诗书。"
        ],
        "title": "孙康映雪读书图",
        "id": "2991d977-087b-4bd9-b422-064066ac58cb"
    },
    {
        "author": "郑思肖",
        "paragraphs": [
            "名爵虽荣心最苦，莼鲈有味食无厌。",
            "后来京洛风尘暗，转觉吴淞江水甜。"
        ],
        "title": "张翰思莼鲈图",
        "id": "63a7aacd-103e-448c-bf26-3034ea0a224c"
    },
    {
        "author": "郑思肖",
        "paragraphs": [
            "孙楚匆匆误答时，说来颇与事相违。",
            "枕流潄石翻为妙，活弄胸中倒一机。"
        ],
        "title": "孙楚枕流潄石图",
        "id": "243f8b1e-cc7c-4edc-9024-2d0773da6839"
    },
    {
        "author": "郑思肖",
        "paragraphs": [
            "老子情怀颇滑稽，登楼恰喜月明时。",
            "虽然于此兴不浅，要且诸人知不知。"
        ],
        "title": "庾亮登南楼图",
        "id": "62a389e5-4a54-4835-ad77-c38f4c7e2eda"
    },
    {
        "author": "郑思肖",
        "paragraphs": [
            "一朝周处奋英豪，三害皆除岂惮劳。",
            "若是不能降自己，纵屠龙虎不为高。"
        ],
        "title": "周处除三害图",
        "id": "0fed5d2e-1967-46cf-a35c-5625dd8024b7"
    },
    {
        "author": "郑思肖",
        "paragraphs": [
            "犹记兰亭三月三，流觞曲水畅清酣。",
            "分明一段永和意，好向羲之笔外参。"
        ],
        "title": "王羲之兰亭图",
        "id": "85d854d3-e2b4-4b57-b794-da2eb300de19"
    },
    {
        "author": "郑思肖",
        "paragraphs": [
            "倾盖相逢不问谁，知音那肯露心机。",
            "一声吹破清秋影，惊散闲云各自飞。"
        ],
        "title": "桓伊三弄图",
        "id": "d9eaf682-4edc-4da7-b206-75f51e8a4ebd"
    },
    {
        "author": "郑思肖",
        "paragraphs": [
            "武子耽书不暂忘，练囊终夜照凄凉。",
            "读来读去东方白，笑杀流萤数点光。"
        ],
        "title": "车武子聚萤读书图",
        "id": "f43e4edc-04b9-4676-9567-ed87608cd2b7"
    },
    {
        "author": "郑思肖",
        "paragraphs": [
            "独荐霜丸意不安，谁供甘旨侍团圞。",
            "蓦然忆著娘生面，万树黄金尽喜欢。"
        ],
        "title": "陆绩怀橘遗母图",
        "id": "44a49acd-1df8-4f27-8977-dd68286cd01f"
    },
    {
        "author": "郑思肖",
        "paragraphs": [
            "外物终难换肺肠，隠之清介顿生狂。",
            "便教饮尽贪泉水，只觉通身白雪香。"
        ],
        "title": "吴隠之饮贪泉图",
        "id": "357f6d50-6868-417e-97d8-688481e466ba"
    },
    {
        "author": "郑思肖",
        "paragraphs": [
            "七夕庭中罗绮干，邻家应是鄙儒冠。",
            "文章满腹无人识，铺与青天白日看。"
        ],
        "title": "郝隆晒腹书图",
        "id": "0b79618b-6311-4133-8c78-c8d7d9e88e58"
    },
    {
        "author": "郑思肖",
        "paragraphs": [
            "老气苍寒松树活，闲情幽淡菊花开。",
            "一条古路无人走，还且与人相往来。"
        ],
        "title": "陶渊明三迳图",
        "id": "84a61c08-61c9-484c-b1c5-3fb0477a91c2"
    },
    {
        "author": "郑思肖",
        "paragraphs": [
            "彭泽归来老岁华，东篱尽可了生涯。",
            "谁知秋意凋零后，最耐风霜有此花。"
        ],
        "title": "陶渊明对菊图",
        "id": "3fa332b7-91a1-4d66-ba97-b6fa1e6f0c9d"
    },
    {
        "author": "郑思肖",
        "paragraphs": [
            "名士天生磊落才，只耽痛饮罄樽罍。",
            "谁传一味解酲法，歌断离骚眼自开。"
        ],
        "title": "王孝伯痛饮读离骚图",
        "id": "f1058e60-a566-4015-9f3e-b0aed3daab0b"
    },
    {
        "author": "郑思肖",
        "paragraphs": [
            "铁柱遗踪尚俨然，五陵后必出群仙。",
            "当时谌姆说甚么，四十二人都上天。"
        ],
        "title": "许真君飞升图",
        "id": "3b40e946-98d3-4467-89c3-9f5095d65e13"
    },
    {
        "author": "郑思肖",
        "paragraphs": [
            "碧眼空空照九州，阮公不是我同流。",
            "划然长啸谁听得，独有苏门山点头。"
        ],
        "title": "孙登长啸图",
        "id": "7df4bade-dcf2-4e1a-9ec6-0e91451f00cb"
    },
    {
        "author": "郑思肖",
        "paragraphs": [
            "五百年方开此山，寒光浮暖湿而干。",
            "明明正是洪濛髓，只恐凡人不肯餐。"
        ],
        "title": "王烈餐石髓图",
        "id": "fe1f1ec3-0986-409c-82a3-9517c9beac5d"
    },
    {
        "author": "郑思肖",
        "paragraphs": [
            "长城徭役苦咨嗟，澧水偷春隠岁华。",
            "有耳不闻秦汉事，眼前日日赏桃花。"
        ],
        "title": "桃源图",
        "id": "ea89ca95-0973-40e9-92fa-7adf87e7453a"
    },
    {
        "author": "郑思肖",
        "paragraphs": [
            "日出樵柴日落归，几年黑白梦纷飞。",
            "看来直待斧柯烂，始悟老仙棋外机。"
        ],
        "title": "烂柯图",
        "id": "16ef5b41-183e-412e-a1d9-bf801eb30773"
    },
    {
        "author": "郑思肖",
        "paragraphs": [
            "白昼平津涌似雷，尽惊灵物出尘埃。",
            "倒翻三尺挥空去，对舞双龙破浪来。"
        ],
        "title": "延平跃剑图",
        "id": "e5fc15f9-9e17-4682-a02d-e30576752ba5"
    },
    {
        "author": "郑思肖",
        "paragraphs": [
            "弘景层楼掉太清，万龙卷翠响泠泠。",
            "此心不出三界看，一片秋声何处听。"
        ],
        "title": "陶弘景三层楼听松风图",
        "id": "d111608c-e30e-4775-a9bf-4e929de524a7"
    },
    {
        "author": "郑思肖",
        "paragraphs": [
            "太子奢华能几年，尽将春梦付荒烟。",
            "错听古调一两拍，空嗅斯文数百篇。"
        ],
        "title": "文选阁图",
        "id": "4d6d46be-ed26-4f2e-9a78-39b08353d775"
    },
    {
        "author": "郑思肖",
        "paragraphs": [
            "玉仗飞行驭太空，须臾径到广寒宫。",
            "三郎胸次无高见，落眼蟾蜍光影中。"
        ],
        "title": "唐明皇游月宫图",
        "id": "9cb1d65a-b7ce-446d-afb3-583f2f642cc7"
    },
    {
        "author": "郑思肖",
        "paragraphs": [
            "梦里骑龙出八荒，扫空热恼作清凉。",
            "不消数滴天瓢雨，净洗娑婆透骨香。"
        ],
        "title": "李靖天瓢图",
        "id": "1ca51be3-c2fa-46bf-94b6-29fe59860fd3"
    },
    {
        "author": "郑思肖",
        "paragraphs": [
            "王勃清才俊不禁，烂铺艳锦赏知音。",
            "空余高阁青云里，谁识落霞秋水心。"
        ],
        "tags": [
            "滕王阁"
        ],
        "title": "王勃滕王阁记图",
        "id": "af469046-389c-4d4f-bd47-4b8d997c338d"
    },
    {
        "author": "郑思肖",
        "paragraphs": [
            "驻马回头眺碧空，河阳在望去匆匆。",
            "吾亲虽舍白云下，岂出梁公一念中。"
        ],
        "title": "狄仁杰白云亲舍图",
        "id": "b55868f9-1833-419c-942e-398868078a3b"
    },
    {
        "author": "郑思肖",
        "paragraphs": [
            "明主怜才若赐官，奔驰微禄负家山。",
            "狂吟搔首笑归去，满路秋光上醉颜。"
        ],
        "title": "孟浩然归隠图",
        "id": "b4eb5706-dbaf-4787-b837-4be888afd0fa"
    },
    {
        "author": "郑思肖",
        "paragraphs": [
            "斗酒未干诗百篇，篇篇奇气走云烟。",
            "自从捧砚脱靴后，笑看唐家万里天。"
        ],
        "title": "李太白砚靴图",
        "id": "bea3710b-320f-4f03-808d-72c497bc7709"
    },
    {
        "author": "郑思肖",
        "paragraphs": [
            "雨卷风掀地欲沈，浣花溪路似难寻。",
            "数间茅屋苦饶舌，说杀少陵忧国心。"
        ],
        "title": "杜子美茅屋为秋风所破歌图",
        "id": "8ff5f5fb-9bc7-4db9-adb3-89c1839662b2"
    },
    {
        "author": "郑思肖",
        "paragraphs": [
            "饭颗山前花正妍，饮愁为醉弄吟颠。",
            "突然骑过草堂去，梦拜杜鹃声外天。"
        ],
        "title": "杜子美骑馿图",
        "id": "f726d01c-fdae-453a-97cc-c33c3db585a4"
    },
    {
        "author": "郑思肖",
        "paragraphs": [
            "诸葛甘棠岁月深，霜皮黛色鬰沉沉。",
            "尚垂清荫蜀国里，一树风霜千载心。"
        ],
        "title": "子美孔明庙古柏行图",
        "id": "e3af4172-d21e-4413-be52-a2978cec5cb7"
    },
    {
        "author": "郑思肖",
        "paragraphs": [
            "朝奏空言暮远途，蓝关飞雪渍衣裾。",
            "岂期去国八千里，此意犹能化鳄鱼。"
        ],
        "title": "韩昌黎祭鳄鱼图",
        "id": "159ed51f-5574-41c7-907f-683f912dfdcb"
    },
    {
        "author": "郑思肖",
        "paragraphs": [
            "空玄影外渺孤舟，不与渔翁意思侔。",
            "万顷风涛一天雪，且看谁解下金钩。"
        ],
        "title": "柳子厚赋寒江钓雪图",
        "id": "09e2e860-4f0b-438f-b296-939a4ac9551c"
    },
    {
        "author": "郑思肖",
        "paragraphs": [
            "月团片片吐苍烟，破帽笼头手自煎。",
            "七椀不妨都吃了，恣开笑口骂群仙。"
        ],
        "title": "卢仝煎茶图",
        "id": "b523d26e-5c87-494f-a7f0-df3857915507"
    },
    {
        "author": "郑思肖",
        "paragraphs": [
            "笠泽往来无定期，煮茶垂钓醉吟诗。",
            "一船清致终难画，不是散人应不知。"
        ],
        "title": "陆龟蒙茶灶笔牀图",
        "id": "5cad1523-5034-4d80-949a-1aba664f3bae"
    },
    {
        "author": "郑思肖",
        "paragraphs": [
            "织手生风搅昼寒，好花翻影艳清欢。",
            "试看不犯锋铓处，舞碎晴空雪一团。"
        ],
        "title": "公孙大娘舞剑图",
        "id": "1fa61a83-1eca-4766-8a86-21e5bab1f2cd"
    },
    {
        "author": "郑思肖",
        "paragraphs": [
            "云是尧时丙子生，狂踪怪迹恣幽情。",
            "拗馿面目不须看，一任骑来颠倒行。"
        ],
        "title": "张果老倒骑馿图",
        "id": "88814368-5462-4805-a7a9-157c6de305ab"
    },
    {
        "author": "郑思肖",
        "paragraphs": [
            "苕霅春深花满溪，一钩翻动碧琉璃。",
            "蓑衣篛笠尽有意，不到斜风细雨知。"
        ],
        "title": "张志和渔父图",
        "id": "89d63266-3eca-4de6-82f5-eb4362594ded"
    },
    {
        "author": "郑思肖",
        "paragraphs": [
            "踏踏歌中天地开，红颜春树莫相催。",
            "蓝袍转破转奇特，别看仙人舞一回。"
        ],
        "title": "蓝采和踏踏歌图",
        "id": "d5bb221e-6364-41e0-8784-f468ab325f4e"
    },
    {
        "author": "郑思肖",
        "paragraphs": [
            "钟吕喃喃手指空，应谈玄牝妙无穷。",
            "都来造化只半句，不在丹经文字中。"
        ],
        "title": "钟吕传道图",
        "id": "e9f8c793-5002-4d02-bab7-d383f4609901"
    },
    {
        "author": "郑思肖",
        "paragraphs": [
            "链就玄玄一块金，朝磨暮写愈精神。",
            "先生此墨初无价，不识谁为买墨人。"
        ],
        "title": "吕洞宾卖墨图",
        "id": "154e2b72-610b-4088-9250-04f5484013fc"
    },
    {
        "author": "郑思肖",
        "paragraphs": [
            "东老忘怀相遇时，洞宾烂醉以为期。",
            "聊题不涉毫端句，早被石榴皮得知。"
        ],
        "title": "沈东老遇吕洞宾图",
        "id": "10d8a00d-d3fc-4c04-8b94-2f78035a89b1"
    },
    {
        "author": "郑思肖",
        "paragraphs": [
            "剖破浑沦一壳宽，二仙飞去已云端。",
            "须知橘里封疆别，莫作凡间胜负看。"
        ],
        "title": "巴山橘中图",
        "id": "492bb12f-ca74-4aa5-9c58-200d24faadb6"
    },
    {
        "author": "郑思肖",
        "paragraphs": [
            "人爱中秋月色同，忽惊凉雨翳昏钟。",
            "如何只隔一重膜，不见仙家天柱峰。"
        ],
        "title": "中秋苦雨赵知微登天柱峰赏月图",
        "id": "ec1dd4aa-8286-4b35-a10e-acefa20adb67"
    },
    {
        "author": "郑思肖",
        "paragraphs": [
            "忘了堂堂六尺身，鬼花生艳幻微春。",
            "绝怜蚁窟无分晓，迷尽古今多少人。"
        ],
        "title": "南柯蚁梦图",
        "id": "c9fc1b8f-ee44-4927-b5b3-a039d951152e"
    },
    {
        "author": "郑思肖",
        "paragraphs": [
            "哭断东风转有情，俄惊满面笑容新。",
            "当时饮水今犹醉，别是桃花半点春。"
        ],
        "title": "崔护觅水图",
        "id": "9f457e7d-ea77-4935-a639-38e197621293"
    },
    {
        "author": "郑思肖",
        "paragraphs": [
            "有心谁怕铁为墙，直透虚空未易量。",
            "若问合离真伪事，满池绿水笑鸳鸯。"
        ],
        "title": "倩女离魂图",
        "id": "69808f06-f928-49e3-943d-63a328118f9e"
    },
    {
        "author": "郑思肖",
        "paragraphs": [
            "佳人睡觉失青山，恶毒心肠卖笑颜。",
            "认得皮毛一归去，花枝无艳虎全斑。"
        ],
        "title": "崔智韬虎妻图",
        "id": "8200e0e8-e0c0-4191-8934-8555d18f3c57"
    },
    {
        "author": "郑思肖",
        "paragraphs": [
            "惯立煎茶屋角头，低眸频候雪花浮。",
            "一奴一婢亦作怪，不为先生破屋愁。"
        ],
        "title": "玉川长须赤脚图",
        "id": "7903c8d3-866b-4264-928f-a644fae9a0d8"
    },
    {
        "author": "郑思肖",
        "paragraphs": [
            "五季干戈乱似麻，慵将醒眼阅年华。",
            "齁齁一觉华山里，谁问春开几度花。"
        ],
        "title": "陈抟睡图",
        "id": "e3193203-d40c-444b-8874-98f5fc8150ee"
    },
    {
        "author": "郑思肖",
        "paragraphs": [
            "雪压咸平处士家，冻云锁暝苦相遮。",
            "欲知天上春消息，只觅南枝第一花。"
        ],
        "title": "逋仙探梅图",
        "id": "2022b6ec-2db3-4e2d-81f2-edecb0b029c6"
    },
    {
        "author": "郑思肖",
        "paragraphs": [
            "泛舟赤壁痛衔杯，孟德英豪安在哉。",
            "何似江山风月妙，不从自己外边来。"
        ],
        "title": "苏东坡前赤壁赋图",
        "id": "c7745c52-dc43-40b5-9612-22afa8669004"
    },
    {
        "author": "郑思肖",
        "paragraphs": [
            "太一真人妙出神，聊乘莲叶下南冥。",
            "若人欲识空凉境，但诵薰风一卷经。"
        ],
        "title": "李伯时所画太一真人莲叶舟图",
        "id": "a4db7a53-2bf4-4b8f-8c06-04a9f1d2f854"
    },
    {
        "author": "郑思肖",
        "paragraphs": [
            "四簷玉立碧重重，终日相看眼亦空。",
            "何啻数来千万个，不知那个弄清风。"
        ],
        "title": "无名氏巡簷数修竹图",
        "id": "2963ce5a-3997-4325-a409-a19efa97653e"
    },
    {
        "author": "郑思肖",
        "paragraphs": [
            "有时业一笑，清于万壑冰。",
            "有时吐一语，浊于三月春。",
            "所以天地闲，不著如是人。",
            "任之波波走，永劫长沉沦。"
        ],
        "title": "锦钱余笑  其一",
        "id": "cf76eca8-7974-41ec-9b04-c99d5aefff8e"
    },
    {
        "author": "郑思肖",
        "paragraphs": [
            "昔有古先生，忒杀不唧溜。",
            "拈得一枝花，失却一张口。",
            "白昼叫不醒，徒尔打筋斗。",
            "若欲了此意，但饮一杯酒。"
        ],
        "title": "锦钱余笑  其二",
        "id": "42f20768-3647-4950-a440-0907d3517f8d"
    },
    {
        "author": "郑思肖",
        "paragraphs": [
            "晚年阖闾国，侨寓陋巷屋。",
            "屋中无所有，事事不具足。",
            "终不借人口，伸舌觅饭吃。",
            "以此大恣纵，骂人笑吃吃。"
        ],
        "title": "锦钱余笑  其三",
        "id": "e8b1ca7e-151f-4a14-adab-900dae79fe65"
    },
    {
        "author": "郑思肖",
        "paragraphs": [
            "山中一溪水，绝与众水别。",
            "不解饮清风，只解醉明月。",
            "一片清泠意，活动流不彻。",
            "何劳濯缨人，再三苦饶舌。"
        ],
        "title": "锦钱余笑  其四",
        "id": "9fa4d88e-afc2-4013-90c9-eaf13062bad6"
    },
    {
        "author": "郑思肖",
        "paragraphs": [
            "我家南山南，日月最相爱。",
            "清光泼面来，只是无人买。",
            "我昔买淂之，翻手恣买卖。",
            "山北诸草木，也只得礼拜。"
        ],
        "title": "锦钱余笑  其五",
        "id": "e914e871-5164-4f12-b470-d73888b7827b"
    },
    {
        "author": "郑思肖",
        "paragraphs": [
            "佯狂真佯狂，踏碎东风影。",
            "一任东风吹，花意乱不定。",
            "閙閙人丛中，人人唤不应。",
            "借问老先生，莫教是姓郑。"
        ],
        "title": "锦钱余笑  其六",
        "id": "8a9a59ce-14c9-4c4d-9543-35dcbbfa2e74"
    },
    {
        "author": "郑思肖",
        "paragraphs": [
            "头戴烂纱巾，脚踏破鞋底。",
            "不知以何道，琮琤宇宙里。",
            "或恐是达人，毋乃是痴子。",
            "我亦欲问之，面冷似铁鬼。"
        ],
        "title": "锦钱余笑  其七",
        "id": "c3c3a6cf-9bc1-4b0c-9ee9-1400071e4bfb"
    },
    {
        "author": "郑思肖",
        "paragraphs": [
            "我有一句子，朗朗最分明。",
            "问水水亦笑，问石石亦嗔。",
            "独有老枯树，闻之弥精神。",
            "从此开笑面，恼杀天下人。"
        ],
        "title": "锦钱余笑  其八",
        "id": "14433bcd-76fd-47b3-9a8e-a323cf50e6f5"
    },
    {
        "author": "郑思肖",
        "paragraphs": [
            "崛强数十年，只弄一枝笔。",
            "笔是无根花，日月常结实。",
            "千千万万颗，颗颗如红日。",
            "日日采将来，布施十方佛。"
        ],
        "title": "锦钱余笑  其九",
        "id": "146a0be0-8fb0-487c-99ad-17f2ac6e39c9"
    },
    {
        "author": "郑思肖",
        "paragraphs": [
            "苍蝇亦奇哉，腹内矢何物。",
            "黑者变为白，白者变为黑。",
            "不换人活眼，何以化流俗。",
            "我来阎浮提，却喜无此术。"
        ],
        "title": "锦钱余笑  其一○",
        "id": "7c506e83-6851-47cf-91ac-bb904d7afc34"
    },
    {
        "author": "郑思肖",
        "paragraphs": [
            "一火陶铸来，莫不皆完具。",
            "岂有一造化，而劳别父母。",
            "可怜生盲者，当面不辨主。",
            "此理甚无斁，唾汝化为土。"
        ],
        "title": "锦钱余笑  其一一",
        "id": "45b99d2e-5094-4792-b5de-b9021714101c"
    },
    {
        "author": "郑思肖",
        "paragraphs": [
            "不怕明日死，且喜今日活。",
            "拍响浪敲击，飞谑讯挑挞。",
            "直送双眼去，天外破毫末。",
            "卢都横上唇，口门八寸阔。"
        ],
        "title": "锦钱余笑  其一二",
        "id": "e6a5f500-dc2a-4dfc-9cab-ae20cac6c25e"
    },
    {
        "author": "郑思肖",
        "paragraphs": [
            "三三即九九，数之何曾有。",
            "九九非三三，拈来不用参。",
            "满顶发䰐鬖，满面骨巖巉。",
            "不知死日至，只是弄痴憨。"
        ],
        "title": "锦钱余笑  其一三",
        "id": "d145e5b6-881e-4f5f-9940-3e20f767526d"
    },
    {
        "author": "郑思肖",
        "paragraphs": [
            "巉巉巖谷中，尽谓是白石。",
            "一见一摩挲，老眼滴寒碧。",
            "绝无一点香，苍顶直坚立。",
            "当道横黄金，惜哉无人识。"
        ],
        "title": "锦钱余笑  其一四",
        "id": "e8500095-52a0-45ed-8025-3ce6ba3461f3"
    },
    {
        "author": "郑思肖",
        "paragraphs": [
            "叫笑舞荒唐，面上生雪霜。",
            "一味呵呵笑，赤脚走四方。",
            "明月忽见憎，憎我太枯清。",
            "我亦骂明月，骂月弄光明。"
        ],
        "title": "锦钱余笑  其一五",
        "id": "f22652da-319a-417a-a565-51e932292124"
    },
    {
        "author": "郑思肖",
        "paragraphs": [
            "每爱入深山，最怕石路恶。",
            "剖树斫木屐，坚欲护双脚。",
            "即忙著将来，步步革落落。",
            "从教世上人，骂我错错错。"
        ],
        "title": "锦钱余笑  其一六",
        "id": "21017ada-4306-4c2d-93e5-db8443658322"
    },
    {
        "author": "郑思肖",
        "paragraphs": [
            "二十余年来，非不喜饮酒。",
            "近日青天痴，也逐世人走。",
            "骂詈古冰雪，赞叹新花柳。",
            "安得不独行，鼻角插入口。"
        ],
        "title": "锦钱余笑  其一七",
        "id": "97941ffc-61a0-4ede-8ea9-114fce2d05eb"
    },
    {
        "author": "郑思肖",
        "paragraphs": [
            "飘飘山中行，与云同出没。",
            "饥来餐生石，入口细无骨。",
            "满吻流甘香，不嚼而味出。",
            "幽禽独赏音，数声不可忽。"
        ],
        "title": "锦钱余笑  其一八",
        "id": "ae333e3d-c3ca-40e4-930c-c520ca5391de"
    },
    {
        "author": "郑思肖",
        "paragraphs": [
            "生来好苦吟，与天争意气。",
            "自谓李杜生，当趋下风避。",
            "而今吾老矣，无力收鼻涕。",
            "非惟不成文，抑且错写字。"
        ],
        "title": "锦钱余笑  其一九",
        "id": "aa5ac966-1e31-454e-9be1-e378c3b8be3c"
    },
    {
        "author": "郑思肖",
        "paragraphs": [
            "昔者所读书，皆已束高阁。",
            "只有自是经，今亦俱忘却。",
            "时乎歌一拍，不知是谁作。",
            "慎勿错听之，也且用不著。"
        ],
        "title": "锦钱余笑  其二○",
        "id": "1daf6829-bc5c-4903-927f-8a8d2c51d7d2"
    },
    {
        "author": "郑思肖",
        "paragraphs": [
            "突然出身来，拨却青天转。",
            "击破古洪濛，碎作七八片。",
            "片片生春风，散作花柳面。",
            "面面冷眼笑，何处不相见。"
        ],
        "title": "锦钱余笑  其二一",
        "id": "60718fbb-f60f-46bd-91f8-d0254cfbbeaa"
    },
    {
        "author": "郑思肖",
        "paragraphs": [
            "顽绝绝顽绝，以笑为生业。",
            "刚道黑如炭，谁知白似雪。",
            "笑杀娑婆儿，尽逐光影灭。",
            "若无八角眼，岂识四方月。"
        ],
        "title": "锦钱余笑  其二二",
        "id": "d0d12e4d-4b9a-4a06-ab71-ae8b4642a543"
    },
    {
        "author": "郑思肖",
        "paragraphs": [
            "叫卖没底有，有价不敢道。",
            "拾得一块泥，胜如万块宝。",
            "如此至鹘突，直是不老草。",
            "逢人但点头，好好好好好。"
        ],
        "title": "锦钱余笑  其二三",
        "id": "2320b08b-1349-4229-92e9-2b87132f8b77"
    },
    {
        "author": "郑思肖",
        "paragraphs": [
            "何待死方休，即今骨已朽。",
            "奇特动天地，也掷向背后。",
            "咄这臭矢囊，恣情开大口。",
            "几翻说得风，惊落虚空走。"
        ],
        "title": "锦钱余笑  其二四",
        "id": "8f4f9fe4-3037-43c2-87ea-afae6b6b2d00"
    },
    {
        "author": "郑思肖",
        "paragraphs": [
            "英雄登眺处，一剑独来游。",
            "男子抱奇气，中原入远谋。",
            "江分淮浙土，天阔楚吴秋。",
            "试望斜阳外，谁宽西顾忧。"
        ],
        "title": "题多景楼",
        "id": "0189d015-2c94-453b-8b8d-bd3f0a6ac193"
    },
    {
        "author": "郑思肖",
        "paragraphs": [
            "行李苦役役，相逢古润州。",
            "千金一夜醉，四海十年游。",
            "山静鬼行月，宵凉人梦秋。",
            "近闻边事急，畎亩得无忧。"
        ],
        "title": "逢陈宜之",
        "id": "8540315b-be51-4f05-9475-e7bd36f78ee9"
    },
    {
        "author": "郑思肖",
        "paragraphs": [
            "年高雪满簪，唤渡浙江浔。",
            "花落一杯酒，月明千里心。",
            "凤凰身宇宙，麋鹿性山林。",
            "别后空回首，冥冥烟树深。"
        ],
        "tags": [
            "友人",
            "送别",
            "伤怀"
        ],
        "title": "送友人归",
        "id": "8419b9f3-bd9c-4b24-b871-b0183c6344c5"
    },
    {
        "author": "郑思肖",
        "paragraphs": [
            "飞来绝顶上，流盼入无垠。",
            "国土东南阔，山川今古新。",
            "高楼临白日，平地载青春。",
            "直欲蓬莱去，因风问大钧。"
        ],
        "title": "越州飞翼楼",
        "id": "4868fceb-545f-4e99-bbaa-40f395631a3b"
    },
    {
        "author": "郑思肖",
        "paragraphs": [
            "弓冶学不就，悠悠信所之。",
            "坐看浮世梦，吟白少年髭。",
            "树冷巢营鹊，山晴角解麋。",
            "覩兹岁又晚，而我独何为。"
        ],
        "title": "书怀寄孟耐翁",
        "id": "23d05db5-117e-4f29-97c0-86637eca7f4a"
    },
    {
        "author": "郑思肖",
        "paragraphs": [
            "凉夜坐巖石，飞来白鹤鸣。",
            "星流银弹过，月碾玉轮行。",
            "万里思不极，一天秋更清。",
            "欣然有所得，长啸度蓬瀛。"
        ],
        "title": "山中闻鹤",
        "id": "7c68bef4-0a82-41af-a127-425f397e157c"
    },
    {
        "author": "郑思肖",
        "paragraphs": [
            "天地一闲人，孤云自在身。",
            "去来心不碍，语默意俱深。",
            "山叠千层树，花连四望春。",
            "旧年同笑语，今日独登临。"
        ],
        "title": "游观音山怀乡僧贵月溪",
        "id": "753e386d-ea08-4d8f-828f-aeccca533887"
    },
    {
        "author": "郑思肖",
        "paragraphs": [
            "无力可为用，登楼欲断魂。",
            "望西忧逆贼，指北说中原。",
            "粮运供淮饷，军行戍汉屯。",
            "何年遂所志，一统正干坤。"
        ],
        "title": "重题多景楼",
        "id": "dae89280-daef-4373-9d7c-340dac5f92fd"
    },
    {
        "author": "郑思肖",
        "paragraphs": [
            "烂醉拥貂裘，挥鞭跨紫骝。",
            "客途寒色重，边地月华愁。",
            "旌旆开前道，江山指别州。",
            "相逢俄作别，沧海一虚舟。"
        ],
        "title": "送人之官",
        "id": "f41bebaf-cd4e-4756-9baf-569985f7c26e"
    },
    {
        "author": "郑思肖",
        "paragraphs": [
            "说到死生处，令人羨出家。",
            "法身终不坏，浊世自无涯。",
            "梵夹金销字，经帘彩散花。",
            "拥炉待月上，溶雪煮春芽。"
        ],
        "title": "僧房夜坐",
        "id": "6ba71a93-5f78-4371-b10d-4a427adca738"
    },
    {
        "author": "郑思肖",
        "paragraphs": [
            "洋洋盈耳间，一派水潺潺。",
            "意不随声尽，心应与物闲。",
            "宿云穿窦出，飞鸟御风还。",
            "却喜无人识，支颐看远山。"
        ],
        "title": "听琴",
        "id": "95b33787-9691-4240-8913-b817a6bab36f"
    },
    {
        "author": "郑思肖",
        "paragraphs": [
            "御街暂分手，相忆两相望。",
            "生意随春动，新诗入梦香。",
            "九天饶雨露，一水贯苏杭。",
            "地控衣冠会，声名日日彰。"
        ],
        "title": "寄友人",
        "id": "fb50f4e6-c0fe-4f44-b10e-c7db3c43bb75"
    },
    {
        "author": "郑思肖",
        "paragraphs": [
            "拍马又登程，余酣尚未醒。",
            "曙蟾消淡白，秋汉覆空青。",
            "江走游龙势，山蟠睡虎形。",
            "飘零毋感叹，天地亦浮萍。"
        ],
        "title": "别故人",
        "id": "d826e4c4-5b5e-4aec-8ae3-2649bdc0ee4f"
    },
    {
        "author": "郑思肖",
        "paragraphs": [
            "歌声送晚酒匆匆，颇快青霄志已通。",
            "灯火几年成旧业，文章今日试新功。",
            "九天宫阙春城晓，万国轮蹄辇路风。",
            "每念苍生受辛苦，愿为霖雨白云中。"
        ],
        "title": "就泛省留别",
        "id": "75cea7e5-84c4-45ab-943a-603c51af94e5"
    },
    {
        "author": "郑思肖",
        "paragraphs": [
            "岂独吴王事可怜，人生回首总凄然。",
            "空嗟落日犹如梦，不记东风几换年。",
            "宝驾迹消前古地，菱歌声断晚凉船。",
            "如今城郭都迁变，茅屋荒颓草积烟。"
        ],
        "title": "夏驾湖晚步怀古",
        "id": "6ce7731c-167f-4994-bd35-ff0bf193d0b2"
    },
    {
        "author": "郑思肖",
        "paragraphs": [
            "向年治乱屡兴怀，此日清闲独把杯。",
            "千古英雄人不见，一楼风雨梦初回。",
            "空中变化观龙见，世上凄凉误凤来。",
            "须入山林了生死，莫将心迹付尘埃。"
        ],
        "title": "睡觉有怀寄王梅坞垓",
        "id": "ffbac744-5eb4-48df-a2af-7ae6071768fa"
    },
    {
        "author": "郑思肖",
        "paragraphs": [
            "歌断阳关奏暮笳，东风吹客向京华。",
            "三更舟度淞江月，一路春连上苑花。",
            "地逼星辰黄道近，山环宫殿紫云斜。",
            "兹游归计须宜早，莫遣相思梦绕家。"
        ],
        "title": "送人之行在",
        "id": "6455683a-f750-40a2-953d-bd60ef03ff89"
    },
    {
        "author": "郑思肖",
        "paragraphs": [
            "飘零书剑十年吴，又见西风脱尽梧。",
            "万顷秋生杯后兴，数茎雪上镜中须。",
            "晴天空阔浮云尽，破屋荒凉俗梦无。",
            "惟有固穷心不改，左经右史足清娱。"
        ],
        "title": "飘零",
        "id": "bbe83a93-ad32-4c1f-ac04-46654ca59863"
    },
    {
        "author": "郑思肖",
        "paragraphs": [
            "突兀高楼落照间，此身逈出俯人寰。",
            "客心不逐年华老，诗兴何曾月夜闲。",
            "峡水流归天际海，淮云飞度浙中山。",
            "杜鹃啼后归舟发，只有春愁满载还。"
        ],
        "title": "怀归",
        "id": "d0cffb01-6941-4ff9-b30a-5a2d3ab9c2cc"
    },
    {
        "author": "郑思肖",
        "paragraphs": [
            "凌空独立挺精神，节操森森骨不尘。",
            "半夜波涛惊鹤梦，几番风雨护龙身。",
            "心贞宁受岁寒变，气老常涵古意新。",
            "终见取为梁栋去，紫烟空锁碧磷𥒘。"
        ],
        "title": "南山老松",
        "id": "09b92851-0daa-458b-8cfa-2e5599741193"
    },
    {
        "author": "郑思肖",
        "paragraphs": [
            "河朔杯多席莫逃，碧筩制酒饮儿曹。",
            "雨余地润南风爽，秋近宵凉北斗高。",
            "月下梦归吴苑路，天涯心绕浙江臯。",
            "灵均仙后无人怨，谁肯明时赋续骚。"
        ],
        "title": "即事",
        "id": "14648ea6-d3a9-4696-a6a4-f517d6194912"
    },
    {
        "author": "郑思肖",
        "paragraphs": [
            "石窦云封隠者家，一溪流水绕门斜。",
            "满山落叶无行路，树上寒猿剥藓花。"
        ],
        "title": "访隠者",
        "id": "baa3ab7b-14ba-4236-a0cc-b62d1a89c985"
    },
    {
        "author": "郑思肖",
        "paragraphs": [
            "城头啼鸟隔花鸣，城外游人傍水行。",
            "遥认孤帆何处去，柳塘烟重不分明。"
        ],
        "title": "春日登城",
        "id": "232770db-183f-413f-ac6d-b71f6fae1f66"
    },
    {
        "author": "郑思肖",
        "paragraphs": [
            "春气暄妍御夹纱，玉钗双袅绿云斜。",
            "倚栏看遍庭前树，尽是枝头结子花。"
        ],
        "title": "春词",
        "id": "742df9e7-cd27-47b5-95ad-ee26d38bc6f4"
    },
    {
        "author": "郑思肖",
        "paragraphs": [
            "今日樽前忽忆君，为怜秋事又平分。",
            "坐来凝睇西风久，过尽天边数片云。"
        ],
        "title": "怀友",
        "id": "d94fe065-6633-4502-b0f5-7510f42dca9b"
    },
    {
        "author": "郑思肖",
        "paragraphs": [
            "野梅香软雨新晴，来此闲听笑语声。",
            "不管少年人老去，春风岁岁阖闾城。"
        ],
        "title": "春日游承天寺",
        "id": "cf3391eb-52c1-479f-97fb-72d3ad465c03"
    },
    {
        "author": "郑思肖",
        "paragraphs": [
            "曾宴瑶池王母家，瞳方鬓黑脸凝霞。",
            "休将甲子来相问，知见蟠桃几度花。"
        ],
        "title": "赠老王道人",
        "id": "c5c58938-03dd-4651-a22a-3350c9a4ae1f"
    },
    {
        "author": "郑思肖",
        "paragraphs": [
            "千载流芳禊事余，鼠须笔法重璠璵。",
            "晋人多喜清虚话，不及兰亭一纸书。"
        ],
        "title": "书兰亭帖后",
        "id": "9f000697-b3c8-4ed4-9e1e-93bdfde865d5"
    },
    {
        "author": "郑思肖",
        "paragraphs": [
            "藓崖苍润雨初干，石罅飞泉喷雪寒。",
            "啼断禽声山更静，青松影下倚栏干。"
        ],
        "title": "湖上漫赋二首  其一",
        "id": "c3d8671d-b26f-4e67-9224-96a72f2a2c84"
    },
    {
        "author": "郑思肖",
        "paragraphs": [
            "一望湖光镜面平，暮鸦过尽断霞轻。",
            "狂来飞上高峰顶，趺坐松柯叫月生。"
        ],
        "title": "湖上漫赋二首  其二",
        "id": "7e5bea86-13c6-4e1d-8523-cfca797fff00"
    },
    {
        "author": "郑思肖",
        "paragraphs": [
            "跣足蓬头烱碧瞳，划然长啸响天风。",
            "千巖万壑无人迹，独自飞行明月中。"
        ],
        "title": "仙兴",
        "id": "29297ae1-b46f-4749-bdae-57d1ca8e7011"
    },
    {
        "author": "郑思肖",
        "paragraphs": [
            "读书陋巷中，愚直与时忤。",
            "一鹤仰天鸣，志不在尘土。",
            "有怀诸葛公，默然不发语。",
            "后世无斯人，清风激千古。"
        ],
        "title": "咏怀三首  其一",
        "id": "e08b124b-d477-4d9b-8fd4-562985d3e17c"
    },
    {
        "author": "郑思肖",
        "paragraphs": [
            "居屋虽不大，终日心闲闲。",
            "口诵圣人书，立身仁义间。",
            "俯仰无愧怍，兹道诚为难。",
            "君子常进德，小人偷自安。"
        ],
        "title": "咏怀三首  其二",
        "id": "b908ba5d-f96f-483a-b123-a06143118ca3"
    },
    {
        "author": "郑思肖",
        "paragraphs": [
            "驱车欲出门，独立眺虚旷。",
            "恣意杯酒间，舞剑心悲壮。",
            "虽在寂寞滨，心实千载上。",
            "天地固寥廓，亦当定所向。"
        ],
        "title": "咏怀三首  其三",
        "id": "c6320d4c-47a5-47a0-a0db-c44e23c974ea"
    },
    {
        "author": "郑思肖",
        "paragraphs": [
            "睡龙瞪目开，射光冯夷宫。",
            "翻身弄变化，噀水湿洪濛。",
            "浪花卷寒雪，斜喷清泠风。",
            "雨歇龙归来，波心卧晴虹。",
            "净洗秋色出，霁景涵青空。",
            "烁烁锦炫昼，新绿妬娇红。",
            "湿香吹不飞，恋抱花心中。",
            "醉面仰天笑，月照三吴东。"
        ],
        "title": "吴江垂虹雨后观荷",
        "id": "eba21788-e186-4c47-8dce-8ec81d3a6a1c"
    },
    {
        "author": "郑思肖",
        "paragraphs": [
            "何年海涌来，霹雳破地脉。",
            "裂透千仞深，嵌空削苍壁。",
            "山润石乳甘，秋冷铁花碧。",
            "阖闾云空愁，银虎去无迹。",
            "蛟龙镇奇险，拱护梵王宅。"
        ],
        "title": "虎丘",
        "id": "44d71f5c-7152-40db-89ba-dc7e4c4679a5"
    },
    {
        "author": "郑思肖",
        "paragraphs": [
            "韫匮玉未售，妄想夜生梦。",
            "风霜鬓鬅鬙，谈笑气澒洞。",
            "上天宫阙高，凡身血肉重。",
            "顾影无其俦，一呼四壁动。",
            "抱兹忠义心，惭与猿鹤共。"
        ],
        "title": "寄萧梅初二首  其一",
        "id": "c5a822de-b477-4b2c-b64d-6a925ac8511a"
    },
    {
        "author": "郑思肖",
        "paragraphs": [
            "雁声杳然来，壮心惕然跃。",
            "委身坐枯静，飞语讯冥漠。",
            "会学屠龙技，岂授龟手药。",
            "学成无所用，举世亦错愕。",
            "孰云方寸微，天地入笼络。",
            "春阔花无边，雨骤云不薄。",
            "不齐臯夔肩，当跨孤飞鹤。"
        ],
        "title": "寄萧梅初二首  其二",
        "id": "9a66bf27-5c8c-46f0-8e00-d81bb6fb5185"
    },
    {
        "author": "郑思肖",
        "paragraphs": [
            "吾独爱观雪，心与雪同色。",
            "清兴匝空朗，或语或时默。",
            "李白有狂才，飞笔写无极。",
            "惊倒天上人，世间晓不得。"
        ],
        "title": "观雪",
        "id": "24d0032d-b7d7-4691-9483-c41c141392f4"
    },
    {
        "author": "郑思肖",
        "paragraphs": [
            "笔田不丰年，百巧皆画餠。",
            "宿火潜永耀，奚慕脱囊颖。",
            "汲古饮玄味，至妙终身领。",
            "虚怀抱空明，爽语吐清泠。",
            "不将白日身，浪走红尘影。",
            "何当踏云飞，始信骅骝猛。"
        ],
        "title": "古诗三首  其一",
        "id": "cf2b87d6-16d5-4f99-9b8f-f42f70fb7506"
    },
    {
        "author": "郑思肖",
        "paragraphs": [
            "醉歌京华春，行迈心摇摇。",
            "孤云未致雨，随风南北飘。",
            "王国天地极，斡运四海遥。",
            "城中百万户，飞簷插紫霄。",
            "倾金买谀噱，仰面气宇骄。",
            "不重读书人，研苦坐寂寥。",
            "我欲封绿章，天门高岧峣。",
            "岂抱浩然气，长年而渔樵。"
        ],
        "title": "古诗三首  其二",
        "id": "c917d0c2-8403-4583-ae81-35c7ef8779c6"
    },
    {
        "author": "郑思肖",
        "paragraphs": [
            "苍苍碧玉盘，乌兔东西趒。",
            "一气母群儿，各弄性情妙。",
            "雷动蛰龙飞，天老哀猿吊。",
            "俯首问洪濛，万古一长啸。"
        ],
        "title": "古诗三首  其三",
        "id": "e14a2085-492a-4db4-9525-657d1fc19999"
    },
    {
        "author": "郑思肖",
        "paragraphs": [
            "凉风卷地吹秋来，秋之为气何清哉。",
            "紫箫露华浴万宇，暑神欲驻难裴回。",
            "今年舍我去者二百二十有五日，今日之后谁使来日来相催。",
            "琥珀满巵，发越清奇。",
            "万物脆而易化，五官灵而多知。",
            "一世之间几千万人，一人之心几千万变，碎裂神气纷云为。",
            "液槁矣而告惫，气翻然而相辞。",
            "适之变化，不知其谁。",
            "气母一丸，空虚跳跃。",
            "金浮木沉，老怪消铄。",
            "我之变化，亦不知谁。",
            "苍苍茫茫万万古，玄瞳烱歘夜不瞽。",
            "醉中唤秋与秋语，秋辞凄脆咽不吐。",
            "忽欲骑鲸汗漫游，海藏飞出白玉鼓。"
        ],
        "title": "秋歌",
        "id": "d582fc1f-73dd-41de-9f86-2553a5af0c31"
    },
    {
        "author": "郑思肖",
        "paragraphs": [
            "去年秋日作秋歌，今年春日奈春何。",
            "往春叠叠叠万古，来春冥冥春更多。",
            "青皇旌旆开天衢，三八二十四头苍龙车。",
            "大开东方宫殿坐，八荒之内交相贺。",
            "红紫茸茸烂如缬，回首柳花扑晴雪。",
            "造物弄人祗片时，弄死世人人不知。",
            "我心清泠湛无边，流光澒洞先天先。",
            "前身本在未铸日月前，黄面瞿昙，长耳老聃，乃吾无量劫后之孙。",
            "后身复现搦碎虚空后，当知所南先生为无量劫前之祖。",
            "人生精魄假合舞幻妄，纷如气丸趒尘土。",
            "偶然而来托为形，飘然而去若无主。",
            "今日之今，霍霍诩诩。",
            "少焉瞩之，已化为古。",
            "胡为堕影黄泗浦，独坐翛然看春雨。",
            "山苍苍，水茫茫，百岁劫劫太极长。",
            "我来濯形白云乡，大笑世上生颠狂。",
            "醉笔作歌字不讹，宛然苍蛟老蜃势相拏。"
        ],
        "title": "春歌",
        "id": "24fbb300-e155-4684-b0bf-5f36fbea3c32"
    },
    {
        "author": "郑思肖",
        "paragraphs": [
            "嫦娥开殿当高青，白光染夜生空明。",
            "望中泠泠莹如水，碧透肉镜双瞳子。",
            "窄袖笼春玉笋娇，援琴一鼓秋潇潇。",
            "瑶池女子旨趣别，紫清吹下太古雪。",
            "双鬟翠腻绾香雾，临风欲控青鸾羽。",
            "应悔思凡谪尘土，长向花前忆王母。"
        ],
        "title": "琴女行",
        "id": "4267fc95-e954-4cd4-b41f-26821a65bb30"
    },
    {
        "author": "郑思肖",
        "paragraphs": [
            "灵襟吐泄山川秀，擒勒造化归双手。",
            "玄云飞雨破青空，耸动万象鬼神走。",
            "我昔先人游荆州，曾同君醉江汉楼。",
            "手捉明月入口吞，足踏清风跨海游。",
            "于今二十二年后，古吴国中相邂逅。",
            "先人虽负一代名，不似先生今白首。"
        ],
        "title": "遇秋涧",
        "id": "417c005e-dc59-406c-b4c9-6bd199bc96b3"
    },
    {
        "author": "郑思肖",
        "paragraphs": [
            "玄雪冥冥凝不飞，朔雪洒洒晴还落。",
            "水神恣意弄奇怪，宇宙一白阴风恶。",
            "南州客子心飘飖，狂发长歌破寂寥。",
            "醉中浏亮金石声，精神秀发意气骄。",
            "故人睨目嗔我怪，抚掌大笑群儿骇。",
            "我家万卷列中堂，古人颠怪皆曾载。",
            "须臾酒醒那得知，索纸落笔蛟龙飞。",
            "明晓火轮飞出海，来看壁上新题诗。"
        ],
        "title": "雪中醉题",
        "id": "d7671721-3d94-42b7-9b42-82a098d369c5"
    },
    {
        "author": "郑思肖",
        "paragraphs": [
            "玄冥玄玄玄又玄，一夜一尺平阶前。",
            "故现幻化瞒俗眼，忽变境界为神仙。",
            "弥望洁净失污秽，与世坦荡忘欹偏。",
            "混沌有影昼短短，穹窿无缝云悬悬。",
            "慢飘如倦欲止歇，斜洒似舞争便嬛。",
            "万物根蔕不可见，数笔图画安能传。",
            "诗战素手白相敌，酒潮赧脸红不鲜。",
            "老龟缩壳息饮气，卧龙哆口寒凝涎。",
            "木帝舍暖施下土，火精气驭行中天。",
            "须臾被野尽锦绣，四望四野春无边。"
        ],
        "title": "前雪歌",
        "id": "90e3beba-ca38-491e-a859-1f3385f135f0"
    },
    {
        "author": "郑思肖",
        "paragraphs": [
            "不知今日是何年，忽然生白照无边。",
            "全体莹净妙无象，还我太极未分前。",
            "开口大笑说不得，一日一夜独自颠。",
            "与君同此光明域，有辞难铸玄中玄。",
            "醉吐大语吞六合，前古朽言无光鲜。",
            "浩然之气开虚空，举头渺渺皆青天。"
        ],
        "title": "后雪歌",
        "id": "43db33c5-059e-44a2-acf7-aee52dea8b19"
    },
    {
        "author": "郑思肖",
        "paragraphs": [
            "赤脚踏上万佛顶，全身坐断清净境。",
            "见大光明遍法界，不见三千大千影。",
            "一时八面俱玲珑，诸尘诸相本无踪。",
            "色不是色空不空，莹然塞破虚空中。",
            "怪见此番寒彻骨，无中弄得光芒出。",
            "蓦地省得大年朝，即是正月初一日。"
        ],
        "title": "岁旦登万佛阁观雪",
        "id": "9cdd09f3-d385-425b-8d91-3c4451e66047"
    },
    {
        "author": "郑思肖",
        "paragraphs": [
            "火德续正统，东南气运昌。",
            "雒京都赤帝，鲁史笔天王。",
            "八极开清晓，群星避太阳。",
            "讴歌今有在，历数永无疆。"
        ],
        "title": "火德",
        "id": "757f9ca2-97e4-4b1d-927a-4325959c5e2e"
    },
    {
        "author": "郑思肖",
        "paragraphs": [
            "力不胜于胆，逢人空泪垂。",
            "一心中国梦，万古下泉诗。",
            "日近望犹见，天高问岂知。",
            "朝朝向南拜，愿覩汉旌旗。"
        ],
        "title": "德祐二年岁旦二首  其一",
        "id": "2a410152-a0f3-43d1-9cf0-115d40ed054e"
    },
    {
        "author": "郑思肖",
        "paragraphs": [
            "有怀长不释，一语一酸辛。",
            "此地暂胡马，终身只宋民。",
            "读书成底事，报国是何人。",
            "耻见干戈里，荒城梅又春。"
        ],
        "title": "德祐二年岁旦二首  其二",
        "id": "ddda2114-c43c-41ed-8a76-c0fb936f5a57"
    },
    {
        "author": "郑思肖",
        "paragraphs": [
            "我生逢叔世，凡事倍辛勤。",
            "汉鼎乱犹在，胡笳愁不闻。",
            "好花嫌朔雪，回雁避南云。",
            "无奈浩然气，临风歌古文。"
        ],
        "title": "我生",
        "id": "5fc82131-f052-4efc-bf13-9c35d8e7b821"
    },
    {
        "author": "郑思肖",
        "paragraphs": [
            "春来频下雪，弥望涨痴阴。",
            "无地可容足，有天能见心。",
            "峨冠甘虏笠，正语化蛮音。",
            "何日得隠去，深山深更深。"
        ],
        "title": "春雪中作寄萧梅初",
        "id": "197eb8eb-c7f5-4777-8a4e-f7abda6b4fcd"
    },
    {
        "author": "郑思肖",
        "paragraphs": [
            "天命尚属汉，大夫空美新。",
            "三宫犹万里，一念只孤臣。",
            "泪尽眼中血，心狂梦里身。",
            "勿云今已矣，举首即苍旻。"
        ],
        "title": "写愤四首  其一",
        "id": "b63eb9ae-85ec-4b5b-8802-4b9d1f38235e"
    },
    {
        "author": "郑思肖",
        "paragraphs": [
            "未能归赵璧，我不厌干戈。",
            "万古青天在，三年白骨多。",
            "春风仍岁月，世界自山河。",
            "宁忍委国难，飞身入薜萝。"
        ],
        "title": "写愤四首  其二",
        "id": "b6d7d58e-35d0-44a2-9551-94d843efd356"
    },
    {
        "author": "郑思肖",
        "paragraphs": [
            "北虏昔深入，东瓯亦未曾。",
            "江山能几战，风雨废诸陵。",
            "云尽喜天出，宵残愿日升。",
            "苍苍今悔祸，谶应两中兴。"
        ],
        "title": "写愤四首  其三",
        "id": "6a6f63c4-b59a-424f-b61a-499264aafa0a"
    },
    {
        "author": "郑思肖",
        "paragraphs": [
            "不信夜不晓，哀哀锁暗颦。",
            "铁城蹲败土，锦国涨腥尘。",
            "草泣荒宫雨，花羞哨地春。",
            "少焉开霁色，四望一时新。"
        ],
        "title": "写愤四首  其四",
        "id": "e4def3fb-b3f7-4cfa-856d-4fe080f71b97"
    },
    {
        "author": "郑思肖",
        "paragraphs": [
            "澹然无所著，暂走世间尘。",
            "罗汉来东土，将军现后身。",
            "语香清净法，心苦乱离春。",
            "曾得拈花意，纵横变化新。"
        ],
        "title": "赠僧",
        "id": "484892f5-ea20-4be2-8e58-ad4a0da822e6"
    },
    {
        "author": "郑思肖",
        "paragraphs": [
            "高兴一丝在，清风万古长。",
            "不为周吕望，愿似汉严光。",
            "天下皆秋雨，山中自夕阳。",
            "后来有孺子，终久辨沧浪。"
        ],
        "title": "独钓",
        "id": "d6f012e0-a900-4806-9d54-d97755b3596b"
    },
    {
        "author": "郑思肖",
        "paragraphs": [
            "死亦乌可已，丹心阐大猷。",
            "恭承父母教，用剪国家仇。",
            "日破四洲夜，天开六幕秋。",
            "终当见行事，不与世同流。"
        ],
        "title": "书前后臣子盟檄后",
        "id": "836240e2-3888-4e32-aec0-08f3df87c1fc"
    },
    {
        "author": "郑思肖",
        "paragraphs": [
            "钟得至清气，精神欲照人。",
            "抱香怀古意，恋国忆前身。",
            "空色微开晓，晴光淡弄春。",
            "凄凉如怨望，今日有遗民。"
        ],
        "title": "墨兰",
        "id": "4654ff78-bfe4-4cdd-ac4c-0dbbfdc7d982"
    },
    {
        "author": "郑思肖",
        "paragraphs": [
            "雨晨辉朗霁，一碧湛无垠。",
            "草木新容净，林峦远意分。",
            "海生东出日，天散北飞云。",
            "却喜风犹竞，微凉透夏薰。"
        ],
        "title": "晓晴",
        "id": "77746f13-220d-40ba-8ca7-f0902d90db7b"
    },
    {
        "author": "郑思肖",
        "paragraphs": [
            "落照开空霁，明霞映水鲜。",
            "干文悬造化，土脉润山川。",
            "白满重圆月，青还不翳天。",
            "定钟声更彻，通昔喜无眠。"
        ],
        "title": "晚晴",
        "id": "1cf98aa7-b1ce-4453-8584-eb9e0cf45813"
    },
    {
        "author": "郑思肖",
        "paragraphs": [
            "此心期不变，曾洒血为盟。",
            "举世无人识，终年独自行。",
            "海中擎日出，天外唤风生。",
            "净尽去云雾，重开白昼明。"
        ],
        "title": "此心",
        "id": "d13dcf90-9eae-413a-915f-b5351f16b9fc"
    },
    {
        "author": "郑思肖",
        "paragraphs": [
            "举头云苍莽，何以喻吾怀。",
            "白眼世无偶，青天路可阶。",
            "湘兰终恋楚，吴橘不踰淮。",
            "龙卧未雷雨，池塘空沸蛙。"
        ],
        "title": "即事八首  其一",
        "id": "c8b97dc4-97b7-49db-8f19-499db13382e4"
    },
    {
        "author": "郑思肖",
        "paragraphs": [
            "栖迟破屋下，书史自徜徉。",
            "道不嫌清苦，人皆笑独狂。",
            "晚花亏雨露，老树惯风霜。",
            "莫望阖门北，愁云天外长。"
        ],
        "title": "即事八首  其二",
        "id": "c1f7d988-1471-48ad-b9ee-d689255d13e7"
    },
    {
        "author": "郑思肖",
        "paragraphs": [
            "一说干坤事，无愁鬓亦斑。",
            "心飞空阔外，身堕乱离间。",
            "日落经何国，归云识故山。",
            "凭谁扣冥漠，天道几时还。"
        ],
        "title": "即事八首  其三",
        "id": "48328bb6-0a7b-4097-911b-6bbefa45ea47"
    },
    {
        "author": "郑思肖",
        "paragraphs": [
            "徉狂全性命，守死混樵渔。",
            "道否怀才老，心高涉世疏。",
            "掌中筹地理，灯下论兵书。",
            "愧我非诸葛，何人顾草庐。"
        ],
        "title": "即事八首  其四",
        "id": "dabe20e0-9575-4bd4-923a-7b87027a78ad"
    },
    {
        "author": "郑思肖",
        "paragraphs": [
            "山川不可望，荒草苦何深。",
            "故国英雄泪，终身父母心。",
            "清池函莹玉，落日堕圆金。",
            "休问愁多少，芳年雪上簪。"
        ],
        "title": "即事八首  其五",
        "id": "3f44c7c8-ff50-47a4-a4c1-7c6ed4a2bce1"
    },
    {
        "author": "郑思肖",
        "paragraphs": [
            "薰风吹不透，热恼苦无涯。",
            "时异生深恨，云飞动壮怀。",
            "醉谈天下事，清坐月中阶。",
            "此意有谁解，儿童自听蛙。"
        ],
        "title": "即事八首  其六",
        "id": "8f9346b9-71c6-4f6d-846c-756bdcb58972"
    },
    {
        "author": "郑思肖",
        "paragraphs": [
            "大地尽戎马，皇皇奚所之。",
            "此身犹梦里，无处问天涯。",
            "鸟影惊飞弹，蝉声避过旗。",
            "愿言仍旧贯，生死太平时。"
        ],
        "title": "即事八首  其七",
        "id": "fdd0e64d-983a-43ac-9562-5f06d312bddf"
    },
    {
        "author": "郑思肖",
        "paragraphs": [
            "独闭衡门坐，无言意极长。",
            "赤心怀赵日，绿鬓染吴霜。",
            "火正当阳地，风来自午方。",
            "连宵验天象，心宿炳明堂。"
        ],
        "title": "即事八首  其八",
        "id": "25aa84ad-f342-4592-8a80-a69b6bb8f9ba"
    },
    {
        "author": "郑思肖",
        "paragraphs": [
            "一襟清气足，此夜岂人寰。",
            "醉影松杉下，吟身风露间。",
            "秋悬当殿月，云宿近城山。",
            "明发骑鲸去，飘然不可攀。"
        ],
        "title": "宿半塘寺",
        "id": "6b62cf99-8413-48f4-8386-f750103536ae"
    },
    {
        "author": "郑思肖",
        "paragraphs": [
            "世道忽翻覆，愁来痛彻心。",
            "腥风行杀气，淫雨哭秋阴。",
            "虏睨朝廷玺，官空帑藏金。",
            "妃嫔今草地，宫髻泪中簪。"
        ],
        "title": "对雨有怀",
        "id": "6abdd526-7c1c-4230-b094-52922582e284"
    },
    {
        "author": "郑思肖",
        "paragraphs": [
            "冥迷江树外，一鸟破云还。",
            "雨雪干坤变，干戈笔砚闲。",
            "命于时不偶，心与道相关。",
            "终见二三月，花边展笑颜。"
        ],
        "title": "次韵",
        "id": "8c0e01ef-fb5a-40b7-8190-d7885875c041"
    },
    {
        "author": "郑思肖",
        "paragraphs": [
            "堂堂男子不封侯，与命为仇死未休。",
            "陷虏有歌春梦断，哭天无地夜魂愁。",
            "九清风露极玄处，万古虚空自在游。",
            "痛恨莫能生报国，从今阴隲溥南州。"
        ],
        "title": "自挽",
        "id": "8dc99670-3c26-4573-8194-b8f89b27ccee"
    },
    {
        "author": "郑思肖",
        "paragraphs": [
            "一旦蒙尘朔漠行，杜鹃哭破旧冤声。",
            "金杯暂饮胡瓶酒，玉铉谁调御鼎羹。",
            "故国夜长天正晦，离宫春尽草初生。",
            "小臣有誓曾铭骨，不到神州不太平。"
        ],
        "title": "一旦",
        "id": "ed94bc48-e9a7-485c-b995-fc48c8fc53d6"
    },
    {
        "author": "郑思肖",
        "paragraphs": [
            "剑气荧荧夜属天，忍观禾黍废苍烟。",
            "梦中亦问朝廷事，诗后唯书德祐年。",
            "花柳有愁春正苦，江山无主月空圆。",
            "如今好弃毛锥子，望北长驱马一鞭。"
        ],
        "title": "偶成二首  其一",
        "id": "20ac4403-4dc9-4826-b26d-12f84bbf335c"
    },
    {
        "author": "郑思肖",
        "paragraphs": [
            "曾受家传究典坟，自期不与俗人群。",
            "君臣位乱纲常在，父母恩深生死分。",
            "霁日行空镕积雪，长风吹晓净残云。",
            "坐令世上春光好，长使桃花笑脸醺。"
        ],
        "title": "偶成二首  其二",
        "id": "83637dc5-5dd9-4e2a-b258-e12a3acef082"
    },
    {
        "author": "郑思肖",
        "paragraphs": [
            "语声带咽吐新诗，彻骨啣冤痛不知。",
            "报国心惟忧汉贼，读书人肯学胡儿。",
            "剑携入手霜三尺，镜挂当胸月一规。",
            "终久难磨天理在，匪伊谈笑定时危。"
        ],
        "title": "答",
        "id": "f470b866-a6cd-4bfe-8dd5-09638a81969b"
    },
    {
        "author": "郑思肖",
        "paragraphs": [
            "雁足冥冥未报归，此心裂碎有谁知。",
            "一怀愤闷心啣苦，两鬓䰐鬖发倒垂。",
            "醉后爱歌诸葛表，生来耻读李陵诗。",
            "喜吾筋力犹强健，愿为朝廷理乱丝。"
        ],
        "title": "雁足",
        "id": "a3c31bfe-b3d8-4ca4-96c1-12d41a543f26"
    },
    {
        "author": "郑思肖",
        "paragraphs": [
            "百岁光阴十过三，故山路梗梦中还。",
            "看来身在终为累，悟得心空始是闲。",
            "几度踏云归草屋，有时卧雨掩松关。",
            "人间转盼皆陈迹，何必长生久驻颜。"
        ],
        "title": "次韵三首  其一",
        "id": "9924bbe3-7bc7-424b-a45a-26c1b3183a7e"
    },
    {
        "author": "郑思肖",
        "paragraphs": [
            "活计烟波羨谢三，醉眠钓艇去仍还。",
            "为怜死者今何在，笑杀忙人不识闲。",
            "烛影欲残登夜榻，鼓声未绝启晨关。",
            "匆匆役役尘中走，一见青山一动颜。"
        ],
        "title": "次韵三首  其二",
        "id": "cf6fa681-32db-47b6-ae14-ea9642239600"
    },
    {
        "author": "郑思肖",
        "paragraphs": [
            "花前欢笑忆春三，何故东君尚未还。",
            "一寸心中千种事，百年世上几时闲。",
            "虏迁玉帛犹归市，马犯金汤即弃关。",
            "生怕朔风吹下雪，飞来点鬓妬红颜。"
        ],
        "title": "次韵三首  其三",
        "id": "a76676d5-abf7-4333-a2f9-4f1f0d4f589c"
    },
    {
        "author": "郑思肖",
        "paragraphs": [
            "古时明月碧霄间，曾照鸾舆幸蜀还。",
            "御座乍空三殿远，朝仪暂歇六更闲。",
            "马屯腥雾彤墀坏，鶑哭冤春玉户关。",
            "苦是年年归旧燕，绕簷偷语问龙颜。"
        ],
        "title": "古时",
        "id": "d81d2666-86ed-4a2b-aa45-6b71c80ea45e"
    },
    {
        "author": "郑思肖",
        "paragraphs": [
            "鸿雁流离梦亦惊，满怀凄怨足秋声。",
            "此身不死胡儿手，留与君王取太平。"
        ],
        "title": "补梦中所作",
        "id": "c8457acc-6d2d-4463-a861-41e73ae91ef9"
    },
    {
        "author": "郑思肖",
        "paragraphs": [
            "尘污宫装粉不香，死生魂梦只昭阳。",
            "一逢人自南来者，垂泪殷勤问二王。"
        ],
        "title": "闻陷虏宫女所问",
        "id": "707ced16-5df8-40c5-8429-35a70d3fa152"
    },
    {
        "author": "郑思肖",
        "paragraphs": [
            "拂袖归来未是迟，传家何用五男儿。",
            "不堪生在义熙后，眼见朝廷被篡时。"
        ],
        "title": "题陶渊明集后",
        "id": "a79c2fec-2e27-4ded-ac77-c3009ecb78a2"
    },
    {
        "author": "郑思肖",
        "paragraphs": [
            "云满长空雨满山，凄凄风色变新寒。",
            "夜来白帝将秋去，万树淋漓哭不干。"
        ],
        "title": "秋雨",
        "id": "3c223094-9e87-43a8-b7e8-60c334459144"
    },
    {
        "author": "郑思肖",
        "paragraphs": [
            "晓路云埋拨未开，霜风空老栋梁材。",
            "平生不识悲秋事，今日白头何处来。"
        ],
        "title": "逢故人",
        "id": "7756c97a-a75b-483c-a08d-0af327186890"
    },
    {
        "author": "郑思肖",
        "paragraphs": [
            "秋成田里自人烟，刁斗声中又一年。",
            "王莽货泉成底事，东都仍用五铢钱。"
        ],
        "title": "秋成",
        "id": "7a3773a5-4340-4ccd-abbf-9537a8129321"
    },
    {
        "author": "郑思肖",
        "paragraphs": [
            "紫塞风高直北秋，黄河水自向东流。",
            "穆王御马还宫日，海内封疆只属周。"
        ],
        "title": "北望",
        "id": "ed3f8580-97cb-4129-a28c-dbdea326761c"
    },
    {
        "author": "郑思肖",
        "paragraphs": [
            "南阳遥望见舂陵，残雪初消霁日升。",
            "鬰鬰葱葱有佳气，汉家天子必中兴。"
        ],
        "title": "南望",
        "id": "b5f383b6-f1da-4684-a5e7-34ca0fdbda23"
    },
    {
        "author": "郑思肖",
        "paragraphs": [
            "匈奴残破汉封疆，江北江南尽战场。",
            "若问生灵谁是主，如今天子又康王。"
        ],
        "title": "匈奴",
        "id": "a61f8559-24e7-40cf-865f-a2529359c4f9"
    },
    {
        "author": "郑思肖",
        "paragraphs": [
            "羊裘独钓浙江湄，百姓哀哀苦乱离。",
            "但得汉家鸿业在，莫愁光武奋身迟。"
        ],
        "title": "绝句十首  其一",
        "id": "d6f1a70e-b456-4a92-a71a-0261ce74269d"
    },
    {
        "author": "郑思肖",
        "paragraphs": [
            "目断秋江欲暮时，天边落叶弄愁飞。",
            "翠华幸北平安信，只愿新鸿带得归。"
        ],
        "title": "绝句十首  其二",
        "id": "35912652-6bb2-456a-a3a0-336783eeb6d0"
    },
    {
        "author": "郑思肖",
        "paragraphs": [
            "玉辇愁经草地腥，酸风频卷马头尘。",
            "我朝三百年忠厚，不信山河属别人。"
        ],
        "title": "绝句十首  其三",
        "id": "d54abe29-a97e-40f2-b823-a91962929c75"
    },
    {
        "author": "郑思肖",
        "paragraphs": [
            "阊门城外水涵空，雁影凄凉落照中。",
            "一望秋风数千里，不知何处是行宫。"
        ],
        "title": "绝句十首  其四",
        "id": "f6c3d32e-b08a-4632-a689-8d904f533b02"
    },
    {
        "author": "郑思肖",
        "paragraphs": [
            "草木恩深雨露余，公卿环列汉庭居。",
            "一朝投阁千年笑，却是杨雄不读书。"
        ],
        "title": "绝句十首  其五",
        "id": "cdfa8f61-0599-4c3b-9306-d63107c562d5"
    },
    {
        "author": "郑思肖",
        "paragraphs": [
            "一叶飞秋万树寒，行吟憔悴倚栏干。",
            "渊明只忆晋朝事，满眼黄花泪不干。"
        ],
        "title": "绝句十首  其六",
        "id": "3b91b012-bbcc-4bb8-8706-f7d66562cebb"
    },
    {
        "author": "郑思肖",
        "paragraphs": [
            "银汉斜倾玉漏残，钗虫熠熠照清寒。",
            "最怜今夜下弦月，一半娑婆树不完。"
        ],
        "title": "绝句十首  其七",
        "id": "2ae7b0b4-d100-493a-9950-e7258c508f7f"
    },
    {
        "author": "郑思肖",
        "paragraphs": [
            "騣笠毡靴搭护衣，金牌骏马走如飞。",
            "十三门里秋光冷，谁梦朝天喝道归。"
        ],
        "title": "绝句十首  其八",
        "id": "1dd9b6da-b395-495f-abbc-39826e4b72a3"
    },
    {
        "author": "郑思肖",
        "paragraphs": [
            "西风满路奈愁何，昏鼓声中厌北歌。",
            "菱藕市空灯火断，一城秋怨月明多。"
        ],
        "title": "绝句十首  其九",
        "id": "ebb58c60-e232-4dd8-9117-575a58aa28a4"
    },
    {
        "author": "郑思肖",
        "paragraphs": [
            "子夜神游碧落间，群仙飞语下人寰。",
            "上天深念苍生苦，特敕三宫圣驾还。"
        ],
        "title": "绝句十首  其一○",
        "id": "6c1cf0ac-dc45-4962-8792-06194e369651"
    },
    {
        "author": "郑思肖",
        "paragraphs": [
            "举家自杀尽忠臣，面仰青天哭断声。",
            "听得北人歌里唱，潭州城是铁州城。"
        ],
        "title": "五忠咏 制置李公",
        "id": "b0b34304-f2f4-4420-891d-1264bc1eff91"
    },
    {
        "author": "郑思肖",
        "paragraphs": [
            "大驾迢迢已北行，淮南犹守九州城。",
            "只谋渡海南归国，不意忘躯博得名。"
        ],
        "title": "五忠咏 丞相李公",
        "id": "e382c409-d814-43c6-b877-529c7dad202d"
    },
    {
        "author": "郑思肖",
        "paragraphs": [
            "杀气盘空白昼阴，始终不变似精金。",
            "直疑碧落三更月，来作将军一片心。"
        ],
        "title": "五忠咏 察使姜公",
        "id": "868f778f-4fde-4c45-83ce-91d931de47f7"
    },
    {
        "author": "郑思肖",
        "paragraphs": [
            "健儿三百陷胡尘，匹马孤腾勇过人。",
            "至死执刀唯骂贼，自言不作两朝臣。"
        ],
        "title": "五忠咏 都统王公",
        "id": "f46a3b44-6596-42b6-a520-c496206427ac"
    },
    {
        "author": "郑思肖",
        "paragraphs": [
            "玉殿辞春陷马尘，忍将羶秽污贞身。",
            "能行男子难行事，羞杀朝中投阁人。"
        ],
        "title": "五忠咏 随驾内嫔某氏",
        "id": "335b404e-de2c-4f96-9f07-55c5fa822bce"
    },
    {
        "author": "郑思肖",
        "paragraphs": [
            "淳祐初年同下生，已经三十七番春。",
            "此身虽堕胡尘里，只是三朝天子臣。"
        ],
        "title": "寄同庚友",
        "id": "88707fe4-f9bc-4c7b-a1e9-360c7b6ecdd9"
    },
    {
        "author": "郑思肖",
        "paragraphs": [
            "旅琐曾听月下猿，至今触事即愁端。",
            "北风昨夜无情甚，又作冬来一信寒。"
        ],
        "title": "即事",
        "id": "b3ba5bad-6859-4b34-85d2-76078cbec349"
    },
    {
        "author": "郑思肖",
        "paragraphs": [
            "天地无情正北风，飞鸿哀咽乱云中。",
            "此时纵使开千树，不及东皇一点红。"
        ],
        "title": "小春花",
        "id": "16559e11-7160-4e62-b254-ae00e835f7f2"
    },
    {
        "author": "郑思肖",
        "paragraphs": [
            "天风吹古秋，独立殿寒馥。",
            "我父昔爱之，终身不忘菊。"
        ],
        "title": "对菊四首  其一",
        "id": "f2067e17-bb17-4ad3-97f6-ec7bb4ce84fc"
    },
    {
        "author": "郑思肖",
        "paragraphs": [
            "受命太极前，立身晚秋后。",
            "一朝扬清香，名动天下口。"
        ],
        "title": "对菊四首  其二",
        "id": "f841c817-98f5-41ac-ba8a-5a658e90306f"
    },
    {
        "author": "郑思肖",
        "paragraphs": [
            "日月虽云逝，山中秋自香。",
            "平生抱正色，谁怕夜来霜。"
        ],
        "title": "对菊四首  其三",
        "id": "179b455b-a529-4a1b-8df5-e7cb54cc5cc6"
    },
    {
        "author": "郑思肖",
        "paragraphs": [
            "三迳今非昔，多愁老此身。",
            "谁知陶靖节，只是晋朝人。"
        ],
        "title": "对菊四首  其四",
        "id": "35d66ab0-287f-4f1e-9982-17468b6b959a"
    },
    {
        "author": "郑思肖",
        "paragraphs": [
            "德祐初年腊月二，逆臣叛我苏城地。",
            "城外荡荡为丘墟，积骸飘血弥田里。",
            "城中生灵气如蛰，与贼为徒廿六日。",
            "蚩蚩横目无所知，低面卖笑如相识。",
            "彼儒衣冠谁家子，靡然相从亦如此。",
            "不知平日读何书，失节抱虎反矜喜。",
            "有粟可食不下咽，有头可断容我言。",
            "不忍我家与国同休三百十六年，阅历凡几世，忠孝已相传。",
            "足大宋地，首大宋天。",
            "身大宋衣，口大宋田。",
            "今弃我三十五岁父母玉成之身，一旦为氓受虏廛。",
            "我忆我父教我者，日夜滴血哭成颠。",
            "我有老母病老病，相依为命生余生。",
            "欲死不得为孝子，欲生不得为忠臣。",
            "痛哉擗胸叫大宋，青青在上宁无闻。",
            "自古帝王行仁政，唯有我朝天子圣。",
            "老天高眼不昏花，盍拯下土苍生命。",
            "忍令此贼恣杀气，颠倒上下乱纲纪。",
            "厥今帝怒行天刑，一怒天下净如洗。",
            "要荒仍归禹疆土，四海草木霑新雨。",
            "应容隠者入深密，岁收芋栗供母食。",
            "对人有口不肯开，面仰虚空双眼白。"
        ],
        "title": "陷虏歌",
        "id": "a2f73e72-3ab9-4976-9863-4337b88f4165"
    },
    {
        "author": "郑思肖",
        "paragraphs": [
            "一笑识破天地根，随意变化易其名。",
            "俯御三十六天顶，主宰一气生羣生。",
            "倏歘有怒行号令，亿兆雷鼓轰天声。",
            "敕噀龙口数滴水，净洗世界泠然清。",
            "推出火帝照寰宇，万万万世长光明。"
        ],
        "title": "狂歌",
        "id": "571e3079-8752-429e-865d-114026ec95d7"
    },
    {
        "author": "郑思肖",
        "paragraphs": [
            "丁丑戊寅岁，黄河两度清。",
            "但教大宋在，即是圣人生。",
            "亘古理不泯，中天日转明。",
            "这番戡定后，世世永休兵。"
        ],
        "title": "黄河清",
        "id": "204cf702-5929-4663-9592-e574abf2c54a"
    },
    {
        "author": "郑思肖",
        "paragraphs": [
            "长夜漫漫发浩歌，生民涂炭果如何。",
            "中兴车马修攘在，变雅君臣废缺多。",
            "赤帜开明新日月，青毡恢拓旧山河。",
            "誓崇忠义诛奸逆，田海虽迁志不磨。"
        ],
        "title": "自题大义集后",
        "id": "75f4e775-e09a-4b48-96f0-69aea11b3cc3"
    },
    {
        "author": "郑思肖",
        "paragraphs": [
            "一变太平业，民生若失巢。",
            "乏牛耕瘠土，多马坏荒郊。",
            "花圃半栽菜，谷田今长茅。",
            "幡然欲深隠，远与世相抛。"
        ],
        "title": "郊行即事四首  其一",
        "id": "4bef9fb9-410f-4cf2-bfea-c74113551999"
    },
    {
        "author": "郑思肖",
        "paragraphs": [
            "五年前事别，一说泪滂沱。",
            "帝业虽迁鼎，人心未倒戈。",
            "日光疑白昼，天影愧清波。",
            "背立官塘路，风前慷慨歌。"
        ],
        "title": "郊行即事四首  其二",
        "id": "a1cd2c36-a572-4ee3-95e7-835b8f5a934d"
    },
    {
        "author": "郑思肖",
        "paragraphs": [
            "痴立若忘归，欲言还又讷。",
            "时危恐戄多，国破繁华歇。",
            "黄叶辱吴山，绿芜欺魏阙。",
            "两峰流水声，偷哭汉宫月。"
        ],
        "title": "郊行即事四首  其三",
        "id": "1fcea51f-9033-4e80-b640-9247cc89844a"
    },
    {
        "author": "郑思肖",
        "paragraphs": [
            "云禁江城昼色阴，可怜寂寞读书身。",
            "风霜虐命四五载，雨露润民三百春。",
            "雁落愁声唯送泪，马驰怨迹岂成尘。",
            "如今不独桐江上，新著羊裘又一人。"
        ],
        "title": "郊行即事四首  其四",
        "id": "1de68d07-ac16-4234-bfa1-671e1d8e9990"
    },
    {
        "author": "郑思肖",
        "paragraphs": [
            "吾拜鲁公帖，凛然气如生。",
            "终身大唐臣，千载名峥嵘。",
            "愧彼今之人，兽心蠹天经。"
        ],
        "title": "观颜鲁公帖",
        "id": "7146b7c3-3a87-4335-872b-2710d2eb9789"
    },
    {
        "author": "郑思肖",
        "paragraphs": [
            "我行荒野间，风埃苦浩浩。",
            "嗟汝后生者，惟恐不见老。",
            "世事如霜木，颜色尽枯槁。",
            "愁来不即死，反为命所恼。",
            "今人真小儿，语话尚痴倒。",
            "不辨亲与仇，得食即为好。",
            "焉知父母心，茹痛伤怀抱。",
            "难报三春晖，满地皆芳草。"
        ],
        "title": "苦怀六首  其一",
        "id": "1ec573c7-006c-4556-a748-75318513fe3b"
    },
    {
        "author": "郑思肖",
        "paragraphs": [
            "滔滔流波澜，百川俱颓靡。",
            "竞羨吕望贵，独欠伯夷死。",
            "小恩尚思报，大义反忘耻。",
            "国家三百年，果何负于尔。"
        ],
        "title": "苦怀六首  其二",
        "id": "881ba732-3b9b-42b8-b0e4-86985bca6c48"
    },
    {
        "author": "郑思肖",
        "paragraphs": [
            "南山一何高，支脉远不断。",
            "巉巖峰峦间，松柏苍翠满。",
            "面阳地力盛，万物发新暖。",
            "我欲飞至之，惜哉羽翮短。"
        ],
        "title": "苦怀六首  其三",
        "id": "50be829a-337c-4a3a-b72b-b76c9e289016"
    },
    {
        "author": "郑思肖",
        "paragraphs": [
            "昔为天上云，今作地下尘。",
            "踠足屡哭懊，痛惜六尺身。",
            "父母生我时，教我为贤人。",
            "生得男儿骨，一死亦精神。",
            "畴谓迫中年，堕影浊水滨。",
            "跼蹐走残命，语飒气不伸。",
            "固知复继剥，霜雪天地仁。",
            "愿得一脉暖，散为天下春。",
            "援手水火间，以道拯斯民。",
            "俾知尊卑位，万世不湮沦。"
        ],
        "title": "苦怀六首  其四",
        "id": "97a0516f-ef47-4c6b-a047-b5e07dc7bb0b"
    },
    {
        "author": "郑思肖",
        "paragraphs": [
            "我命而为人，形异禽兽生。",
            "所以异者何，不越纲常行。",
            "斯道如日光，千古同一明。",
            "胡为舍白昼，摘埴涂冥盲。",
            "伯夷圣人远，双瞳空晶晶。",
            "悲风吹语断，天阔青山横。"
        ],
        "title": "苦怀六首  其五",
        "id": "691c59ce-65e6-4399-a946-3d507727a701"
    },
    {
        "author": "郑思肖",
        "paragraphs": [
            "古人立志高，为义不为己。",
            "今人所见卑，独为贫贱耻。",
            "不义富贵生，宁以饿而死。",
            "遗体非不重，所惧悖于理。",
            "我禀清淑气，生而秀为士。",
            "读书三十年，颇知六经旨。",
            "质之以人道，所言皆如此。",
            "奚乃滞风尘，尔汝弄欢喜。",
            "浙山高苍苍，浙水清弥弥。",
            "三叹动遐思，清风响两耳。",
            "暂焉深隠去，长镵访园绮。",
            "敬俟时之清，终其天伦尔。"
        ],
        "title": "苦怀六首  其六",
        "id": "ceb041f8-56e9-475e-beaa-f883f8f6df31"
    },
    {
        "author": "郑思肖",
        "paragraphs": [
            "雁宇高高兔国斜，湿花飞露沁流霞。",
            "狂来清兴不可遏，吃尽寒梅一树花。"
        ],
        "title": "己卯十一月朔又梦食梅花梦中作",
        "id": "aeadb8e4-eaa6-4272-b07c-caf345abe612"
    },
    {
        "author": "郑思肖",
        "paragraphs": [
            "独笑或独哭，从人唤作颠。",
            "生惟嗜食菜，贫亦耻言钱。",
            "清兴游空外，孤愁抱日边。",
            "所忧无别念，雁又犯南天。"
        ],
        "title": "遣兴二首  其一",
        "id": "fb983595-8b7b-45c5-af9f-eb60eb328e0f"
    },
    {
        "author": "郑思肖",
        "paragraphs": [
            "传家曾受易，所得亦良深。",
            "今古岂二道，死生惟一心。",
            "颠风掀旷野，痴雪厄寒林。",
            "不改隠居操，扃门自鼓琴。"
        ],
        "title": "遣兴二首  其二",
        "id": "fefc753d-cd0c-44e5-8ea7-2e6201660588"
    },
    {
        "author": "郑思肖",
        "paragraphs": [
            "大地疮痍痛正新，南归不避雪纷纷。",
            "柳边人忆一湖锦，松下僧闲九里云。",
            "熟路有缘家易到，空经无字世难闻。",
            "菖蒲涧水濯双足，雁荡山巅曝夕曛。"
        ],
        "tags": [
            "西湖"
        ],
        "title": "送僧游西湖归永嘉",
        "id": "928a79ef-f6c3-4cee-81a6-1d012550ee9a"
    },
    {
        "author": "郑思肖",
        "paragraphs": [
            "凤鸮同为禽，麟虎同为兽。",
            "以彼善恶殊，致令分去取。",
            "恶者伪以善，惑世不可究。",
            "唯在行事间，以理观于久。",
            "或不近人情，避之如避臭。",
            "君子重结交，芳名垂宇宙。"
        ],
        "title": "结交二首  其一",
        "id": "35f85df0-7df6-48f1-a942-eced4497b6a2"
    },
    {
        "author": "郑思肖",
        "paragraphs": [
            "伐木义不古，伪敬溢颜面。",
            "交接无真情，面是背乃变。",
            "疏则易为恩，密则将成怨。",
            "当学晏平仲，终始保相见。"
        ],
        "title": "结交二首  其二",
        "id": "54ae3bae-bd13-45f7-a671-f86803dab31a"
    },
    {
        "author": "郑思肖",
        "paragraphs": [
            "布衣暖，菜羹香，诗书滋味长。"
        ],
        "title": "隠居谣",
        "id": "70e0b7d9-67d6-41af-88b6-4ac21eabafb3"
    },
    {
        "author": "郑思肖",
        "paragraphs": [
            "破得愁城了，仍还太古风。",
            "浑然无事国，不与世相通。",
            "地迈华胥外，天归混沌中。",
            "蠢哉蛮触氏，苦死角英雄。"
        ],
        "title": "醉乡十二首  其一",
        "id": "5ea2cfc8-64a4-4063-8b7b-ed9aff5297f1"
    },
    {
        "author": "郑思肖",
        "paragraphs": [
            "狂药蜕凡骨，疑来别一州。",
            "形骸闲若弃，风壤旷无忧。",
            "屡有圣人至，难同恶客游。",
            "所交惟陆谞，落魄老菟裘。"
        ],
        "title": "醉乡十二首  其二",
        "id": "9e6085d2-0716-48aa-b59a-a55646036944"
    },
    {
        "author": "郑思肖",
        "paragraphs": [
            "盎然非世境，乐意渺无垠。",
            "暖骨通仙处，寒冬能幻春。",
            "眼空天亦小，心净月逾新。",
            "昔者李太白，于兹竟瘗身。"
        ],
        "title": "醉乡十二首  其三",
        "id": "c5b5f2e8-1655-4220-82a8-6430b46f096b"
    },
    {
        "author": "郑思肖",
        "paragraphs": [
            "太和国土里，风味极清柔。",
            "意外竟忘世，胸中不梦秋。",
            "日蒸春气涌，地漾水光流。",
            "此即神仙窟，何须更十洲。"
        ],
        "title": "醉乡十二首  其四",
        "id": "cde89352-81ab-436e-acf2-1f39e0571144"
    },
    {
        "author": "郑思肖",
        "paragraphs": [
            "独到至乐处，于于自在行。",
            "身心全去碍，骨肉若通明。",
            "劫外冥天地，空中一死生。",
            "却观凡世界，眇尔幻沤轻。"
        ],
        "title": "醉乡十二首  其五",
        "id": "a285dd6f-a5bf-412d-a5f1-41a71e830158"
    },
    {
        "author": "郑思肖",
        "paragraphs": [
            "谁居此域作生涯，偏许刘伶毕卓家。",
            "屋影空空天渺漭，烛光闪闪地横斜。",
            "春红软玉颓衣树，秋碧流波漾缬花。",
            "接壤或通三岛路，任他苦海事如麻。"
        ],
        "title": "醉乡十二首  其六",
        "id": "8a869b65-a778-4c82-b63a-bdf05afcdc3d"
    },
    {
        "author": "郑思肖",
        "paragraphs": [
            "万里和风眼底回，陶陶乐土隔飞埃。",
            "暖浮花思春初透，红涨霞纹潮正来。",
            "长驻童颜驱老去，不教玄鬓受愁催。",
            "举头阊阖手能摸，更欲乘风过九垓。"
        ],
        "title": "醉乡十二首  其七",
        "id": "ac0b61a8-9090-47df-beea-66e17986c22e"
    },
    {
        "author": "郑思肖",
        "paragraphs": [
            "风物清妍地不尘，一天无尽四时春。",
            "此中正属忘怀境，来者多应避世人。"
        ],
        "title": "醉乡十二首  其八",
        "id": "4a44b820-9dfc-4ba9-9841-9cc5621a6ea2"
    },
    {
        "author": "郑思肖",
        "paragraphs": [
            "红潮初上玉船空，假道青州一水通。",
            "相去尘寰千万里，不愁日夜不春风。"
        ],
        "title": "醉乡十二首  其九",
        "id": "9ddd9d19-bdb0-4ecc-90bd-1257f229b6b6"
    },
    {
        "author": "郑思肖",
        "paragraphs": [
            "大哉春宇，温厚凝聚。",
            "靡有沍寒，暖于吹煦。",
            "厥俗孔洽，恬无憎妬。",
            "高阳之徒，历年熟路。",
            "惟楚屈平，欲来莫赴。",
            "我至是邦，妙莫能喻。",
            "至和滋形，神与天遇。",
            "载朗笑咏，金玉韶頀。",
            "至清之气，嘘呵风露。",
            "喜若悟道，默契玄趣。",
            "陋彼市朝，喧隘弗寤。",
            "愿我遐年，克寿厥寓。"
        ],
        "title": "醉乡十二首  其一○",
        "id": "d8d160de-97cf-4edc-b53c-e4df4e34d75c"
    },
    {
        "author": "郑思肖",
        "paragraphs": [
            "天道何冥冥，委形辟空杳。",
            "旷劫土坦平，冲气蔼云杪。",
            "不入禹封疆，拓地八荒表。",
            "空洞无边涯，一切境界小。",
            "骨柔春香浓，目绀夜光了。",
            "洪荒上古前，命不为愁剿。",
            "卑哉苍生愚，役心颜貌愀。",
            "窗猴狂摇摇，野马走扰扰。",
            "髓竭冲融膏，渴命竟枯夭。",
            "奚不来此邦，软坐廓幽眇。",
            "刳刷膏肓俗，涤濯肺腑皎。",
            "骋驾无可游，一生事足了。"
        ],
        "title": "醉乡十二首  其一一",
        "id": "dfa06775-9c6a-47da-9bb6-cebebd22eaae"
    },
    {
        "author": "郑思肖",
        "paragraphs": [
            "穷冬骄寒冻地裂，北望朔方常下雪。",
            "五台积古雪不消，鸟兽毛氄结冻血。",
            "江南昔有酒如渑，蔗浆麟脯相凭陵。",
            "朝廷有道四海清，既醉凫鹥歌太平。",
            "九土夜市彻天明，楼红陌紫喧箫笙。",
            "豪气一饮一千钟，唤得国里春风生。",
            "千金少年百花眼，左右捧拥上天行。",
            "战鼓声多瓦欲飞，从此百姓无宁时。",
            "龙遭鳝舞鼠变虎，恣意反覆弄风雨。",
            "如今寂寞不救饱，髑髅眼睛生秋草。",
            "空欲拍弄百斛船，莫羨酿来曝背眠。",
            "何如我入壶中游，喝云开破天外天。",
            "翠锦帏幕车渠土，八面雪白净无烟。",
            "水王双阙琼膏填，使得五行颠倒颠。",
            "坎离媾春中央宫，俯现摩酰王王仙。",
            "手执干坤万化柄，斟酌混沌壳中髓。",
            "咽得半掬碧色云，夙根无明百杂碎。",
            "万绿俱空恬无为，四股馥郁红玻瓈。",
            "自然氤氲太和身，融融泄泄先天春。",
            "形化为气轻于雾，飞御慈盼福下土。",
            "金相朵朵鲜绿云，花甃彩衢跨空住。",
            "八十一天开玉殿，天天互透长生路。",
            "憨涌醴泉雨甘露，孕牛产麟鳏蛟舞。",
            "九苞凤凰对舞鸣，钧天清戛云璈音。",
            "敕取龙猛大士药，尽点大地变黄金。",
            "嫦娥搦弄团圆雪，抛向下界悬作月。",
            "银光倒泼白泠明，笑吻霏雾飘香冰。",
            "戏掷火丸煎海干，珊瑚万树红斑斑。",
            "抱出懒雨活龙帝，拔髯痒鼻激喷嚏。",
            "鼻气环空挂白虹，垂脚东贯大荒东。",
            "八八翠衫蓬莱儿，舞撒宝花双逶迤。",
            "千丈白眉老神翁，前导万从开天倪。",
            "径出盘古顶外行，劫风浩浩空掀轰。",
            "呵暖为春吸为冬，浊世甲子刹那中。",
            "数数老松化石了，籛铿小厮半刻夭。",
            "我之大醉八万四千岁，小醉三千六百日。",
            "世上几回汉与唐，苦于争战悲獝狘。",
            "万国黔首行饭囊，鬼貌蓝色心茫荒。",
            "狭步蹩躠羶埃里，蜉蝣拜天祈寿长。",
            "气浊謦欬不清响，啾啁碎声群争攘。",
            "生来不识快活国，纷华外胜夺心王。",
            "昼夜火烧菩提树，背井索水吃且僵。",
            "哨地荒年苦命活，籧篨戚施疮痍伤。",
            "贫者逼迫富者狂，一漥血气六贼戕。",
            "眼望天上金银落，垒琼架屋铁筑墙。",
            "莫知仁义为何物，冷笑诗书今不香。",
            "沉酗私欲反为醒，嫌说青山白云人。",
            "群昏鼾齁摇不觉，强语以道必生嗔。",
            "忽笑大笑休休休，回视若辈愁如仇。",
            "挥手长揖永相谢，千劫万劫逍遥游。"
        ],
        "title": "醉乡十二首  其一二",
        "id": "8e8762a6-1c10-49e6-a602-614ac1e309bd"
    },
    {
        "author": "郑思肖",
        "paragraphs": [
            "维人之生，所主者德。",
            "瞿瞿良士，蔼然温克。",
            "其天其游，养和于默。",
            "勿为气夺，迁其常则。",
            "尔敬尔身，天命难必。",
            "罔越乃行，终其永吉。"
        ],
        "title": "醉乡箴",
        "id": "026131e4-0bf5-4d6b-bda6-bb03bac2cf6a"
    },
    {
        "author": "郑思肖",
        "paragraphs": [
            "天运无情岁事新，大宝虚位孤王春。",
            "昼出衔恤夜梦哭，皇皇五载臣无君。",
            "南望二王未驻跸，北忆三宫犹蒙尘。",
            "祅祲蚀日地轴折，冤气上腾霾苍旻。",
            "百姓茹苦痛彻髓，大事未定焦如焚。",
            "我宁久处遯闷中，遽忍终死为逆民。",
            "大哉父母之遗体，与生俱生仁义身。",
            "天炼精金铸我心，上籀忠孝两字文。",
            "痛忆我君我父母，眼中不识天下人。",
            "不变不变不不变，万挫以死无二心。",
            "醉喝海岳尚翻动，不信不灭犬羊群。",
            "或谓逝水不可复，叱我痴忠空愁颦。",
            "焉知汉绝十八载，光武乃兴舂陵兵。",
            "即此一语断世事，仰面再拜泪如倾。"
        ],
        "title": "德祐六年岁旦歌",
        "id": "d0bf9a90-8cf0-447b-80d7-994850ebe95f"
    },
    {
        "author": "郑思肖",
        "paragraphs": [
            "霖霪厄晴光，胸臆堆倥偬。",
            "魍魉啸阴风，砭中肌骨痛。",
            "物象各忧囚，坤舆一澒洞。",
            "死禁朝阳升，私窃阴权弄。",
            "我剖一寸心，洒血声大恸。",
            "叫天开光明，昼夜永不霿。"
        ],
        "title": "苦雨",
        "id": "cf8df07b-bcfb-47a0-89dd-b884eb4381dc"
    },
    {
        "author": "郑思肖",
        "paragraphs": [
            "炎正遭中微，冠屦纷倒置。",
            "四壁皆楚歌，獯鬻何凶炽。",
            "万命堕荆棘，身与豺狼值。",
            "攒眼刺荼毒，地无隙可避。",
            "君子饿欲死，为时所唾詈。",
            "白昼行梦中，更相问憔悴。",
            "我蛰茅茨下，有生痛自愧。",
            "寒灯吊老影，恻恻不遑寐。",
            "忧抑并填膺，反覆论此事。",
            "嗣君尚幼冲，厉阶谁所致。",
            "权奸弄破国，珠玉乱走地。",
            "曾谓顷刻间，一蹶失神器。",
            "风沙犯天颜，生死一叶寄。",
            "势去若瓦解，哀告不可譬。",
            "太庙枥胡马，太学巢胡吏。",
            "殿阁奏秋凉，羣羣走魈魅。",
            "凄风吹宫花，春不肯明媚。",
            "哀笛破深愁，满目新亭泪。",
            "我朝圣明君，一一皆善治。",
            "涵育三百年，岂无忠义士。",
            "我读我父书，颇曾识大义。",
            "无以死恐我，死亦心不二。",
            "残生齧胆檗，气怒频裂眦。",
            "或时坐如死，突眼噤相视。",
            "先王泽未泯，中兴断可冀。",
            "仰呼吁不平，挺身摅大志。",
            "四方皆风动，德化成渐被。",
            "春秋生杀权，华夷有定位。",
            "后有董狐笔，当严于载记。",
            "爰以明人伦，永使勿颠坠。"
        ],
        "title": "励志二首  其一",
        "id": "122031c2-6922-45a2-b199-95cff8812cce"
    },
    {
        "author": "郑思肖",
        "paragraphs": [
            "大哉天地经，森然不可踰。",
            "圣人治天下，纲常安厥居。",
            "谁谓遭大变，干戈血模糊。",
            "天地忽破碎，虎狼穴吾庐。",
            "毒气孽万物，草木俱焦枯。",
            "我为国之臣，于义当捐躯。",
            "受死不为痛，国家终何如。",
            "念此迫我心，万剑裂肌肤。",
            "骨腐尚衔冤，且为国家图。",
            "鬼神果有知，闻之亦欷歔。"
        ],
        "title": "励志二首  其二",
        "id": "cfe11669-8e22-4ea6-818e-f38f3083e357"
    },
    {
        "author": "郑思肖",
        "paragraphs": [
            "山塘游舫接荒城，纵有笙歌耳不清。",
            "深忆国家无事日，人心和气是春声。"
        ],
        "title": "春日偶成五绝  其一",
        "id": "af319958-a58a-4c55-a7a1-21cadb661bea"
    },
    {
        "author": "郑思肖",
        "paragraphs": [
            "晓来怕上最高楼，春尽时光只似秋。",
            "草木荒寒生意涩，风腥雨腻一天愁。"
        ],
        "title": "春日偶成五绝  其二",
        "id": "56feb7db-51fc-4754-9ae2-52edc48652ec"
    },
    {
        "author": "郑思肖",
        "paragraphs": [
            "郡县荒芜哭暮笳，凭高望不见天涯。",
            "如今挥泪洒枯木，南国春回生紫华。"
        ],
        "title": "春日偶成五绝  其三",
        "id": "d237119e-856a-43cc-aa30-610941b4cb3c"
    },
    {
        "author": "郑思肖",
        "paragraphs": [
            "天地腥羶社稷隳，万邦赤子病流离。",
            "几番曾共秋风语，说得虚空亦泪垂。"
        ],
        "title": "春日偶成五绝  其四",
        "id": "cd8ea981-2d24-40d6-aa46-5d6ceca3e004"
    },
    {
        "author": "郑思肖",
        "paragraphs": [
            "百万胡儿犯大朝，奔南狩北恨迢迢。",
            "我非办得中兴事，一点英灵死不消。"
        ],
        "title": "春日偶成五绝  其五",
        "id": "89368020-7211-45a6-9aba-dd7fae9f6e8c"
    },
    {
        "author": "郑思肖",
        "paragraphs": [
            "自许志颇大，频歌慷慨辞。",
            "攒眉无说处，仰面独行时。",
            "豪杰心犹檗，生灵命若丝。",
            "当今欲平治，舍我则云谁。"
        ],
        "title": "写愤三首  其一",
        "id": "c38d9440-4cbe-4b78-a657-262d3f467326"
    },
    {
        "author": "郑思肖",
        "paragraphs": [
            "开眼看不得，愁来只自颠。",
            "六年万忧苦，四海一腥羶。",
            "叹命巧相值，观时痛可怜。",
            "却惭深夜月，犹忍照胡天。"
        ],
        "title": "写愤三首  其二",
        "id": "13c248ef-8421-4274-84fd-7c0aee988ddf"
    },
    {
        "author": "郑思肖",
        "paragraphs": [
            "朝廷罹祸乱，民物苦颠连。",
            "晋帝渡江谶，唐皇幸蜀年。",
            "剖云行白日，翻海洗青天。",
            "办得大事了，胸中即泰然。"
        ],
        "title": "写愤三首  其三",
        "id": "45089f5e-c7ce-4ea0-ac8a-7cd4132dc4b3"
    },
    {
        "author": "郑思肖",
        "paragraphs": [
            "郡国残民少，君王何日归。",
            "不知秋后雁，犹得向南飞。"
        ],
        "title": "偶成",
        "id": "10715a2a-803c-4686-b926-4f0aedc8e522"
    },
    {
        "author": "郑思肖",
        "paragraphs": [
            "屡问北来者，相传尽不同。",
            "三宫在何许，万姓堕愁中。",
            "春草活腥绿，雨花啼惨红。",
            "人间至微物，今亦怨天公。"
        ],
        "title": "无题五首  其一",
        "id": "7bbe84bf-e7fe-4dfe-b23f-12e759239f2b"
    },
    {
        "author": "郑思肖",
        "paragraphs": [
            "自古无兹难，我朝今遇之。",
            "小臣惭逆土，大事决成期。",
            "劫坏六龙死，天荒万象悲。",
            "时哉弗可失，奋发莫迟疑。"
        ],
        "title": "无题五首  其二",
        "id": "51982a6a-471b-4baf-9133-61f5152e2d19"
    },
    {
        "author": "郑思肖",
        "paragraphs": [
            "一天悽怆事，此恨极难裁。",
            "骨纵已成土，心终不肯灰。",
            "毒蛇嘘树死，怨鸟哭春哀。",
            "处处山东老，悬情汉诏来。"
        ],
        "title": "无题五首  其三",
        "id": "cd121b42-7968-43d0-96bb-0e1e52047ecd"
    },
    {
        "author": "郑思肖",
        "paragraphs": [
            "愁海茫茫望不穷，黄茅白苇渺阴风。",
            "凤凰高遁层霄外，豺虎横行大道中。",
            "九庙倾颓郊祀废，四方祸乱国家空。",
            "于今建武重兴汉，谁是云台第一功。"
        ],
        "title": "无题五首  其四",
        "id": "7ea21846-10e7-431d-8e90-8c3713c8469a"
    },
    {
        "author": "郑思肖",
        "paragraphs": [
            "鞠躬尽瘁吊无君，满耳冤声不忍闻。",
            "醉去忘形犹蜕骨，怒来嚼齿欲穿龈。",
            "腥风涴晓春应怨，痴雾霾空路莫分。",
            "荧惑星明圣人出，频频中夜验天文。"
        ],
        "title": "无题五首  其五",
        "id": "bac050dc-035a-4fa3-a4aa-af24f084c782"
    },
    {
        "author": "郑思肖",
        "paragraphs": [
            "我忆三宫幸朔方，天颜皴黑鬓发黄。",
            "鬼风尖尖割肌肉，惊沙扑损龙衣裳。",
            "群黎命死北魔手，世界缺陷苦断肠。",
            "小臣翅短飞未得，望破痴眼愁更长。",
            "呜呼一歌兮哀以伤，白日无光天荒荒。"
        ],
        "title": "和文丞相六歌  其一",
        "id": "faa41c85-d464-40c6-b5f4-1e989cdac761"
    },
    {
        "author": "郑思肖",
        "paragraphs": [
            "我忆二王血泪垂，一丝正统悬颠危。",
            "士卒零落若霜叶，阵前将军今有谁。",
            "以舟为国大洋里，万死一生终安归。",
            "至痛无声叫不响，皇天皇天知不知。",
            "呜呼再歌兮歌孔悲，风雨骤至昼冥迷。"
        ],
        "title": "和文丞相六歌  其二",
        "id": "ad9a8f9e-6d9e-4353-a76c-cab0ec0c892f"
    },
    {
        "author": "郑思肖",
        "paragraphs": [
            "我忆我父在日时，叱我痴钝无天姿。",
            "旦旦灌溉仁义泽，灵台豁然开光辉。",
            "夙劫孤露命浊世，王事鞅掌生无期。",
            "一忆父母教我语，逃罪无地死亦迟。",
            "呜呼三歌兮泪淋漓，君父不在倚頼谁。"
        ],
        "title": "和文丞相六歌  其三",
        "id": "190c1b1a-8dda-4898-b36d-e26e48016a5f"
    },
    {
        "author": "郑思肖",
        "paragraphs": [
            "我忆母氏兮圣善，劳苦家事手生茧。",
            "母后父死十五年，教我育我恩不浅。",
            "我虽贫拙志不屈，清气棱棱秋莹骨。",
            "至今一粟一缕丝，皆是父母流传物。",
            "呜呼四歌兮痛恻恻，皇天后土无终极。"
        ],
        "title": "和文丞相六歌  其四",
        "id": "ed375783-987e-4a1c-b79d-ce571041b05e"
    },
    {
        "author": "郑思肖",
        "paragraphs": [
            "我所思兮文丞相，英风凛凛照穹壤。",
            "失身匍匐草莽间，屡迫以死弥忠壮。",
            "虚空可变心不变，吐语铿然金石响。",
            "想公骨朽化为土，生树开花亦南向。",
            "呜呼五歌兮并悽怆，望公不见愁泱漭。"
        ],
        "title": "和文丞相六歌  其五",
        "id": "6e59f5f8-b207-4570-a1d9-1b72b52d4df3"
    },
    {
        "author": "郑思肖",
        "paragraphs": [
            "我生我生何不辰，血泪化作妖花春。",
            "平生意气若风云，何苦戚戚悲呻吟。",
            "狂来一呼天地动，万物鼓荡俱精神。",
            "天上真火灭不得，灼烁大地生光明。",
            "呜呼六歌兮歌声清，海岳莹洁日月新。"
        ],
        "title": "和文丞相六歌  其六",
        "id": "f5192d2c-21a5-4d77-a5e8-a4b884e28833"
    },
    {
        "author": "郑思肖",
        "paragraphs": [
            "新秧遭水毁，岁事正关情。",
            "日没虎狼出，城荒荆棘生。",
            "清流不可污，古道竟谁行。",
            "阔步独归去，茅簷月自明。"
        ],
        "title": "久雨后郊外独行",
        "id": "438fc5e0-eb27-4505-b5b0-eace017b9777"
    },
    {
        "author": "郑思肖",
        "paragraphs": [
            "谁谓匪人贱，犹怀事贼羞。",
            "挺身持大义，正语叱狂酋。",
            "名在春逾艳，骨香花不愁。",
            "有灵知国事，地下笑王侯。"
        ],
        "title": "追奖",
        "id": "6226cebb-d69d-4fc5-98f1-020930661322"
    },
    {
        "author": "郑思肖",
        "paragraphs": [
            "凤为百鸟王，孤飞无其友。",
            "览德而来仪，千载不一有。",
            "云胡德之衰，囚身狎鸡狗。",
            "我当愁来时，散发狂叫走。",
            "历历诉此苦，太空亦肯首。"
        ],
        "title": "咏怀二首  其一",
        "id": "128fdab8-4209-441f-a1d8-3e7fef623ed7"
    },
    {
        "author": "郑思肖",
        "paragraphs": [
            "精卫虽至微，衔石尚填海。",
            "一点至烈心，千生万生在。",
            "我誓铭于天，语大莫能载。",
            "万万雷霆诛，此盟亦不坏。",
            "划然笑一声，今古生光彩。"
        ],
        "title": "咏怀二首  其二",
        "id": "8fa3f803-d974-44dd-bb57-426c025ed160"
    },
    {
        "author": "郑思肖",
        "paragraphs": [
            "愈久愈不变，一忱生死俱。",
            "独行天与语，枯坐石为徒。",
            "血污衣冠国，冤浮盗贼区。",
            "何当洗兵马，终古统炎图。"
        ],
        "title": "一砺",
        "id": "151bbf86-5d61-4c99-bc5a-ad9081021900"
    },
    {
        "author": "郑思肖",
        "paragraphs": [
            "昔在先皇帝，当阳四十年。",
            "文明照天下，俊杰立王前。",
            "一自胡兵入，俄惊汉鼎迁。",
            "致今人道乱，空谷遁遗贤。"
        ],
        "title": "忆前辈二首  其一",
        "id": "0a8a2959-6b42-4212-8454-75ff39d88e03"
    },
    {
        "author": "郑思肖",
        "paragraphs": [
            "治世衣冠盛，人才极典刑。",
            "开心呈日月，吐语走风霆。",
            "气象近三代，文章出六经。",
            "今焉不可得，四顾一冥冥。"
        ],
        "title": "忆前辈二首  其二",
        "id": "a66060f3-f9e1-4dbf-b7c1-a9bb3692c1e5"
    },
    {
        "author": "郑思肖",
        "paragraphs": [
            "遭时不祥厄阳九，垢面蓬鬓丧家狗。",
            "四夷交侵小雅废，率其子弟攻父母。",
            "封豕长蛇亘人域，天子下殿跣足走。",
            "凝碧池头乐最愁，连昌宫里花亦丑。",
            "三精雾塞黑曈曈，天破地裂一无有。",
            "谁执弓矢救日月，仰泣旻天大号吼。",
            "贤者不入胜母里，义士耻饮盗泉水。",
            "丈夫立身乃大事，一失此足死亦耻。",
            "当知孔明杲卿辈，岿然三代古君子。",
            "吕尚磻溪钓文王，乃是汉唐人才尔。",
            "到今大坏不可救，鸱枭破獍咀唇齿。",
            "高瞠双眼视天下，黔首浑敦状如鬼。",
            "龙堆大漠鸟兽夷，舌卷音响蛮侏离。",
            "不类人形舞百怪，错乱天命灾羣黎。",
            "营州羯狗猪龙形，讵能篡有唐丕基。",
            "太子即位灵武日，天开万仞磨崖碑。",
            "载定尊卑奠鳌极，一新正朔授人时。",
            "渐被日出月没处，梯航臣妾拜京师。",
            "黄旗紫盖东南兴，大火王气浮晴春。",
            "勿欺一成一旅微，少康犹能作之君。",
            "班超已著王命论，陈婴王陵毋生心。",
            "绛衣大冠大敌勇，今日岂无刘将军。",
            "田野豪杰久延颈，一呼而动云来奔。",
            "我当率之效驰驱，整顿干坤明大伦。",
            "旧邦新命光前王，逆俗污染咸惟新。"
        ],
        "title": "续洗兵马",
        "id": "34ad6e43-1323-4df5-a8d2-995726a48043"
    },
    {
        "author": "郑思肖",
        "paragraphs": [
            "愁里高歌梁父吟，犹如金玉戛商音。",
            "十年勾践亡吴计，七日包胥哭楚心。",
            "秋送新鸿哀破国，昼行饥虎齧空林。",
            "胸中有誓深于海，肯使神州竟陆沉。"
        ],
        "tags": [
            "爱国",
            "励志",
            "古诗三百首",
            "宋诗"
        ],
        "title": "二砺二首  其一",
        "id": "1832cbdb-e9f4-40e9-b1d8-97f2afd29172"
    },
    {
        "author": "郑思肖",
        "paragraphs": [
            "钧天梦冷紫宸春，臣子啣哀社稷屯。",
            "一缕血忱开白日，两篇心誓哭苍旻。",
            "渡江祖逖愿兴晋，蹈海仲连羞帝秦。",
            "回首故都宫阙恨，满山秋色正愁人。"
        ],
        "title": "二砺二首  其二",
        "id": "875cc45c-1a69-44b1-a692-a97f41af7ce4"
    },
    {
        "author": "郑思肖",
        "paragraphs": [
            "我有诗一编，率皆恳切辞。",
            "但写肺腑苦，不求言语奇。",
            "矢口吐愤气，焉知诗非诗。",
            "脆语剪风露，叨叨儿女痴。",
            "昂然大丈夫，以身佩安危。",
            "何时把杯酒，大笑信双眉。"
        ],
        "title": "题拙作后",
        "id": "38e32132-03bf-4a46-9a45-e013bec4563a"
    },
    {
        "author": "郑思肖",
        "paragraphs": [
            "一砺二砺至万砺，盟执牛耳血为誓。",
            "灵台空莹白于秋，彻底不生乖戾气。",
            "眦裂齿碎志恳恳，貉之天性宁踰汶。",
            "我生一双霹雳手，终碎此虏为虀粉。",
            "天平地成风俗淳，一统永歌胡无人。"
        ],
        "title": "三砺",
        "id": "98a0957d-4ea4-4814-822b-ede6780168ba"
    },
    {
        "author": "郑思肖",
        "paragraphs": [
            "眼见今朝菊又黄，双扉渍泪唁凄凉。",
            "峥嵘岁月精神发，磅礴干坤意气狂。",
            "新雁来时芳草死，归鸿尽处暮云长。",
            "后年箭主当回跸，始信山河再属唐。"
        ],
        "title": "九日",
        "id": "3565b8fc-ee08-4479-9547-ad8dc078251f"
    },
    {
        "author": "郑思肖",
        "paragraphs": [
            "太极之髓日之精，生出天地秋风身。",
            "万木摇落百草死，正色与秋争光明。",
            "背时独立抱寂寞，心香贞烈透寥廓。",
            "至死不变英气多，举头南山高嵯峨。"
        ],
        "title": "菊花歌",
        "id": "6ab74449-707d-4e9c-b708-130351205362"
    },
    {
        "author": "郑思肖",
        "paragraphs": [
            "道人四时花为粮，骨生灵气身吐香。",
            "闻到菊花大欢喜，拍手歌笑频颠狂。",
            "忆昔我为混沌王，洞见末劫寿不长。",
            "尽召群仙列殿下，敕宣餐菊长生方。",
            "我今化身游下土，一嚼清凉彻肺腑。",
            "顿令心地豁然开，迸出明珠耀今古。",
            "普入变化妙如意，能为一切主中主。",
            "尘尘刹刹黄金身，永救娑婆众生苦。"
        ],
        "title": "餐菊花歌",
        "id": "a56b0bfa-dedf-4dc2-8358-e95cb86622d6"
    },
    {
        "author": "郑思肖",
        "paragraphs": [
            "此君气节极伟特，令人爱之舍不得。",
            "遍造山水有竹处，不问主人识不识。",
            "朝朝暮暮看不足，感得碧光透双目。",
            "一旦心空忽归去，挺身特立化为玉。"
        ],
        "title": "爱竹歌",
        "id": "51958a68-2b9d-4390-a663-01033a9bb684"
    },
    {
        "author": "郑思肖",
        "paragraphs": [
            "壮怀宁久淹，藏六暂穷櫩。",
            "道病人相食，时危笔不铦。",
            "哭衰愁里命，笑粲醉中髯。",
            "清怪每如是，从教俗士嫌。"
        ],
        "title": "四砺二首  其一",
        "id": "a0ab35f2-e9c8-46a3-a3e0-dfad9f7b7c75"
    },
    {
        "author": "郑思肖",
        "paragraphs": [
            "说杀说不醒，世人良可叹。",
            "欣欣从北俗，往往弃南冠。",
            "毒露沾肤烂，尖风破骨寒。",
            "愿身化作剑，飞去斩楼兰。"
        ],
        "title": "四砺二首  其二",
        "id": "86b61ce4-a0c2-4363-bb99-d6241dc5e4fd"
    },
    {
        "author": "郑思肖",
        "paragraphs": [
            "宋鼎终难问，元酋莫死争。",
            "九州俱是泪，一刻不容生。",
            "舌在身当贵，心真愿必成。",
            "但思湖海上，谁可与斯盟。"
        ],
        "title": "五砺",
        "id": "8a615757-20a5-4f35-8b3b-956f0ea8be22"
    },
    {
        "author": "郑思肖",
        "paragraphs": [
            "一听茶歌泪即流，更兼风叶响飕飕。",
            "不堪满地余残照，并与新寒合作愁。"
        ],
        "title": "六砺三首  其一",
        "id": "2cefd994-e2a8-4433-97a0-fb45609abb1e"
    },
    {
        "author": "郑思肖",
        "paragraphs": [
            "又是江空岁晚时，痛思国事独行迟。",
            "青山无语青天远，吐出丹心把向谁。"
        ],
        "title": "六砺三首  其二",
        "id": "ac3f8da5-9c8a-48d7-a650-9bc5d260a62b"
    },
    {
        "author": "郑思肖",
        "paragraphs": [
            "操得南音类楚囚，早期戮力复神州。",
            "须知铁铸忠臣骨，纵作微尘亦不休。"
        ],
        "title": "六砺三首  其三",
        "id": "18744e51-57be-472c-b27b-bc2f146d8b6b"
    },
    {
        "author": "郑思肖",
        "paragraphs": [
            "南土新飞劫火灰，琼仙恋国暗惊猜。",
            "定应摄向天宫种，不忍陷于胡地开。",
            "花死青春禽鸟哭，城埋黑气鬼神哀。",
            "一朝枯枿变高树，传得欢声沸似雷。"
        ],
        "title": "吊扬州琼花",
        "id": "ce5726a4-4eba-475f-97d0-f81d9d4dd205"
    },
    {
        "author": "郑思肖",
        "paragraphs": [
            "天生忠义性，习俗岂能移。",
            "道在国常在，我知人不知。",
            "眼悬尧历象，心醉汉官仪。",
            "前日喃喃者，今谁语及斯。"
        ],
        "title": "七砺",
        "id": "487bb105-154c-40cc-a42a-4fff5e819ca5"
    },
    {
        "author": "郑思肖",
        "paragraphs": [
            "黄道霾阴昼蚀光，野浮冤气白冥茫。",
            "世无圣主天应哭，时有忠臣国不亡。",
            "万刃攒身终莫变，一诚铭骨岂能忘。",
            "休嫌重复叨叨说，未奏肤公正断肠。"
        ],
        "title": "八砺三首  其一",
        "id": "74e1099d-5142-4a6b-8226-014e84cdb785"
    },
    {
        "author": "郑思肖",
        "paragraphs": [
            "生得贞心铁石坚，肯将识见与时迁。",
            "泪如江水流成海，恨似山峰插入天。",
            "慷慨歌声闻屋外，婆娑剑影落灯前。",
            "篇篇字字皆盟誓，莫作空言只浪传。"
        ],
        "title": "八砺三首  其二",
        "id": "f10c68e6-432d-4b3c-be72-e905af7a0358"
    },
    {
        "author": "郑思肖",
        "paragraphs": [
            "愤气填膺奈若何，千生万死不消磨。",
            "夷齐道丧纲常坏，汤武兵兴叛逆多。",
            "天外游心穷碧落，风前注目寄苍波。",
            "此时此意那容说，环顾斜阳一浩歌。"
        ],
        "title": "八砺三首  其三",
        "id": "c35a62c7-df2a-407b-8f51-6833fd87e227"
    },
    {
        "author": "郑思肖",
        "paragraphs": [
            "寒结痴阴惨物华，莫将憔悴听胡笳。",
            "明年无限风花在，夺得春回是此花。"
        ],
        "title": "梅花",
        "id": "3a1ae7a0-9503-406e-baad-0f7e2d5a7ac1"
    },
    {
        "author": "郑思肖",
        "paragraphs": [
            "忍死以待旦，蹉跎岁又残。",
            "堕身囚陷阱，尽命哭衣冠。",
            "月死虚空黑，春枯草木寒。",
            "牀头雄剑在，白气夜盘盘。"
        ],
        "title": "九砺",
        "id": "b3fe4abc-5f53-46f0-a9f4-60e5416398a1"
    },
    {
        "author": "郑思肖",
        "paragraphs": [
            "大辱痛于死，含哀吊岁华。",
            "叫云声草檄，恋阙梦宣麻。",
            "地走人形兽，春开鬼面花。",
            "年年北去妇，马上哭琵琶。"
        ],
        "title": "辛巳岁立春作",
        "id": "a87b05b2-8762-4027-8aa9-64e1981c238d"
    },
    {
        "author": "郑思肖",
        "paragraphs": [
            "朝来一览镜，抱负颇峥嵘。",
            "貌古烟霞气，诗新金玉声。",
            "郊坰常哭鬼，风雨自鸡鸣。",
            "所喜不靴笠，巍冠敝屣行。"
        ],
        "title": "览镜",
        "id": "d3bdfada-5033-494c-a869-b26829a17f49"
    },
    {
        "author": "郑思肖",
        "paragraphs": [
            "吾非好独游，无与吾同者。",
            "不行众所行，所以惊天下。",
            "逆哉一世人，昔辩而今哑。",
            "吻涎流腥羶，变尾面不赭。",
            "若曰汝为人，宁不识取舍。",
            "止止勿多言，清风生四野。"
        ],
        "title": "独游",
        "id": "e43c2166-4511-4b55-b5ed-85b8ea49b138"
    },
    {
        "author": "郑思肖",
        "paragraphs": [
            "屏气处逆阱，衡虑画奇谋。",
            "指日誓血语，高空开青愁。",
            "决志揭大法，一洗天地羞。",
            "永使臣子辈，耻列伪逆俦。",
            "美俗薰古德，至治昭皇猷。",
            "一统万万世，海宇咸蒙休。"
        ],
        "title": "十砺",
        "id": "89e41b8f-3c14-40bb-916e-efda2b4d5ea5"
    },
    {
        "author": "郑思肖",
        "paragraphs": [
            "一刻积一日，因循忽七年。",
            "孰云天道迩，不鉴下民冤。",
            "海陆频征战，城池尽变迁。",
            "吾君幸何地，数祷紫微垣。"
        ],
        "title": "同",
        "id": "3d25f7cb-a5a4-4168-ab21-cdf480e9611a"
    },
    {
        "author": "郑思肖",
        "paragraphs": [
            "钱塘帝王都，宫阙高崔嵬。",
            "盛治蔼无外，鼓舞如春台。",
            "咸淳圣人去，山崩龙虎摧。",
            "弹指变晦冥，铁围生劫灰。",
            "丈夫吐一语，霍落飞风雷。",
            "直排四海水，并走天外来。",
            "手濯天地壳，永劫绝纤埃。",
            "唤醒群盲儿，欢喜双眼开。"
        ],
        "title": "十一砺四首  其一",
        "id": "01b7ab51-5891-42c1-8b85-4f1a5014d6b1"
    },
    {
        "author": "郑思肖",
        "paragraphs": [
            "我本渔樵徒，山水足嘉遁。",
            "昔也为凤凰，今焉乃驽钝。",
            "反思生为人，虚食国家饭。",
            "讵甘死贼手，拑口违公论。",
            "孤忠破众逆，弥久气弥健。",
            "决当乘良机，为国行天宪。",
            "勇往直无前，一举四海劝。",
            "谈笑解倒悬，尽释下民怨。",
            "生或不就绪，死当偿夙愿。",
            "罔使竟食言，劫劫抱长恨。"
        ],
        "title": "十一砺四首  其二",
        "id": "717ce3dd-d9b4-40bd-b2b3-893098b928c6"
    },
    {
        "author": "郑思肖",
        "paragraphs": [
            "姬发誓孟津，集者八百国。",
            "当时尽弃商，喜受钜桥粟。",
            "独有首阳山，不生周草木。",
            "至今插天高，与商无终极。"
        ],
        "title": "十一砺四首  其三",
        "id": "654e9215-89db-485d-9fe6-2fa13e8ede5e"
    },
    {
        "author": "郑思肖",
        "paragraphs": [
            "素持不杀戒，一视齐冤亲。",
            "今遭此大恶，不报无天伦。",
            "况闻曾子语，不取姑息仁。",
            "实为不得已，挺身事经纶。",
            "苟能悟昨非，赦汝改而新。",
            "负固变诈者，我恕佛亦嗔。",
            "直期后世后，弗忍为逆臣。",
            "惟愿吾与汝，同归天德淳。"
        ],
        "title": "十一砺四首  其四",
        "id": "e7fde53c-9ceb-403d-b3ba-3fef3f8699f7"
    },
    {
        "author": "郑思肖",
        "paragraphs": [
            "攀断龙髯哭不回，鼎湖仙去下民灾。",
            "一身肉痛愁销骨，两脸颜枯瘦入腮。",
            "誓以匹夫纾国难，艰于乱世取人才。",
            "屡曾算至难谋处，裂破肺肝天地哀。"
        ],
        "title": "十二砺",
        "id": "aa4179ec-e018-4108-9de9-b97261a4a714"
    },
    {
        "author": "郑思肖",
        "paragraphs": [
            "谁□銮舆向蜀行，梨园弟子歇新声。",
            "及知凝碧池头事，难得乐工雷海清。"
        ],
        "title": "题明皇按乐图",
        "id": "ac9e008f-35c9-415e-8c52-e14de0e9de46"
    },
    {
        "author": "郑思肖",
        "paragraphs": [
            "金轮王夭中天寿，赤龙夜哭玄蛇吼。",
            "仙人不忍辞汉去，青山照水生愁丑。",
            "虽贫亦有买醉资，甘美不入孤臣口。",
            "死后骨消恨不消，岁岁暗逐春风上新柳。"
        ],
        "title": "忆梦哭歌",
        "id": "eed604e2-716b-407b-8450-5b7cb572c491"
    },
    {
        "author": "郑思肖",
        "paragraphs": [
            "涉险应难得命还，倭中风土素蛮顽。",
            "纵饶航海数百万，不直龙王一怒间。"
        ],
        "title": "元贼谋取日本二绝  其一",
        "id": "2b3b41f9-4b57-47ba-a088-b8d6bcf654a7"
    },
    {
        "author": "郑思肖",
        "paragraphs": [
            "海外东夷数万程，无仇于鞑亦生嗔。",
            "此番去者皆衔怨，试看他时秦灭秦。"
        ],
        "title": "元贼谋取日本二绝  其二",
        "id": "2f0a5265-d77a-48fa-b419-ebfd9c7507c9"
    },
    {
        "author": "郑思肖",
        "paragraphs": [
            "我有一卷书，仗之以为命。",
            "所言非奇辞，教人归于正。",
            "昭昭灵台间，生死明于镜。",
            "愿为大医王，普治众生病。"
        ],
        "title": "十三砺十首  其一",
        "id": "da490e81-ea44-42e1-8a50-8c62aa45a81b"
    },
    {
        "author": "郑思肖",
        "paragraphs": [
            "穷阴有巨蛇，蜿蜒数千里。",
            "磨牙雨毒雾，闻其气者死。",
            "我心不回邪，纵毒徒为尔。",
            "终将飞剑去，一击化为水。"
        ],
        "title": "十三砺十首  其二",
        "id": "69e6636e-ba02-4854-bcd0-ad9f4dc5f588"
    },
    {
        "author": "郑思肖",
        "paragraphs": [
            "哀哉大数乖，妖魔填虚空。",
            "劫雨坏世界，欲与大海通。",
            "群愚扪空走，夺命鬼手中。",
            "阴极集万恼，愿天生暖风。"
        ],
        "title": "十三砺十首  其三",
        "id": "084ad446-1f5c-4724-8a47-0dfde596bf0a"
    },
    {
        "author": "郑思肖",
        "paragraphs": [
            "苍苍南山松，特立孤峰巅。",
            "身此至正气，性于太初前。",
            "流泉近灵物，鬼饮之亦仙。",
            "况抱长生宝，永荫娑婆天。"
        ],
        "title": "十三砺十首  其四",
        "id": "7f9c5fdb-89e7-4e93-87ec-0ee3416ff8d4"
    },
    {
        "author": "郑思肖",
        "paragraphs": [
            "大哉万物母，清净光薿薿。",
            "独尊而为帝，天地亦其子。",
            "我见我之身，弹指魔王死。",
            "欢喜独自笑，清风万万里。"
        ],
        "title": "十三砺十首  其五",
        "id": "47e69f4b-8cbc-478b-b495-c191292e4c10"
    },
    {
        "author": "郑思肖",
        "paragraphs": [
            "北荒腾黑阴，飞妖蚀汉日。",
            "阊阖九重门，老胡骑马入。",
            "万世熙明殿，一朝鞑靼窟。",
            "江南荒野间，月黑鬼兵出。"
        ],
        "title": "十三砺十首  其六",
        "id": "9cb23fc5-c318-4265-a01c-1c9ec5a82d7b"
    },
    {
        "author": "郑思肖",
        "paragraphs": [
            "嗟汝儿女曹，至蠢亦孔丑。",
            "面笑心摇摇，欲进乃却走。",
            "憨痴弄盲语，捧酒祝鬼寿。",
            "伤哉复伤哉，醒眼频搔首。"
        ],
        "title": "十三砺十首  其七",
        "id": "a06b9029-2ca6-455a-b423-d55b1ca68da3"
    },
    {
        "author": "郑思肖",
        "paragraphs": [
            "偶背文明时，万事暗苍莽。",
            "诏汝一世人，父亡子焉往。",
            "良心油然生，千载垂清响。",
            "与道同周流，光明塞穹壤。"
        ],
        "title": "十三砺十首  其八",
        "id": "8b775469-2e14-4ad3-9587-8c3166a5ef23"
    },
    {
        "author": "郑思肖",
        "paragraphs": [
            "王道一陵夷，风俗愈卑隘。",
            "至于读书者，见利直下拜。",
            "一或持高论，聚笑议为怪。",
            "谁其振木铎，与世开聋聩。"
        ],
        "title": "十三砺十首  其九",
        "id": "bb76b508-204f-4bab-94cb-d4b3d9b19288"
    },
    {
        "author": "郑思肖",
        "paragraphs": [
            "夙生抱一诚，天亦莫能破。",
            "云胡白昼中，开眼而死坐。",
            "猛然风雨生，一叱万邪挫。",
            "卒使世上人，子孙未相贺。"
        ],
        "title": "十三砺十首  其一○",
        "id": "f05b9cc9-2be0-4a1c-b2ef-2bfb644273e3"
    },
    {
        "author": "郑思肖",
        "paragraphs": [
            "阴山腥马蹂京尘，锁杀宫花不识春。",
            "哭问钱塘江上月，如今谁是去邠人。"
        ],
        "tags": [
            "钱塘江"
        ],
        "title": "题萧梅初旧所藏钱塘王畿图二首  其一",
        "id": "ba380e05-db5b-4f5f-a1a0-3df176a9cd1f"
    },
    {
        "author": "郑思肖",
        "paragraphs": [
            "抚膺唁国问苍苍，郭唶声中喜气昌。",
            "偷报故都忠义士，赵家天下又南阳。"
        ],
        "title": "题萧梅初旧所藏钱塘王畿图二首  其二",
        "id": "81dc2026-04d7-4a8e-a5fe-87b9dfcd9a56"
    },
    {
        "author": "郑思肖",
        "paragraphs": [
            "法驾遥巡六载余，农桑烟火顿萧疏。",
            "深山大泽精灵哭，赤县神州鸟兽居。",
            "天下黄金归朔漠，南中白骨蔽郊墟。",
            "漳泉数郡屡反正，賸有忠臣野史书。"
        ],
        "title": "十四砺二首  其一",
        "id": "3a98797f-bb04-499c-8c23-5be255b91db9"
    },
    {
        "author": "郑思肖",
        "paragraphs": [
            "六合漫空一网罗，驱徭椎剥极烦苛。",
            "星辰错乱历无准，天地阴寒气不和。",
            "汉室公卿周勃少，河梁朋友李陵多。",
            "蹴然发叹悲风过，渺渺吴淞卷白波。"
        ],
        "title": "十四砺二首  其二",
        "id": "e51c13dd-04ad-4b3d-90ee-d43d4d47ea07"
    },
    {
        "author": "郑思肖",
        "paragraphs": [
            "国家今板荡，旧物一微丝。",
            "至苦说不得，长怀病似痴。",
            "人心危陷阱，天理过蓍龟。",
            "頼有二盟在，宁无吐气时。"
        ],
        "title": "十五砺二首  其一",
        "id": "27f76b8e-e0de-4fde-818a-4d4fb35a14b7"
    },
    {
        "author": "郑思肖",
        "paragraphs": [
            "王畿三辅地，谁信卷风沙。",
            "南货北填市，北人南住家。",
            "乱招城聚虎，毒入土生蛇。",
            "说著未来事，战争宁有涯。"
        ],
        "title": "十五砺二首  其二",
        "id": "f8866cba-aa5d-4d71-ad39-0b613fb87c7c"
    },
    {
        "author": "郑思肖",
        "paragraphs": [
            "双眼荒荒不寐时，冥搜俊杰慕夷齐。",
            "谶符铁券虏当灭，梦出玉清天亦低。",
            "城里月明闻虎过，人间夜久望鸡啼。",
            "深怜举国巅崖底，谁搆悬空万丈梯。"
        ],
        "title": "十六砺",
        "id": "f2f4dd11-ac76-449b-9b3b-cd9dc1dfefaf"
    },
    {
        "author": "郑思肖",
        "paragraphs": [
            "推上沧溟犯玉京，业龙鼓怒恣纵横。",
            "青天忽破鬼神走，黑雨骤来山岳倾。",
            "混沌重新开覆载，虚空顿觉发光明。",
            "如今清净浑无碍，一日南风万物荣。"
        ],
        "title": "六月大雨后作",
        "id": "430e1c34-f3de-43cd-aefe-ae6175a0619b"
    },
    {
        "author": "郑思肖",
        "paragraphs": [
            "相国生东瓯，应谶海坛沙。",
            "早观上国光，辟雍飞声华。",
            "叫云骂奸权，远窜走天涯。",
            "十年登要津，文彩绚晴霞。",
            "中台势将圻，大拜宣黄麻。",
            "国步正孔棘，盲涂相牵拏。",
            "鬼盗杀机弄，平陆哄龙蛇。",
            "黔首心不正，居然中阴邪。",
            "蛛丝网黄屋，六宫妃嫔髽。",
            "公奉二王奔，脱命毫发差。",
            "沥胆酹上帝，哭断口大呀。",
            "南邦血糊地，春深草不芽。",
            "鬼气射死树，腥妖幻毒花。",
            "万痛集如虿，百怪鸣如蛙。",
            "蚀尽朱垠天，国寄海上槎。",
            "始知上色玉，洁白浑无瑕。",
            "垢衣悬相印，独御指南车。",
            "沍寒冻不死，微微命一漥。",
            "刀圭返魂丹，阳和匝迩遐。",
            "生擒左贤王，刳腹盐为豝。",
            "却视旧朝士，一一谁忠嘉。",
            "万古虚空中，一伪不可加。",
            "傒我王师来，动地腾喧譁。",
            "雷霆破恶逆，四海仍一家。"
        ],
        "title": "二唁诗 丞相陈公",
        "id": "e61511c5-c3b6-4ef6-9cef-7fcf6d4eec0b"
    },
    {
        "author": "郑思肖",
        "paragraphs": [
            "将军本北人，归顺年已久。",
            "擢身将校中，腰绾中国绶。",
            "身润白玉洁，面狞黑铁丑。",
            "刚勇有武威，功出众人右。",
            "一朝天柱折，当昼丰其蔀。",
            "阴阳反铁炭，桮棬贼杞柳。",
            "公卿文章士，尽醉马乳酒。",
            "未闻天地间，生死反噬狗。",
            "幸有张将军，强哉气赳赳。",
            "生死不携异，宁受奸宄狃。",
            "平生铁石肠，明白照九有。",
            "荧荧赤伏符，百拜悬右肘。",
            "谋画入微茫，僵目拇撑口。",
            "死战拓山开，高擎日月走。",
            "剖心餧龙雏，淋漓血双手。",
            "圣火寿绵绵，凡水焉能溲。",
            "瞬目出死关，命在事非偶。",
            "张巡埋骨地，顽石变琼玖。",
            "白光射天门，璀璨夺星斗。",
            "英气磨不坏，生公踵其后。",
            "播荡大海外，若子死恋母。",
            "屈指我世祖，建武又乙酉。",
            "恶兽脑百裂，始识狮子吼。",
            "天风吹新雨，浊劫净无垢。"
        ],
        "title": "二唁诗 少保张公",
        "id": "b4ba95bd-f06e-4cf6-99c6-3131d939c4d2"
    },
    {
        "author": "郑思肖",
        "paragraphs": [
            "辛巳夏七月，初五日正午。",
            "太白灿然见，太阴亦俱覩。",
            "索历验其次，太白躔在午。",
            "兵争周分野，天下气当吐。",
            "敬以诗识之，储为史官补。"
        ],
        "title": "辛巳夏七月",
        "id": "a6feeb12-5aa8-4afb-a149-149040392608"
    },
    {
        "author": "郑思肖",
        "paragraphs": [
            "避暑入古寺，暂尔遣骚屑。",
            "心静凉于秋，倏然适清悦。",
            "彼哉谁氏子，对弈气争杰。",
            "惜其二低手，彼此蔑奇著。",
            "旁观发冷笑，连呼错错错。",
            "救之不可及，流视入寥廓。"
        ],
        "title": "避暑入古寺",
        "id": "609e1596-71b2-45fc-af67-91d3ccdc8e29"
    },
    {
        "author": "郑思肖",
        "paragraphs": [
            "我有真黄金，只作土价卖。",
            "陪笑遍示人，竟无一人买。",
            "日暮哭归来，反为众所怪。",
            "安得明眼人，与之语痛快。"
        ],
        "title": "十七砺",
        "id": "a344404e-11e6-469a-bb43-f9d8fd0dec8a"
    },
    {
        "author": "郑思肖",
        "paragraphs": [
            "汉朝远人来入使，当时公卿短奇计。",
            "紫清殿内一朵花，狂风妬春吹落地。",
            "命堕穷阴鬼为侣，回首玉皇紫清里。",
            "旧愁新愁东海深，黄鹂舌破伤春事。",
            "江南绝色天下夸，元贼尽虏归胡沙。",
            "或以嫁之鬻伪爵，于飞马背行天涯。",
            "年深乐与生子女，情热比翼忘咨嗟。",
            "果知礼义不忍去，亦有一死魂还家。",
            "德祐百官人稷契，腹饱理学纵横说。",
            "尚弃君父从背叛，乃教妻妾学贞烈。",
            "男儿或老不晓事，女子正少欲守节。",
            "天生至性教不得，时危罕见人中杰。",
            "能尽妇道能诲儿，王陵之母王凝妻。",
            "世间妇人谁及之，空恨昭君上马时。",
            "颜色日老单于死，万里魂归身不归。",
            "广寒嫦娥今尘土，应见青冢双泪垂。"
        ],
        "title": "昭君叹",
        "id": "7bfc013e-82fa-442d-8b2f-f41a3727dcad"
    },
    {
        "author": "郑思肖",
        "paragraphs": [
            "挺挺大丈夫，为世一准则。",
            "如何出处间，终始不明白。",
            "四皓本周人，多为汉一出。",
            "不终为周臣，身与道相失。",
            "仅安汉社稷，暗堕张良术。",
            "惟我则不然，一身无二适。",
            "纵别生圣人，亦当死深密。",
            "我出兴我朝，旧都建皇极。",
            "今力未能之，昼夜祷空碧。",
            "宣王车马来，一见死亦足。"
        ],
        "title": "十八砺",
        "id": "aaa5b586-9404-4b87-8c30-084e4eee2587"
    },
    {
        "author": "郑思肖",
        "paragraphs": [
            "万重围里脱兵氛，匹马勤王志不分。",
            "既抱忠贞仇敌国，莫于成败议将军。",
            "身前名照江南月，地下心衔塞北云。",
            "为痛英雄并消没，托诗为史笔传闻。"
        ],
        "title": "哀刘将军",
        "id": "a63c7740-8f9a-494a-80e3-88cf8c843a14"
    },
    {
        "author": "郑思肖",
        "paragraphs": [
            "江南丝尽入机房，欲此虚空彼富强。",
            "鞭挞别工皆学织，程量计日定成章。",
            "惊心蟠凤愁应死，泪手攀花痛不香。",
            "贫者只宜巖谷隠，草纫槲叶当衣裳。"
        ],
        "title": "江南丝",
        "id": "6c325185-387e-42db-b1df-af49e142e7a7"
    },
    {
        "author": "郑思肖",
        "paragraphs": [
            "暂尔下生来，落身命尘网。",
            "高明气常清，贫贱语亦响。",
            "双足风云行，一心山水想。",
            "何时了国事，方外适幽赏。"
        ],
        "title": "十九砺",
        "id": "10830438-a2eb-45da-9057-95283ba9ee14"
    },
    {
        "author": "郑思肖",
        "paragraphs": [
            "混沌破后复混沌，知是几番开太极。",
            "四方地偏气不正，中天地中立中国。",
            "神禹导海顺水性，太章步地穷足力。",
            "悖理汤武暂救时，谋篡莽操大生逆。",
            "离而复合合复离，卒莫始终定于一。",
            "粤自炎帝逮唐尧，两汉大宋传火德。",
            "我朝圣人仁如天，历年三百犹一日。",
            "形气俱和礼乐修，谁料平地生荆棘。",
            "风轮舞破须弥山，黑雹乱下千钧石。",
            "铜蟒万舌咀梵云，玉帝下走南斗泣。",
            "中有一宝坏不得，放光动地神莫测。",
            "云是劫劫王中王，敕令一下罔不伏。",
            "燕南垂，赵北际，忽必烈正巢其地。",
            "一声霹雳吹云飞，真火长生世永世。",
            "山山深，水水清，纵横十方变化身。",
            "恒河沙数天坏壳，独我志气常如新。"
        ],
        "title": "大宋地理图歌",
        "id": "a8d843c2-9e1a-4801-a7fe-2b4520890c44"
    },
    {
        "author": "郑思肖",
        "paragraphs": [
            "东方九夷倭一尔，海水截界自区宇。",
            "地形广长数千里，风俗好佛颇富庶。",
            "土产甚伙并产马，舶来中国通商旅。",
            "徐福庙前秦月寒，犹怨旧时嬴政苦。",
            "厥今犬羊贪犹炽，瞠目东望心如虎。",
            "驱兵驾海气吞空，势力虽强天弗与。",
            "鬼吹黑潮播海翻，雹大于拳密于雨。",
            "七千巨舰百万兵，老龙怒取归水府。",
            "犬羊发怒与天敌，又谋竭力必于取。",
            "已刳江南民髓干，又行并户抽丁语。",
            "凶燄烧眼口竟哑，志士闷闷病如蛊。",
            "虽传漳州气燄盛，又闻襄阳已大举。",
            "割据固足稍伸气，律以大义竟何补。",
            "纵遇圣明过尧舜，毕竟不是亲父母。",
            "千语万语只一语，还我大宋旧疆土。",
            "曾梦苏武开笑口，云牧羝羊今尽乳。",
            "仗节还汉欣欣然，须发尽白心如故。",
            "一念精烈无不通，天地为宾我为主。",
            "高悬白眼混沌前，那肯以命落尘土。",
            "翻身鼓掌一笑时，万古万古万万古。"
        ],
        "title": "元鞑攻日本败北歌",
        "id": "b9b08061-b71f-491c-a835-92166ba648a9"
    },
    {
        "author": "郑思肖",
        "paragraphs": [
            "素志欲隠去，蜕名辞笔耕。",
            "偶值恶劫来，眼界乱纵横。",
            "穷北洞窟底，窜出老魔精。",
            "被发走如风，四臂狞双睛。",
            "面窍喷毒火，直射日月盲。",
            "一海人髓酒，五石瓠为觥。",
            "鬼鼓遍空响，白气幻长鲸。",
            "夜叉发群机，砲砲打玉京。",
            "老仙战股立，手扶鳌极撑。",
            "昼弑盘古死，紫微贯搀枪。",
            "诸天落泪雨，终夜淋漓倾。",
            "灿人变丑相，螽目豺狼声。",
            "饿虎插翼飞，善类谁能撄。",
            "送命纳彼啖，游魂嘈冤情。",
            "血冻天下立，赭铁蛀玄蝱。",
            "雨肥髑髅腥，生菌高于楹。",
            "独抱深痛蛰，数与死相争。",
            "读史见义事，意气如云生。",
            "图穷匕首见，今岂无荆卿。",
            "真孤匿山中，今岂无程婴。",
            "获得九尾龟，灼纹横庚庚。",
            "大宝子传子，垂统无毕程。",
            "高声叫乱世，聋瞽豁痼酲。",
            "速卸胡儿衫，仙带飘佩珩。",
            "身辞陷阴路，火邦即蓬瀛。",
            "我秉正直心，明比日更明。",
            "豪兴凌高秋，磊落人之英。",
            "决当勇于动，持平平不平。",
            "手劈虚空开，身提天地行。",
            "千妖百裂死，万古一掷赢。",
            "独出娑婆外，世界悬空擎。",
            "猛飞大山来，突立青峥嵘。",
            "劫初第一峰，鬼神不识名。",
            "树粲百宝花，石削五色琼。",
            "香霏月中髓，碧沁秋痕轻。",
            "天上辟新国，以正治八纮。",
            "大赦统干运，平心持道衡。",
            "洪福溥无疆，一切命皆亨。",
            "下界齐拜舞，笑贺群相迎。",
            "愧昔染腥辱，悦今趋义荣。",
            "净脱夙骨臭，莹然澄秋泓。",
            "正性本不坏，生死通一诚。",
            "逆爽殄微尘，王气光太清。",
            "犀象怯汉战，草木助晋兵。",
            "周勃军左袒，杜甫诗北征。",
            "赵祀必不绝，宋礼吾足评。",
            "我土我百姓，永劫心不惊。",
            "天君坐灵台，誓行前后盟。",
            "念念死亦呪，愿宝期必成。",
            "口血宁有变，浩劫光晶晶。"
        ],
        "title": "二十砺五百字",
        "id": "7564c580-74f5-42ba-9ba0-a864838fafde"
    },
    {
        "author": "郑思肖",
        "paragraphs": [
            "清晓清风吹过后，露出青青一罅天。",
            "一似推篷偷看见，竹林半抹古苍烟。"
        ],
        "title": "题竹叶间",
        "id": "b5b648d4-8eb2-4af3-af44-9b9efe3f067e"
    },
    {
        "author": "郑思肖",
        "paragraphs": [
            "万顷琅玕压碧云，清风幽兴渺无垠。",
            "当时首肯说不得，不意相知有此君。"
        ],
        "title": "自题墨竹",
        "id": "6491a44f-59ca-4b50-9135-ac7e7212d1ae"
    },
    {
        "author": "郑思肖",
        "paragraphs": [
            "天垂古色映柴门，千古传家事具存。",
            "此世只除君父外，不曾重受别人恩。"
        ],
        "title": "题郑子封书塾",
        "id": "892c2710-cb67-431d-ab34-325b0296a093"
    },
    {
        "author": "郑思肖",
        "paragraphs": [
            "求则不得，不求或与。",
            "老眼空阔，清风万古。"
        ],
        "title": "题画兰",
        "id": "d8f5629c-179b-4f35-96c8-4eb4a0d79995"
    },
    {
        "author": "郑思肖",
        "paragraphs": [
            "花开不并百花丛，独立疏篱趣未穷。",
            "宁可枝头抱香死，何曾吹堕北风中。"
        ],
        "tags": [
            "秋天",
            "菊花",
            "古诗三百首",
            "宋诗",
            "言志",
            "写花",
            "花"
        ],
        "title": "题画菊",
        "id": "b83e263e-0eaa-4935-829b-0ae42d8a54c7"
    },
    {
        "author": "郑思肖",
        "paragraphs": [
            "画眉夫婿客游梁，独理瑶琴山水长。",
            "莫上翠楼凭几望，陌头无数碧垂杨。"
        ],
        "title": "闺怨",
        "id": "da5daad6-7df5-417d-892e-0be3669280ee"
    },
    {
        "author": "郑思肖",
        "paragraphs": [
            "向来俯首问羲皇，汝是何人到此乡。",
            "未有画前开鼻孔，满天浮动古馨香。"
        ],
        "title": "墨兰图",
        "id": "c2c1c6a0-73b6-4dc3-b12a-41baf4ba4126"
    },
    {
        "author": "郑思肖",
        "paragraphs": [
            "不知今日月，但梦宋山川。"
        ],
        "title": "句",
        "id": "f729d031-5a8b-4aa1-b891-8c235e1fba26"
    },
    {
        "author": "汤炳龙",
        "paragraphs": [
            "曹娥洛神遍堪舆，保母后出争澜趋。",
            "一时耳目喜新异，九原谁复哀意如。",
            "世人重艺不重义，每以好奇夸好事。",
            "集古金石半丰碑，逝者似为书者累。",
            "八百余载四字全，政同悬崖三百年。",
            "王畿不悟王元象，不如果也能兴怜。",
            "但道青毡故家物，肯因陵谷怜枯骨。",
            "耳孙犹尔况他人，崇韬安生何可忽。",
            "昭陵之盗犹兰亭，必无可欲乃妥灵。",
            "黄?前车已如此，安保金蝉之墓终弗毁。"
        ],
        "title": "题晋王大令保母帖",
        "id": "c131c705-7420-4c51-a5f7-7fbdf29ceb86"
    },
    {
        "author": "汤炳龙",
        "paragraphs": [
            "七日阴霾事可知，楼船鱼贯果谁为。",
            "人心自感兴元诏，天意难同建武时。",
            "黄屋朔风那有济，角巾东路觉无期。",
            "公为万古纲常计，儿女扳船不暇悲。"
        ],
        "title": "陆君实挽诗  其一",
        "id": "e6539b80-bae0-4326-a57c-644f0e1a4b7c"
    },
    {
        "author": "汤炳龙",
        "paragraphs": [
            "间关海岛岂谋身，婴臼存心力不能。",
            "天上龙章空结梦，人闲鱼腹了中兴。",
            "英雄一死从君父，忠义遗编托友朋。",
            "万里楚魂招不得，诗成惟有泪霑膺。"
        ],
        "title": "陆君实挽诗  其二",
        "id": "da2247a0-8e07-4c83-abdc-fe71ff711371"
    },
    {
        "author": "汤炳龙",
        "paragraphs": [
            "我本山阳田舍叟，家有淮南数千亩。",
            "江南倦客老不归，此田多为势家有。",
            "犹记少年学牧时，去时日出归日西。",
            "我生衣食仰此辈，爱之过于百里奚。",
            "祗今辛苦耕砚席，无处卖文长绝食。",
            "卷中邂逅黑牡丹，相逢喜是曾相识。",
            "负郭无须二顷田，一双栗角能几钱。",
            "数口之家便可饱，要如此图知何年。",
            "平生富贵非所愿，城府近来尤可厌。",
            "何时倒乘牛背眠东风，胜如仰看宣明面。"
        ],
        "title": "题江贯道百牛图",
        "id": "494071e7-f5b3-45af-b376-550295885cae"
    },
    {
        "author": "童潮",
        "paragraphs": [
            "先生已归来，遗此折腰地。",
            "不见督邮人，祇闻解印事。",
            "径花虽就荒，台月还留醉。",
            "赋罢清流诗，西畴春已至。"
        ],
        "title": "渊明故址",
        "id": "0c5bd095-ff82-4bd4-bd16-df9b113b6e19"
    },
    {
        "author": "童潮",
        "paragraphs": [
            "借问谁家舟，孤横劳渡水。",
            "远携蓑笠来，满载暮烟紫。",
            "拍手唱沧浪，沙鸥惊不起。"
        ],
        "title": "劳渡",
        "id": "7ea07b26-6bf6-4094-8344-99926c9e9df1"
    },
    {
        "author": "童潮",
        "paragraphs": [
            "长江万里来，一砥中流峙。",
            "巨浸没根深，孤峰插汉起。",
            "倒回三峡流，独据九江水。",
            "真是海门关，波涛险莫比。"
        ],
        "tags": [
            "长江"
        ],
        "title": "小孤山",
        "id": "ae272d4a-e4fe-4ee5-afad-ac268f96c464"
    },
    {
        "author": "张镇孙",
        "paragraphs": [
            "当宁宵衣务得贤，草茅何足副详延。",
            "天人要语垂清问，仁敬陈言上奏篇。",
            "愧乏谋猷裨乙览，忽惊姓字首胪传。",
            "干坤大德知难报，誓秉孤忠铁石坚。"
        ],
        "title": "谢恩诗",
        "id": "c3cb4cfb-17d5-4200-98e5-6a2fb5c9375e"
    },
    {
        "author": "张镇孙",
        "paragraphs": [
            "圣主游心六艺文，先皇成宪自常遵。",
            "天人亲屈九重问，岭海同归一视仁。",
            "已忝胪传魁众俊，复叨燕衎逮微臣。",
            "终身祗佩丁宁训，远到功名愿自珍。"
        ],
        "title": "和御赐诗",
        "id": "b9b69328-4d64-4417-8105-5c7a9bba71ae"
    },
    {
        "author": "张镇孙",
        "paragraphs": [
            "岧峣仙境倚层丘，百尺泠泠瀑素流。",
            "春长绿莎成绣幕，夜留新月作琼钩。",
            "涧边云护千年韭，巖底凉生六月秋。",
            "欲访安期何处觅，药炉丹灶且追游。"
        ],
        "title": "水帘洞",
        "id": "1cf450df-c6af-489f-b442-255b63d37e3f"
    },
    {
        "author": "张镇孙",
        "paragraphs": [
            "万山飞翠映瑶空，一抹晴霞淡复浓。",
            "何意海风吹不断，归鸦飞带过前峰。"
        ],
        "title": "白云对月",
        "id": "7ab81f25-ebf2-4765-81e2-ca935f0ad05e"
    },
    {
        "author": "张镇孙",
        "paragraphs": [
            "江城话别思依依，天远山青入望微。",
            "正好楼头共明月，可堪遥对白云飞。"
        ],
        "title": "夜过白云话别  其一",
        "id": "eb52b943-cbc4-48d2-ad79-0f35feab6f41"
    },
    {
        "author": "张镇孙",
        "paragraphs": [
            "遥看天际白云浮，渺渺西飞谁与谋。",
            "归去扶溪溪水阔，秋来还上越台否。"
        ],
        "title": "夜过白云话别  其二",
        "id": "533a744b-2d23-4355-8476-e69fea8bac3b"
    },
    {
        "author": "张镇孙",
        "paragraphs": [
            "日干夕惕自惺惺，切实工夫在性情。",
            "千古相传真要法，圣贤元共此心灵。"
        ],
        "title": "夜过白云话别  其三",
        "id": "01d36d6e-eba8-4ae7-a40e-c200333821b6"
    },
    {
        "author": "张镇孙",
        "paragraphs": [
            "圣贤今古在吾人，敬义功深德自邻。",
            "莫叹桃源仙迹杳，杖藜随处武陵津。"
        ],
        "title": "夜过白云话别  其四",
        "id": "08b5b734-7113-4f4a-ac0a-308facdf5b3b"
    },
    {
        "author": "吴名扬",
        "paragraphs": [
            "读书慕圣贤，禔躬凛苍昊。",
            "世事重且艰，一一萦怀抱。",
            "白日忽西颓，川枯山木槁。",
            "鲁阳漫挥戈，杞国忧如擣。",
            "人或诿气数，我独伤伦道。",
            "海羽知啣石，冥魂能结草。",
            "昂藏美衣冠，岂忍同屠保。",
            "成败难逆料，死生任常造。",
            "天心倘未厌，努力书勋考。"
        ],
        "title": "咏史二首  其一",
        "id": "5d8756e6-2b03-4b57-944d-1e192e32d1e2"
    },
    {
        "author": "吴名扬",
        "paragraphs": [
            "人生奚所羨，功名上钟鼎。",
            "遭逢既不造，俯仰烟林迥。",
            "非徒慕清高，民彝藉彪炳。",
            "夷齐卧首阳，巢许啸箕颍。",
            "风流遥可挹，寸心常耿耿。",
            "天地任否泰，万物听昏惺。",
            "独与鹿豕游，随处饶清景。",
            "石烂列屏幽，泉涵一鉴静。",
            "嗟彼采芝翁，老被汉宫请。"
        ],
        "title": "咏史二首  其二",
        "id": "b7b3051c-c2d2-4448-8e61-c67d4666affc"
    },
    {
        "author": "林一龙",
        "paragraphs": [
            "昔者吾夫子，浮海思乘桴。",
            "彼美鲁仲连，蹈海耻帝呼。",
            "寥寥千载间，此意霜月孤。",
            "而我欲涉海，夫岂夫子徒。",
            "长风吹我帆，高浪拍我舻。",
            "所愿鸥鸟同，浩荡烟中徂。"
        ],
        "title": "观海",
        "id": "7b905a2d-6aa6-4810-b459-f216a545cfc8"
    },
    {
        "author": "林一龙",
        "paragraphs": [
            "空山号朔风，烟火深夜寒。",
            "门掩忽自开，划然动双镮。",
            "倚崖数竿竹，戛击摧琅玕。",
            "落叶卷地起，高枝如人攀。",
            "谡谡听已远，复在窗户间。"
        ],
        "title": "山中听风",
        "id": "ad3ee970-5a87-4cf5-9501-272953493580"
    },
    {
        "author": "林一龙",
        "paragraphs": [
            "寒滩远嘶月，遗响到巖壁。",
            "悠悠千古心，悄悄一卷易。",
            "灯微夜气分，星冷山露滴。",
            "危坐独何为，人间睡方黑。"
        ],
        "title": "山中夜坐",
        "id": "e28c79a3-3563-4491-bfc5-bdeb7ea53d2a"
    },
    {
        "author": "林一龙",
        "paragraphs": [
            "黯淡是州城，川原一望平。",
            "天高众峰逼，人立片云生。",
            "拂石同僧坐，移筇避蚁行。",
            "巖阿有泉眼，不改旧时清。"
        ],
        "title": "次韵饮水登万象亭之什",
        "id": "48c5a260-e07e-471f-943b-f659d21d572d"
    },
    {
        "author": "林一龙",
        "paragraphs": [
            "跨浙远来瞰东极，禹穴云生海东碧。",
            "白玉空为越土尘，青山不改秦时色。",
            "越王台上几秋霜，秦皇楼边多夕阳。",
            "世事茫茫今复古，断烟衰草共凄凉。"
        ],
        "title": "越中吟",
        "id": "cfaae364-37a7-4cd6-a070-16bb339466d6"
    },
    {
        "author": "林一龙",
        "paragraphs": [
            "山寒雨点半成雪，石冷泉流旋作冰。",
            "坐至夜分眠不得，荧然欲灭案头灯。"
        ],
        "title": "夜坐吟",
        "id": "9d453227-59aa-40a7-aafb-10a61ff435cb"
    },
    {
        "author": "林一龙",
        "paragraphs": [
            "只隔中秋一夕间，蟾光应未少清寒。",
            "时人不会盈虚意，不到团圆不肯看。"
        ],
        "title": "十四夜观月张氏楼",
        "id": "8519db2d-bf43-442a-a93c-ee4914b4ea48"
    },
    {
        "author": "林一龙",
        "paragraphs": [
            "酴醿花底当年事，夜雪模糊照石阑。",
            "北省今朝枝上雪，还揩病眼作花看。"
        ],
        "title": "西省荼䕷架上残雪可爱戏呈诸友人",
        "id": "54bd038e-fa4d-40d7-8689-6eb9a1b83a58"
    },
    {
        "author": "熊瑞",
        "paragraphs": [
            "青鸾庭馆翠重重，雉扇娉婷雍万红。",
            "把似牡丹酣富贵，洛阳今是几秋风。"
        ],
        "title": "芙蓉",
        "id": "70c3c05d-fef1-4f7a-83bf-7699a59c0ef8"
    },
    {
        "author": "熊瑞",
        "paragraphs": [
            "忆昔梦游芙蓉城，城中仙子千娉婷。",
            "霞舒云卷逞娇媚，朵朵汉家尹与邢。",
            "西风吹醒黄粱梦，帐暖香红谁与共。",
            "别来秋晚遇羣仙，犹记联骖骑彩凤。",
            "太液池边翡翠楼，金屏绣褥何风流。",
            "那知镜里朱颜改，阿监青娥雪满头。",
            "不必对花长太息，荣华俯仰成尘迹。",
            "色空空色无了期，昨是今非又来日。"
        ],
        "title": "达且同知即席索芙蓉诗",
        "id": "9371efd4-b936-4750-8f29-f9c66ad4c5ee"
    },
    {
        "author": "熊瑞",
        "paragraphs": [
            "紫牡丹开竞洛豪，春风吹面看栽桃。",
            "琼琚多少非初服，却笑梅花不入骚。"
        ],
        "tags": [
            "西湖"
        ],
        "title": "送黄爱梅过西湖  其一",
        "id": "b3263f35-2cba-43d2-a9cb-233334b504ee"
    },
    {
        "author": "熊瑞",
        "paragraphs": [
            "朱顶千年去不回，两峰南北白云堆。",
            "谁人得似黄公子，不爱闲花尚爱梅。"
        ],
        "tags": [
            "西湖"
        ],
        "title": "送黄爱梅过西湖  其二",
        "id": "fa255fc0-e562-40d7-8c3b-07eeb3335da6"
    },
    {
        "author": "熊瑞",
        "paragraphs": [
            "謇余畴昔覩古杭，繁华不减开元唐。",
            "画船日日湖山堂，珠翠围绕沸笙簧。",
            "西湖西子鬭艳粧，香车宝马桥绿杨。",
            "少年游冶荡春光，醉眠罗绮百花芳。",
            "当时湖上有平章，胡不早为计包桑。",
            "一朝鼙鼓动渔阳，席卷羽衣与霓裳。",
            "后来枉费古锦囊，感怀金铜增悲伤。",
            "嗟尔何知涕泪滂，身不由己心难忘。",
            "画阑桂树寂无香，土花惨淡月荒凉。",
            "绵绵此恨天何长，道逢老翁重徬徨。",
            "慎勿开口谈兴亡，潮生潮落钱塘江，且唱阳关举一觞。"
        ],
        "tags": [
            "钱塘江",
            "西湖"
        ],
        "title": "西湖歌饯杨泽之回杭",
        "id": "f1aec45c-87b2-43e5-bd70-ff18de4b2d1d"
    },
    {
        "author": "熊瑞",
        "paragraphs": [
            "画桥杨柳不胜愁，万缕千条俛碧流。",
            "问著翠华霜日事，人人只道好杭州。"
        ],
        "tags": [
            "西湖"
        ],
        "title": "和邹思道寄咏西湖",
        "id": "9d58861b-5125-4ca0-8858-f7e1ef1eb7f1"
    },
    {
        "author": "熊瑞",
        "paragraphs": [
            "一声暮笛穿云裂，数点昏鸦破雨飞。",
            "惆怅满颠丝样白，倚门竚立望谁归。"
        ],
        "title": "和胡文友冷斋口号  其一",
        "id": "5e29c7c4-1079-4cde-bd61-f478bc789f6b"
    },
    {
        "author": "熊瑞",
        "paragraphs": [
            "近来触景多生感，老去浮名祇浪夸。",
            "頼有风霜数丛菊，年年岁杪对黄花。"
        ],
        "title": "和胡文友冷斋口号  其二",
        "id": "2c12f41d-b35e-431b-a049-8db793d415c3"
    },
    {
        "author": "熊瑞",
        "paragraphs": [
            "交情落落今如此，世事茫茫何所之。",
            "安得簷花清夜酌，相同郑老话襟期。"
        ],
        "title": "和胡文友冷斋口号  其三",
        "id": "e05f01c6-35a6-4705-95ec-37be2d1ee4a3"
    },
    {
        "author": "熊瑞",
        "paragraphs": [
            "户容学屦坐常满，囊有诗篇家岂贫。",
            "笑我淡交寒似水，势无可热亦无嗔。"
        ],
        "title": "和胡文友冷斋口号  其四",
        "id": "ef20ab93-cdac-4359-b988-166c3ddb90a5"
    },
    {
        "author": "熊瑞",
        "paragraphs": [
            "风度飘飘一世豪，偃然犹自外离骚。",
            "诸公惯作婆娑态，动说山人索价高。"
        ],
        "title": "古梅",
        "id": "9b438a31-5e24-4150-b554-0537347bf3e6"
    },
    {
        "author": "熊瑞",
        "paragraphs": [
            "客从罗浮来，遗我一枝琼。",
            "仙风溢毫楮，夭矫冰雪清。",
            "感怀畴昔夜，醉饮月中英。",
            "青衣歌未竟，斗转参已横。",
            "俯仰今成古，散聚若为情。",
            "几回疏影里，呼鹤引长鸣。",
            "无人能悟此，空逐晓云行。",
            "因子重欷歔，聊以写吾生。"
        ],
        "title": "答王山仲作墨梅来访韵",
        "id": "825f702a-6605-436e-830b-f0843fcf0f9b"
    },
    {
        "author": "熊瑞",
        "paragraphs": [
            "缅怀阁清辉，赋诗当此日。",
            "盛会不复闻，手种园蔬七。",
            "何如采若人，观书夜至乙。",
            "能如子美心，托雨纪其实。"
        ],
        "title": "和王恭甫人日",
        "id": "1a8b089b-e44e-4a80-8117-e227d00a178b"
    },
    {
        "author": "熊瑞",
        "paragraphs": [
            "前溪后溪水泓泓，南山北山鸟嘤嘤。",
            "东家㩇㩇缫丝鸣，西家扑扑打麦声。",
            "霏霏紫萼飘红英，翘翘野菜飞蜻蜓。",
            "酒旗斜矗芳风轻，人在落花花里行。",
            "神仙古来多杳冥，刀圭入口羽翰生。",
            "人生快活寿百龄，何必白日求飞升。",
            "我今拈出芸村名，世间底处无蓬瀛。",
            "桃源桃源晋武陵，为我把酒酹渊明。"
        ],
        "title": "同刘子实游芸村",
        "id": "ef2b6f5f-3da6-408d-b360-56e2b14dd22b"
    },
    {
        "author": "熊瑞",
        "paragraphs": [
            "郫筒对峙玉清圆，绝胜当年碧筩莲。",
            "倾酿尚侔春楚楚，开樽犹带雨涓涓。",
            "昔遗溪上晋六逸，今入饮中唐八仙。",
            "一榻青奴凉更好，醉来乘月伴高眠。"
        ],
        "title": "赋竹居文樽",
        "id": "fbd59161-13e8-476f-aa6a-203d179b781a"
    },
    {
        "author": "熊瑞",
        "paragraphs": [
            "半年在家少，万事出门宽。",
            "酒买官酤贵，诗存俗句难。",
            "雨余云影湿，秋杪雁声寒。",
            "今古苍茫意，斜阳独倚阑。"
        ],
        "title": "留番城",
        "id": "87986282-c237-4bf2-9db6-f209fa8c4a62"
    },
    {
        "author": "熊瑞",
        "paragraphs": [
            "落梅香影放华灯，快我来寻采若盟。",
            "花醉羽觞金谷酒，莲开蜡炬锦官城。",
            "家家珠翠成羣戏，处处笙箫簇队行。",
            "惟有天津桥上月，无人能复记新声。"
        ],
        "title": "再和元夕",
        "id": "07d40a6b-a1e2-4abe-a2b2-48d2d57e1610"
    },
    {
        "author": "熊瑞",
        "paragraphs": [
            "海鹏已激三千里，天马终归十二闲。"
        ],
        "title": "句",
        "id": "b4e8f5e5-e992-4834-a9d6-a8e596dec357"
    },
    {
        "author": "徐木润",
        "paragraphs": [
            "中军叹韩甥去，潮州喜湘姪来。",
            "欲识邢郎高谊，但看郑老饯诗。"
        ],
        "title": "题忠愍公送婿邢得昭归婺女诗后  其一",
        "id": "5d64761c-f9fa-4cf8-af55-ebadb7755c64"
    },
    {
        "author": "徐木润",
        "paragraphs": [
            "小人护局可畏，君子得与常迟。",
            "老秦殁已一岁，胡李方始量移。"
        ],
        "title": "题忠愍公送婿邢得昭归婺女诗后  其二",
        "id": "ab7b5300-1fa2-425d-8a4e-971fa893ab58"
    },
    {
        "author": "徐木润",
        "paragraphs": [
            "准用于丁殒后，瓘亡在京死前。",
            "惜是苍生无福，北山不待隆干。"
        ],
        "title": "题忠愍公送婿邢得昭归婺女诗后  其三",
        "id": "c22a86bf-7733-49ed-84ac-45bded84c3fe"
    },
    {
        "author": "徐木润",
        "paragraphs": [
            "仲方主和忝祖，知孝朋奸辱先。",
            "却是北山有后，可轩论奏凛然。"
        ],
        "title": "题忠愍公送婿邢得昭归婺女诗后  其四",
        "id": "f1917a28-dc96-48a2-9844-53796aebb4f3"
    },
    {
        "author": "徐木润",
        "paragraphs": [
            "初心直欲复关河，保蜀功劳不自多。",
            "诸葛大名垂宇宙，北山千古共巍峨。"
        ],
        "title": "题忠愍公墓志后",
        "id": "1e7a5330-4c1c-457b-b02a-6e7c0b0cfebe"
    },
    {
        "author": "徐木润",
        "paragraphs": [
            "不识刘公字，今方覩一斑。",
            "笔兼欧蔡体，品在上中间。"
        ],
        "title": "题刘原父书南华秋水篇",
        "id": "ce3acfb0-4f4b-469d-a56e-67884d01e4db"
    },
    {
        "author": "邵桂子",
        "paragraphs": [
            "草菜可食，总名曰疏。",
            "品题有圃，树艺有书。",
            "衡纵町畦，周绕屋庐。",
            "缭以樊垣，经以沟渠。",
            "晨出抱瓮，夕归荷锄。",
            "有蔓必薅，有蝗必驱。",
            "风披雨沐，日暄露濡。",
            "穉甲怒生，嘉苗蔚敷。",
            "芥姜杞菊，韭薤蒜葫。",
            "薇蕨藜藿，瓜瓞匏瓠。",
            "楮鸡桑鹅，箨龙椶鱼。",
            "马齿鹿角，鼠尾虎须。",
            "薯蓣蔓菁，杜蘅蘼芜。",
            "茵陈莪萝，艽兰茹藘。",
            "赤苋银茄，翠荇墨菰。",
            "酸浆辣{艹酟}，甘荠苦荼。",
            "庖人调胹，园丁拮据。",
            "锜釜煮煠，筐筥贮储。",
            "椒橙内交，鹾醢效劬。",
            "以芼以湘，可茹可葅。",
            "维昔尼父，瓜祭斋如。",
            "饮水曲肱，其乐只且。",
            "召南苹藻，韩奕笋蒲。",
            "知味羨黄，齩根叹胡。",
            "葵蓼饫颙，葱韭厌徐。",
            "火芋明瓒，山菌接舆。",
            "庾郎三种，石生一盂。",
            "刘参玉版，苏传冰壶。",
            "巢字元修，鲋姓豆卢。",
            "菘羔抱孙，蹲鸱将雏。",
            "丝滑露葵，练净土酥。",
            "野荠馄饨，水苔脯膴。",
            "餠炊菠薐，鲊酿苞芦。",
            "胡麻馈馏，罂粟醍醐。",
            "萍虀西晋，莼羹东吴。",
            "芹撷泥坊，藤采丰湖。",
            "沼沚有蘩，江汉有蒌。",
            "冈有常枲，洲有接余。",
            "雁门天花，黄河蘑菇。",
            "大宛苜蓿，太华芙蕖。",
            "环滁野䔩，盘谷山茹。",
            "地饶所产，天茁此徒。",
            "菲葑是采，口腹以娱。",
            "落英未莎，初篁未箊。",
            "霜根旋挑，露叶半舒。",
            "烹泉石鼎，养火地炉。",
            "色炫匕箸，香浮柈盂。",
            "气含土膏，味逾天厨。",
            "肥生华池，响鸣辅车。",
            "商颜饥解，文园渴苏。",
            "前招曲生，后引酪奴。",
            "馔非羶荤，饷非苞苴。",
            "园无羊踏，壤有鼠余。",
            "彼哉肉食，俎列豢刍。",
            "心炙椎牛，项脔割猪。",
            "春羔秋麛，冬鱻夏朐。",
            "猩唇豹胎，麋臡蟹胥。",
            "缁裙解鼋，银丝脍鲈。",
            "羊尾截肪，锦袄脱肤。",
            "山殽雉兔，泽羞雁凫。",
            "北馔潼酪，南烹鼃蜍。",
            "嗜鼠则鸱，甘带则蛆。",
            "迺笑郑老，烂蒸瓠𤬛。",
            "乃笑坡翁，梦餐鸡苏。",
            "属厌饕餮，饱死侏儒。",
            "语以疏味，能知否乎。",
            "予雅嗜之，日不可无。",
            "乃颜兹屋，羞供是须。",
            "宁疏而癯，毋肉而腴。",
            "易牙司味，敢告膳夫。"
        ],
        "title": "疏屋诗为曹云西作",
        "id": "5a61d1d2-319c-4b8c-8835-d819370f2b71"
    },
    {
        "author": "邵桂子",
        "paragraphs": [
            "三足老蟆太阴精，夜载阿姮朝帝庭。",
            "澡形不假桂花露，背负金轮浴沧溟。",
            "腾腾跃起几万尺，痴腹一团露圆白。",
            "睨目光射蛟宫寒，海若天吴难遁迹。",
            "腹中万斛蝌蚪藏，吐作列纬森光芒。",
            "晓骖六龙驾羲驭，腾踏未必输飞黄。"
        ],
        "title": "海蟾",
        "id": "d50519f8-6e6b-449b-8ae0-7fe87a261f0b"
    },
    {
        "author": "邵桂子",
        "paragraphs": [
            "搜出指矿遗其沙，乡云褒武皆蜀秀，虎豹各自雄须牙。",
            "两京得人广数路，忍使丘中留子嗟。",
            "不然题名百许辈，无一显者何谓耶。",
            "我亦典学老从事，试向座中寻孟嘉。"
        ],
        "title": "饯魏州判鹏举",
        "id": "a6c30b23-6749-406b-9ae0-7907e4ffba1d"
    },
    {
        "author": "邵桂子",
        "paragraphs": [
            "思人谁复念婆娑，窟室崖阴未易磨。",
            "四十围间看溜雨，三千年后数恒河。",
            "不堪与世供狙械，尚许遗民占鸟窠。",
            "从此便名夫子树，匡人斤斧奈予何。"
        ],
        "title": "古柏行",
        "id": "6e315f09-5e00-47c7-a447-c7d768f37fa6"
    },
    {
        "author": "邵桂子",
        "paragraphs": [
            "手挈东风上水关，凤书迎日看新班。",
            "五湖家世乌衣巷，三峡楼台赤甲山。",
            "画戟门开春昼永，卧龙帐稳海波闲。",
            "安危大计须公等，天定应知即赐环。"
        ],
        "title": "到夔门呈王待制",
        "id": "17a4db31-638d-4b9b-9709-2af67c3d8d96"
    },
    {
        "author": "邵桂子",
        "paragraphs": [
            "家住千峰落照边，移家三泖白鸥前。",
            "东邻旧日秦侯隠，西路新巢卫叟还。",
            "当日钓游频入梦，何事婚嫁送归田。",
            "会须共跨青溪鹤，点易寒窗伴老仙。"
        ],
        "title": "次韵方虚谷迁居",
        "id": "863fddb7-877e-485a-8909-f4f6b7f0c227"
    },
    {
        "author": "邵桂子",
        "paragraphs": [
            "松下吟哦几唱酬，却携携螃蟹饯监州。",
            "稳挑书担去环碧，频寄诗筒来雪舟。",
            "异姓弟兄千里月，故山泉石一天秋。",
            "葛峰隐者如相问，为道瓜侯已白头。"
        ],
        "title": "饯魏州判鹏举",
        "id": "378a8f40-7966-4574-b0d1-10d4061b92c4"
    },
    {
        "author": "董师谦",
        "paragraphs": [
            "雪蘤霜须苔藓枝，玉堂事去且疏篱。",
            "世人孔鼻无分别，吐露芳心欲向谁。"
        ],
        "title": "梅花三咏  其一",
        "id": "0a433fb9-2eff-4307-ac15-11ca03e4c36d"
    },
    {
        "author": "董师谦",
        "paragraphs": [
            "京洛尘中耿素衣，苍头冷面古须眉。",
            "春风红紫百千变，惟有此花如旧时。"
        ],
        "title": "梅花三咏  其二",
        "id": "1b9d2b03-9e26-42ee-9c12-67490ab82084"
    },
    {
        "author": "董师谦",
        "paragraphs": [
            "疏花淡淡月娟娟，静坐参渠花月禅。",
            "翠羽飞来栖未稳，几回搅碎又依然。"
        ],
        "title": "梅花三咏  其三",
        "id": "08f71c42-cff0-4f9c-86fb-ba5b181cd850"
    },
    {
        "author": "董师谦",
        "paragraphs": [
            "历历庚申事，分明在眼前。",
            "讲和如有弊，飞渡定无船。",
            "北使三千里，真州十四年。",
            "酿成亡国恨，一部福华编。"
        ],
        "title": "钱塘怀古  其一",
        "id": "a2e7d050-fb82-4977-925d-33ce9b28959c"
    },
    {
        "author": "董师谦",
        "paragraphs": [
            "玉牀摇帝座，青盖出都城。",
            "巷哭千家泪，燕歌四面声。",
            "干坤遽如许，风雪可怜生。",
            "清晓宫门外，犹听打六更。"
        ],
        "title": "钱塘怀古  其二",
        "id": "d397b287-9d3f-4814-a397-c609f078fc0b"
    },
    {
        "author": "董师谦",
        "paragraphs": [
            "衣带一条水，靴尖三百州。",
            "市朝陈迹在，图籍别人收。",
            "南渡衣冠尽，西湖歌舞休。",
            "久知事当尔，曾记五更头。"
        ],
        "tags": [
            "西湖"
        ],
        "title": "钱塘怀古  其三",
        "id": "7d92204b-4d1b-4d91-bc6a-1bacfc152f7a"
    },
    {
        "author": "董师谦",
        "paragraphs": [
            "行人指新寺，云此旧宫城。",
            "坐殿几朝帝，开山何处僧。",
            "日边行塔影，天外送钟声。",
            "王气元无了，何消凿秣陵。"
        ],
        "title": "钱塘怀古  其四",
        "id": "38aa18ba-3d91-4256-9449-d7b9aa3276e8"
    },
    {
        "author": "王英孙",
        "paragraphs": [
            "埋骨西湖土一丘，残阳荒草几经秋。",
            "中原望断因公死，北客犹能说旧愁。"
        ],
        "tags": [
            "西湖"
        ],
        "title": "岳王墓",
        "id": "a08df1d4-2ef0-49b8-8342-37ef922a0706"
    },
    {
        "author": "王英孙",
        "paragraphs": [
            "等闲吴越在毫端，叠巘微茫月影寒。",
            "一曲危阑人独倚，江山浑作梦中看。"
        ],
        "title": "题高房山夜山图",
        "id": "0c063e90-c00d-480e-86f4-b196d8ea2376"
    },
    {
        "author": "王英孙",
        "paragraphs": [
            "飞来几千载，台殿压岧峣。",
            "落日飞仙鼠，秋风下健雕。",
            "山腰危露石，海眼暗通潮。",
            "堪叹玄英后，诗名竟寂寥。"
        ],
        "title": "宝林寺",
        "id": "398f5568-f75c-4e3a-91cd-54a655a542b8"
    },
    {
        "author": "厉元吉",
        "paragraphs": [
            "漠漠轻云过野墙，新枫矮柏色苍苍。",
            "平田鹳迹留残雨，深坞鹂声带夕阳。"
        ],
        "title": "雨过",
        "id": "cc66b1f3-affe-4707-a354-8b2cf97a7233"
    },
    {
        "author": "厉元吉",
        "paragraphs": [
            "免冠思脱三涂难，吐舌甘从五鼎烹。"
        ],
        "title": "句",
        "id": "b7a00c07-9dab-4530-a379-1c4dfc39c715"
    },
    {
        "author": "涂𣜃",
        "paragraphs": [
            "何代神仙碧玉宫，攀缘直上与天通。",
            "拓开四壁层梯峻，幻出千形五色融。",
            "后拥前遮山作卫，左嘘右吸水成弓。",
            "咨诹我欲呼猿鹤，一笑今谁此兴同。"
        ],
        "title": "题秀巖",
        "id": "f7443b6b-38db-4115-b71f-dbb80d7bc3d7"
    },
    {
        "author": "冯坦",
        "paragraphs": [
            "茅簷入幽径，风雨聊可栖。",
            "喜无车马喧，而有耒耜随。"
        ],
        "title": "拟陶",
        "id": "3a082c77-cf6e-416b-814a-f65dc84dee2b"
    },
    {
        "author": "冯坦",
        "paragraphs": [
            "石何有于云，云乃生于石。",
            "拂石讯云踪，苔深无处觅。"
        ],
        "title": "咏云",
        "id": "3209be12-f204-4cdb-8983-be4640a73af9"
    },
    {
        "author": "冯坦",
        "paragraphs": [
            "中流有行舟，似亦得清致。",
            "只恐乘舟人，未识月中意。"
        ],
        "title": "桐庐暑夜",
        "id": "c4a3ae30-b61f-4d9f-827f-1644108b6154"
    },
    {
        "author": "冯坦",
        "paragraphs": [
            "仙家仙药不易得，颇为鬼神所爱惜。",
            "道人入山因采出，轻如鹅管如蝉翼。",
            "多君用心穷药谱，能辨始兴最良处。",
            "合入梁公药笼贮，嗟乎，嗟乎，世上伏苓多老芋。"
        ],
        "title": "谢虞司户钟乳粉",
        "id": "26aff871-09e4-474c-ac7a-1d11745895ee"
    },
    {
        "author": "冯坦",
        "paragraphs": [
            "夜静山寒渐透衣，旋煨松火拥炉围。",
            "忽听竹外篱门响，知是小童买酒归。"
        ],
        "title": "绝句  其一",
        "id": "43bbad24-a6d3-4960-b74c-3d01b7004ce7"
    },
    {
        "author": "冯坦",
        "paragraphs": [
            "向晚闲行步夕阳，归来松迳已昏黄。",
            "隔林风度钟声细，认得庵中炷夜香。"
        ],
        "title": "绝句  其二",
        "id": "81526043-c61e-4cf9-802d-f52f8af79fe1"
    },
    {
        "author": "冯坦",
        "paragraphs": [
            "莫道经霜不见花，小春风景属山家。",
            "满山红叶斜阳映，却似桃源一片霞。"
        ],
        "title": "绝句  其三",
        "id": "2a6149fa-3dd3-44f7-8799-30feebbe6018"
    },
    {
        "author": "冯坦",
        "paragraphs": [
            "巖上层层叠翠苔，小池巧凿近巖隈。",
            "就巖引得清泉满，便有前山月入来。"
        ],
        "title": "小池",
        "id": "067b0173-d0af-40f4-af57-15ee232ddec5"
    },
    {
        "author": "冯坦",
        "paragraphs": [
            "绮罗巷陌总成尘，那识担柴老买臣。",
            "自笑卖柴元似旧，买柴却换旧时人。"
        ],
        "title": "鸬鹚源樵歌",
        "id": "5ed215cd-bcdd-4cf0-a6f8-9894ca8d5446"
    },
    {
        "author": "冯坦",
        "paragraphs": [
            "终日无人到，隔林惟鸟啼。"
        ],
        "title": "句  其一",
        "id": "ce1bca90-8361-43ac-86b4-7e33bbea0576"
    },
    {
        "author": "冯坦",
        "paragraphs": [
            "雀舌收先雨，猫头掘带泥。"
        ],
        "title": "句  其二",
        "id": "0ed05836-80fb-4ef6-bf4a-52232cd1bac6"
    },
    {
        "author": "冯坦",
        "paragraphs": [
            "因听敲竹雨，便碎赏花心。"
        ],
        "title": "句  其三",
        "id": "b4e89282-03db-4a6f-9e70-6df0f7a8f088"
    },
    {
        "author": "冯坦",
        "paragraphs": [
            "一春多是雨，四壁半生苔。"
        ],
        "title": "句  其四",
        "id": "4b2e8055-d2bd-4112-9542-eb6aeabfa03d"
    },
    {
        "author": "冯坦",
        "paragraphs": [
            "飘风惊日月，落叶满干坤。"
        ],
        "title": "句  其五",
        "id": "71b3e403-6b88-4db4-8580-e112d1ba1d20"
    },
    {
        "author": "冯坦",
        "paragraphs": [
            "井在丹谁炼，碑残墨欲枯。"
        ],
        "title": "句  其六",
        "id": "238644e7-f383-464d-8776-9a0cd3a72841"
    },
    {
        "author": "冯坦",
        "paragraphs": [
            "多应河畔骨，便是屋中人。"
        ],
        "title": "句  其七",
        "id": "e9bdf918-6dc0-4fb8-87c1-ad349a73d593"
    },
    {
        "author": "冯坦",
        "paragraphs": [
            "无钱难得酒，有菊自开花。"
        ],
        "title": "句  其八",
        "id": "bd1af7c8-54a1-4e8f-a7b7-b9cb31a0790e"
    },
    {
        "author": "冯坦",
        "paragraphs": [
            "鸥趁湍流下，鱼藏石罅间。"
        ],
        "title": "句  其九",
        "id": "5e7a4b5f-052b-4009-8d87-2760920ac535"
    },
    {
        "author": "冯坦",
        "paragraphs": [
            "郡乘纪春申，山因号曰君。"
        ],
        "title": "句  其一○",
        "id": "d7a582cd-d961-48c1-bca1-6d26954869e9"
    },
    {
        "author": "冯坦",
        "paragraphs": [
            "非关前哲真难及，自是今人不肯高。"
        ],
        "title": "句  其一一",
        "id": "767c7ee9-79bc-4b76-81fa-23e25337b88b"
    },
    {
        "author": "冯坦",
        "paragraphs": [
            "道人已是九分清，双鹤飞来凑十分。"
        ],
        "title": "句  其一二",
        "id": "5ce0b908-4b41-4265-9bb0-536b127c5558"
    },
    {
        "author": "冯坦",
        "paragraphs": [
            "万里远来寻屋住，四边先问有梅无。"
        ],
        "title": "句  其一三",
        "id": "9da49a9a-f7ce-4936-9ae2-701294248960"
    },
    {
        "author": "冯坦",
        "paragraphs": [
            "古庙荧荧多鬼火，荒村寂寂少人烟。"
        ],
        "title": "句  其一四",
        "id": "5437fe6a-f8d7-4d7b-8367-62e79de8c62d"
    },
    {
        "author": "冯坦",
        "paragraphs": [
            "可怜门外新归燕，不见堂前旧主人。"
        ],
        "title": "句  其一五",
        "id": "d4d46a4f-0a37-4ae7-9edd-fd027793d878"
    },
    {
        "author": "冯坦",
        "paragraphs": [
            "店荒任客来争席，郊迥无人可问程。"
        ],
        "title": "句  其一六",
        "id": "e1ef65c5-d255-4adc-9da1-6f949cfdeb67"
    },
    {
        "author": "冯坦",
        "paragraphs": [
            "每向宋清求善药，闲从詹尹卜新年。"
        ],
        "title": "句  其一七",
        "id": "cea7a19d-116c-40f8-815c-444358f61d71"
    },
    {
        "author": "冯坦",
        "paragraphs": [
            "灯影照残孤枕梦，雨声滴碎两年心。"
        ],
        "title": "句  其一八",
        "id": "ca92ee82-45c3-490d-9626-36334acfed81"
    },
    {
        "author": "冯坦",
        "paragraphs": [
            "兴亡有数从千古，寒暑无情又一年。"
        ],
        "title": "句  其一九",
        "id": "22a42708-8455-4481-8652-5264101a725c"
    },
    {
        "author": "冯坦",
        "paragraphs": [
            "问天底是资身策，度日应收卖卜钱。"
        ],
        "title": "句  其二○",
        "id": "d27df4d7-c080-46d3-9679-9dfaa860abd6"
    },
    {
        "author": "熊朝",
        "paragraphs": [
            "近来西北又干戈，独立斜阳感慨多。",
            "雷为元城驱劫火，天胡丁谓活鲸波。",
            "九原难起先生死，万世其如公论何。",
            "道过雕峰休插竹，想逢寇老续长歌。"
        ],
        "title": "嘲贾似道",
        "id": "1c9564f6-0576-427b-82c2-f69ac711c149"
    },
    {
        "author": "胡定",
        "paragraphs": [
            "一碧插禅扃，千年压郡城。",
            "岧峣分日表，孤耸碍云行。",
            "夜静藏钟影，天晴送鹤鸣。",
            "秋风丹桂发，邑士好题名。"
        ],
        "title": "东山塔",
        "id": "72fc56e0-c3d7-4aac-9578-5bba2b450ff6"
    },
    {
        "author": "景定朝士",
        "paragraphs": [
            "静夜无云惟自照，凤凰飞入合欢宫。"
        ],
        "title": "句",
        "id": "1bdb6817-c718-4655-bf8a-2576ea9add13"
    },
    {
        "author": "韩希孟",
        "paragraphs": [
            "我质本瑚琏，宗庙供苹蘩。",
            "一朝婴祸难，失身戎马间。",
            "宁当血刃死，不作衽席完。",
            "汉上有王猛，江南无谢安。",
            "长号赴洪水，激烈摧心肝。"
        ],
        "title": "练裙带中诗  其一",
        "id": "98037b1c-9079-4794-b357-f16965f57ead"
    },
    {
        "author": "韩希孟",
        "paragraphs": [
            "宋未有天下，坚正臣礼秉。",
            "开国百战功，每阵惟雄整。",
            "及侍周幼主，臣心常烱烱。",
            "帝曰卿北伐，山戎今有警。",
            "死狗莫击尾，此行当系颈。",
            "即日辞陛下，尽敌心欲逞。",
            "陈桥忽兵变，不得守箕颍。",
            "禅让法尧舜，民物普安静。",
            "有国三百年，仁义道驰骋。",
            "未改祖宗法，天胡肆大眚。",
            "细思天地理，中有幸不幸。",
            "天果丧中原，大似裂冠衽。",
            "君诚不独活，臣实无魏丙。",
            "失人焉得人，垂戒尝耿耿。",
            "江南无谢安，塞北有王猛。",
            "所以戎马来，飞渡巴陵境。",
            "大江限南北，今此一舴艋。",
            "本期固封疆，谁谓如画餠。",
            "烈火燎昆冈，不辨金玉矿。",
            "妾本良家子，性僻守孤梗。",
            "嫁与尚书儿，衔署紫兰省。",
            "直以才德合，不弃宿瘤瘿。",
            "初结合欢带，誓比日月昺。",
            "鸳鸯会双飞，比目愿长并。",
            "岂期金石坚，化作桑榆景。",
            "旄头势正然，蚩尤气先屏。",
            "不意风马牛，复及此燕郢。",
            "一方遭劫虏，六族死俄顷。",
            "退鹢落迅风，孤鸾吊空影。",
            "簪坚折白玉，瓶沉断青绠。",
            "一死空冥府，忧心长炳炳。",
            "意坚志不移，改邑不改井。",
            "我本瑚琏器，安肯作溺皿。",
            "志节匪转石，气噎如吞鲠。",
            "不作爝火燃，愿为死灰冷。",
            "贪生念曲蛾，乞怜羞虎穽。",
            "借此清江水，葬我全首领。",
            "皇天如有知，定作血面请。",
            "愿魂化精卫，填海使成岭。"
        ],
        "title": "练裙带中诗  其二",
        "id": "3fa16675-c982-4bc9-a177-22aa562d5fb5"
    },
    {
        "author": "叶李",
        "paragraphs": [
            "宋时豪士石曼卿，帝命作主芙蓉城。",
            "我才比石万无一，半世虚负狂直名。",
            "年来似有丧心疾，荐共引鲧辜苍生。",
            "天诛未加公论沸，日夕惟待鼎镬烹。",
            "何哉异梦出非想，忽遇仙老谈真情。",
            "谓予夙是文昌相，漏泄轻举遭弹抨。",
            "帝令谪堕饱忧患，且使两足蹒跚行。",
            "追思善步不可得，飞升妙术矧敢轻。",
            "当时廷议祇如此，汝悔当复惟相迎。",
            "稽首老仙谢慈愍，臣罪当死天子明。",
            "久之寂灭一大乐，斲棺待尽无他营。",
            "老仙笑许汝可教，引领直上朝玉京。",
            "通明大明二宫殿，林木蓊萃阶瑶琼。",
            "芙蓉烂熳锦欲似，帝皇锡以主殿名。",
            "赋诗奏谢九拜起，玉音嘉奖傍观荣。",
            "痴人说梦聊一快，我独知命不少惊。",
            "只恐才非曼卿敌，相见惭汗应如倾。",
            "从今闭目需帝召，玉楼续记时当成。",
            "儿孙自有儿孙福，与农报国须勤耕。"
        ],
        "title": "纪梦",
        "id": "86eeb823-2e41-47db-806a-1cefd79bea49"
    },
    {
        "author": "叶李",
        "paragraphs": [
            "如今便一似麻糊，也是人间大丈夫。",
            "笔里无时那解有，命中有处未应无。",
            "百千万世传名节，二十三年非故居。",
            "寄语长安朱紫客，尽心好上帝王书。"
        ],
        "title": "口占",
        "id": "fad0da0b-2c51-4358-ad72-77a4b4345506"
    },
    {
        "author": "叶李",
        "paragraphs": [
            "君来路，吾归路，来来去去何时住。",
            "公田关子竟何如，国事当时谁汝误。",
            "雷州户，崖州户，人生会有相逢处。",
            "客中颇恨乏蒸羊，聊赠一篇长短句。"
        ],
        "title": "放还遇贾似道",
        "id": "32beb1fd-0578-4da3-9688-7861d7f19132"
    },
    {
        "author": "魏新之",
        "paragraphs": [
            "农圃谁言与世违，韶华正恐属柴扉。",
            "天机花外闻幽哢，野色牛边睨落晖。",
            "膏雨平分秧水白，光风小聚药苗肥。",
            "行歌隠隠前村暖，忽省深山有蕨薇。"
        ],
        "title": "春日田园杂兴二首  其一",
        "id": "8732227a-06c6-4c3f-8f5c-14f51cffe0a3"
    },
    {
        "author": "魏新之",
        "paragraphs": [
            "野景入时务，东风㔉满锄。",
            "笛声牛出后，酒味燕来初。",
            "谷种天心在，桑枝帝泽余。",
            "红尘几飞鞚，肯信有农书。"
        ],
        "title": "春日田园杂兴二首  其二",
        "id": "be04ff9c-ff74-406b-8c23-7864da6f2310"
    },
    {
        "author": "林子明",
        "paragraphs": [
            "一点阳和薰万宇，最饶佳致是山庄。",
            "鸡豚祝罢成长席，鶑燕听来隔短墙。",
            "嗜酒不嫌多种秫，无襦长恨少栽桑。",
            "东郊劝相何烦尔，农圃吾生自合忙。"
        ],
        "title": "春日田园杂兴",
        "id": "f124f04a-a3cb-4f5e-be52-4fe4285ca990"
    },
    {
        "author": "林景熙",
        "paragraphs": [
            "南山有孤树，寒乌夜绕之。",
            "惊秋啼眇眇，风挠无宁枝。",
            "托身未得所，振羽将逝兹。",
            "高飞犯霜露，卑飞触茅茨。",
            "干坤岂不容，顾影空自疑。",
            "徘徊向残月，欲堕已复支。"
        ],
        "title": "南山有孤树",
        "id": "d62fd5a3-a04a-4cbc-ad07-f643307eed24"
    },
    {
        "author": "林景熙",
        "paragraphs": [
            "良人沧海上，孤帆渺何之。",
            "十年音信隔，安否不得知。",
            "长忆相送处，缺月随我归。",
            "月缺有圆夜，人去无回期。",
            "回期倘终有，白首宁怨迟。",
            "寒蛩苦相吊，青灯鉴孤帏。",
            "妾身不出帏，妾梦万里驰。"
        ],
        "title": "商妇吟",
        "id": "87533836-e6ba-4e92-9ef0-40bb27bff0cb"
    },
    {
        "author": "林景熙",
        "paragraphs": [
            "箧中出故衣，络纬声四壁。",
            "昔年慈母线，一一手所历。",
            "眷眷游子心，恻恻虚堂夕。",
            "逝水不返流，孤云杳无迹。",
            "空令揽衣人，一线泪一滴。",
            "衣弊柰有时，母恩无穷期。",
            "终怜寸草心，何以报春晖。",
            "朝寒纵砭骨，念此不忍披。",
            "且复返所藏，永寄霜露思。"
        ],
        "title": "故衣",
        "id": "c17b701a-a34e-4a55-b800-ed90feb23da0"
    },
    {
        "author": "林景熙",
        "paragraphs": [
            "尔禽畜于人，性巧作人语。",
            "家贫售千金，宁死不离主。",
            "桓桓李将军，甘作单于鬼。"
        ],
        "title": "秦吉了",
        "id": "509f3e1d-3c53-4fef-817f-baf21c3db87b"
    },
    {
        "author": "林景熙",
        "paragraphs": [
            "绯衣受天恩，日瞻唐殿驾。",
            "朱三尔何为，欲使两膝下。",
            "皤皤长乐老，阅代如传舍。"
        ],
        "title": "孙供奉",
        "id": "5afe3ea1-50b4-473d-86c3-011e2cfb8f3c"
    },
    {
        "author": "林景熙",
        "paragraphs": [
            "独占宽闲地，不知摇落天。",
            "山林犹古色，风雪自穷年。",
            "龟伏灵根寿，禽巢绝顶仙。",
            "栋梁非所屑，几见海成田。"
        ],
        "title": "古松",
        "id": "ba4f999e-fff4-43f1-b66c-845ca548527c"
    },
    {
        "author": "林景熙",
        "paragraphs": [
            "神斧何年凿，南山片石盘。",
            "玉藏仙笥古，翠落县门寒。",
            "老木天边瘦，归云雨外残。",
            "市尘吹不到，朝夕静相看。"
        ],
        "title": "昆岩",
        "id": "be4d83b1-1bc8-417c-a502-dc29bb828b23"
    },
    {
        "author": "林景熙",
        "paragraphs": [
            "挑灯怀旧梦，移席近春泉。",
            "共话忽深夜，相看非少年。",
            "斗垂天末树，粦出雨余田。",
            "亦有茅簷下，饭牛人未眠。"
        ],
        "title": "郑宗仁会宿山中",
        "id": "d3314539-2cbd-4297-bdeb-8559e244bfda"
    },
    {
        "author": "林景熙",
        "paragraphs": [
            "田家无律吕，声寄始华桐。",
            "碧卷春风老，清吹野水空。",
            "客心寒食后，牛背夕阳中。",
            "不惹梅花恨，年年送落红。"
        ],
        "title": "桐角",
        "id": "8d3da8aa-a131-4510-954e-2c8ce831a0c6"
    },
    {
        "author": "林景熙",
        "paragraphs": [
            "最爱林中过客稀，坐分片石澹忘归。",
            "僧闲时与云来往，鹤老不知城是非。",
            "潇洒山光秋入画，清寒花气晓侵衣。",
            "一溪截断红尘影，西有任公旧钓矶。"
        ],
        "title": "云门即事",
        "id": "9adb200d-e520-413b-98e2-53a11ec15400"
    },
    {
        "author": "林景熙",
        "paragraphs": [
            "客鬓双蓬老拾遗，一灯明灭酒醒时。",
            "百年回首忽成梦，万窍有声皆是诗。",
            "残夜月枝乌未稳，故乡水草雁多饥。",
            "裌衣初试新霜冷，欲折黄花寄所思。"
        ],
        "title": "独夜",
        "id": "4b5863d4-4681-49e9-a580-c1c3c24f8af5"
    },
    {
        "author": "林景熙",
        "paragraphs": [
            "声断薰弦万壑幽，三千年事水空流。",
            "衮衣剥落星辰古，野庙凄凉鹿豕秋。",
            "孝友风微惟故井，神明胄冷尚荒州。",
            "九疑回首孤云远，老泪斑斑楚竹愁。"
        ],
        "title": "舜庙",
        "id": "7acf3b0d-ad4d-46f0-b3d3-c5d683dd3d00"
    },
    {
        "author": "林景熙",
        "paragraphs": [
            "吴地繁华半劫灰，故山秋远梦频回。",
            "琵琶亭老春风棹，桑落洲寒夜雨杯。",
            "岁月悠悠人几换，关河渺渺雁空来。",
            "酒酣欲寄登临眼，黄叶斜阳满废台。"
        ],
        "title": "寄葛秋岩",
        "id": "a95c077d-b817-4149-8bf0-e248b09c7645"
    },
    {
        "author": "林景熙",
        "paragraphs": [
            "大雅凋零尚此翁，醉乡一笑寄无功。",
            "衣冠洛社浮云散，弓剑桥山落照空。",
            "东鲁有书藏古壁，西湖无树挽春风。",
            "巾车莫过青华北，城角吹愁送暮鸿。"
        ],
        "tags": [
            "西湖"
        ],
        "title": "寄林编修",
        "id": "d2353d2d-57f3-42d7-b095-86ddd69abf73"
    },
    {
        "author": "林景熙",
        "paragraphs": [
            "一灯细语煮茶香，云影霏霏满石床。",
            "万里梦魂形独在，十年诗力鬓俱苍。",
            "山空络纬悲秋雨，水落蒹葭足夜霜。",
            "未会漆园观物意，酒阑犹发次公狂。"
        ],
        "title": "答周以农",
        "id": "ae302cca-dbde-40fe-b617-04893ae7fb56"
    },
    {
        "author": "林景熙",
        "paragraphs": [
            "客星谪下桐江湄，傲睨烟雨何年归。",
            "空遗清气满林壑，草木不受春风肥。",
            "我来维舟奠椒醑，薜荔祠荒泣山鬼。",
            "乱峰欲雪江气严，老蜃吹云日色死。",
            "白水真人御绛衣，勋臣四七攀鳞飞。",
            "冥鸿遐举不可致，天地浩荡容渔矶。",
            "季年熏貂成党狱，阿瞒朵鼎终瑟缩。",
            "东都节义何为高，七尺之台一竿竹。"
        ],
        "title": "谒严子陵祠",
        "id": "6a0730af-475c-4717-9445-e484432c0406"
    },
    {
        "author": "林景熙",
        "paragraphs": [
            "南海英魂叫不醒，旧题重展墨香凝。",
            "当时京洛花无主，犹有春风寄广陵。"
        ],
        "title": "题陆大参秀夫广陵牡丹诗卷后",
        "id": "b7fb3d5c-8251-4502-941e-03283025e1fc"
    },
    {
        "author": "林景熙",
        "paragraphs": [
            "持酒无因洒墓松，禽声花色惨东风。",
            "去年此日身为客，及到乡山又客中。"
        ],
        "title": "归自越避寇海滨寒食不得祭扫",
        "id": "9d8136b7-457a-4173-a1f5-ce60071aac80"
    },
    {
        "author": "林景熙",
        "paragraphs": [
            "僧钟觉曙鸟，纷飞弄林光。",
            "宿云渐离石，我起开秋房。",
            "南山忽入几，相对各老苍。",
            "我老几何年，山曾见鸿荒。",
            "流泉送日月，危石支兴亡。",
            "问山山无言，啼猿起前冈。"
        ],
        "title": "晓意",
        "id": "bba5fa0e-c30c-4e1d-82ab-7bfcfcae9c07"
    },
    {
        "author": "林景熙",
        "paragraphs": [
            "冉冉海雾深，荒荒山日薄。",
            "登高集华裾，纵目天宇廓。",
            "落叶悲徂年，寒英照深酌。",
            "心醉乃文字，意行非涧壑。",
            "缅怀斜川游，此道久寂寞。",
            "胡为吹帽人，白首恋宾幕。",
            "穷途谬行藏，异代悬美恶。",
            "吾爱漉酒巾，西风不能落。"
        ],
        "title": "九日会连云楼分韵得落字",
        "id": "95cead8c-462a-49e4-b57d-0664b49d272f"
    },
    {
        "author": "林景熙",
        "paragraphs": [
            "窈窕悬僧庐，空山断诸想。",
            "上邻境泬寥，下瞰色苍莽。",
            "猿鹤无宿期，今古契真赏。",
            "坐中风雅谈，林壑散清响。",
            "凉飚洒我发，白云随我杖。",
            "醉卧松下石，不知海月上。"
        ],
        "title": "游仙坛",
        "id": "371d6dcd-bd7c-432a-a81c-79201d2c3f4d"
    },
    {
        "author": "林景熙",
        "paragraphs": [
            "人烟荒县少，澹澹隔秋阴。",
            "帆影分南北，潮声变古今。",
            "断峰僧塔远，初日海门深。",
            "小立芦风起，乘槎动客心。"
        ],
        "title": "飞云渡",
        "id": "3ee1d611-4b8d-4ed8-8262-b21b6150cb60"
    },
    {
        "author": "林景熙",
        "paragraphs": [
            "程入江乡宿，新炊饭带沙。",
            "乱山愁外笛，孤驿梦中家。",
            "野水平菰叶，春风足楝花。",
            "西来三两客，闲说旧京华。"
        ],
        "title": "道中",
        "id": "36fa8c41-f3ce-4315-a515-ef45a1bc2aff"
    },
    {
        "author": "林景熙",
        "paragraphs": [
            "四邻井灶出荒墟，独鹤归来认旧庐。",
            "一迳苍苔供瘦策，半簪华发伴残书。",
            "斜阳巷陌语初燕，新水池塘生细鱼。",
            "小立春风怜寂寞，忽吹花片入襟裾。"
        ],
        "title": "归白石故庐",
        "id": "cc4c1c17-559b-4ed0-beab-5c00425b2a6d"
    },
    {
        "author": "林景熙",
        "paragraphs": [
            "干坤万事上眉端，寂历东风独倚阑。",
            "白发余春能几醉，绿阴细雨不多寒。",
            "香飘苔迳花谁惜，影落沙泉鹤自看。",
            "碧眼野僧知我意，素琴携就竹西弹。"
        ],
        "title": "春暮",
        "id": "5b18125c-d80f-4d98-bda7-536021c1c245"
    },
    {
        "author": "林景熙",
        "paragraphs": [
            "唤起离愁落木声，抱饥犹自向书耕。",
            "江湖有梦追前事，天地无根笑此生。",
            "岁晏断鸿羁客影，夜深残火故人情。",
            "幸来相就分岑寂，闲对梅花酌翠觥。"
        ],
        "title": "酬潘景玉",
        "id": "335144fa-c3c3-4782-996a-9050c0570864"
    },
    {
        "author": "林景熙",
        "paragraphs": [
            "心事凄凉寄雁声，石田苔满未妨耕。",
            "西风戍角催年换，残夜江楼见日生。",
            "煮茗敲冰贫有味，看花隔雾老无情。",
            "湖山犹忆笙歌底，笑领春香绿满觥。"
        ],
        "title": "用韵寄陈振先同舍",
        "id": "9b128942-2b85-4cc7-883f-bc2602b0f889"
    },
    {
        "author": "林景熙",
        "paragraphs": [
            "越山巉巉越台孤，井中双鲤曾走吴。",
            "满坡丛竹遗旧箭，回首霸业空烟芜。",
            "诗人访古凌绝壁，危栖竟欲老深碧。",
            "声摇孤枕海涛壮，影伴瘦筇山月白。",
            "了然道者亦离尘，一龛松下分秋云。",
            "祇今虎豹满平陆，炼骨谁与笺青旻。",
            "琴心剑气两寂寞，醉墨淋漓风雨落。",
            "九十九峰归梦寒，玉笙泠泠跨飞鹤。"
        ],
        "title": "送葛居士住栖碧庵",
        "id": "9e1bb181-1e39-49d6-b47a-b20fba101afc"
    },
    {
        "author": "林景熙",
        "paragraphs": [
            "柳花衮雪春冥冥，溪风一夜吹为萍。",
            "萍随风去渺流水，人生无根亦如此。",
            "故山入梦草芊芊，半窗疏雨寒食天。",
            "晓来白发稀可数，多少朱颜化黄土。",
            "高原冉冉青烟斜，麦饭洒松能几家。",
            "子规叫残金粟暮，茧纸兰亭已飞去。"
        ],
        "title": "春感",
        "id": "a3fd46c8-302e-497f-af66-0562343ce2ca"
    },
    {
        "author": "林景熙",
        "paragraphs": [
            "紫霞之佩绿玉筇，鞭笞鸾凤八极空。",
            "碧泓照人悬万瞳，黄冠无数趋下风。",
            "自言试邑沧海东，飘忽风雨倾槐宫。",
            "湛卢夜吼将安从，尔来长啸招葛洪。",
            "丹气不死横为虹，全胎十月还倥侗。",
            "三花自聚天无功，笑我双鬓垂秋蓬。",
            "十年白石煮不红，安得四方上下如云龙。"
        ],
        "title": "赠玉泉真士",
        "id": "9ca845a5-4d0d-445e-991c-ac917566840e"
    },
    {
        "author": "林景熙",
        "paragraphs": [
            "片月相随过竹居，风生荷叶酒醒初。",
            "窗扉半掩秋虫急，犹有残灯守故书。"
        ],
        "title": "秋夜",
        "id": "bdb9e396-8970-4681-b7fc-49ac509ae5f4"
    },
    {
        "author": "林景熙",
        "paragraphs": [
            "一声新雁荻花秋，片月吴松共客舟。",
            "却忆去年今夜月，思君独上越山楼。"
        ],
        "title": "吴中会故人",
        "id": "ee93593b-679a-499c-88ce-c1cbe2609f99"
    },
    {
        "author": "林景熙",
        "paragraphs": [
            "盈盈梁家姝，奕奕晋朝使。",
            "斛珠不论赀，得备巾栉侍。",
            "一笑金谷春，列屋俱歛避。",
            "岂知锦步温，巳复为愁地。",
            "念主惠妾深，缘妾为主累。",
            "楼头风雨深，残花抱春坠。"
        ],
        "title": "妾薄命六首  其一",
        "id": "0d50a248-bff7-49d5-8a0b-b211ac5242a2"
    },
    {
        "author": "林景熙",
        "paragraphs": [
            "繁华随逝水，日暮朱楼空。",
            "哀哀徐州妾，事主不及终。",
            "空房辍膏沐，明粧欲谁容。",
            "春风燕子来，秋风燕子去。",
            "去来影常双，孤鸾抱顦顇。",
            "回首醉娇时，百花不敢媚。"
        ],
        "title": "妾薄命六首  其二",
        "id": "b1abf956-f522-40ae-9928-baedcb79852f"
    },
    {
        "author": "林景熙",
        "paragraphs": [
            "二八入宫掖，一笑空三千。",
            "云阶渺何许，步步生金莲。",
            "绣鸳不胜春，飘若凌波仙。",
            "荣华一回首，荆棘森我前。",
            "君恩花上露，妾心井中泉。",
            "井泉誓不波，下照青青天。"
        ],
        "title": "妾薄命六首  其三",
        "id": "3e32cf1c-1b28-4cb0-95a0-446bdd34b06a"
    },
    {
        "author": "林景熙",
        "paragraphs": [
            "夫君仕虢州，不幸早岁折。",
            "负骸归青齐，道远囊复竭。",
            "投栖不见容，落日人烟绝。",
            "高义无展禽，辱身顾岂屑。",
            "野露杂涕洟，皇天鉴孤孽。",
            "肯惜一臂残，涴此全体洁。"
        ],
        "title": "妾薄命六首  其四",
        "id": "1950bc6e-b5d4-4a2e-9262-7e8ae7658aa4"
    },
    {
        "author": "林景熙",
        "paragraphs": [
            "陌上桑欲稀，室中蚕正饥。",
            "妾心知采桑，安知使君谁。",
            "结发为人妇，几年守空帏。",
            "妇义不移天，相邀何乃痴。",
            "老姑倚门久，不待盈筐归。",
            "为妾谢使君，风化关庭闱。"
        ],
        "title": "妾薄命六首  其五",
        "id": "aa88b27d-2164-4b71-b587-23c8193bc7db"
    },
    {
        "author": "林景熙",
        "paragraphs": [
            "国难义当驰，送君远行役。",
            "黎明别江郊，更上北山脊。",
            "江云妾眼迷，江风妾衣坼。",
            "魂去形独留，兀然化为石。",
            "化石君倘知，勿复念衾席。",
            "愿持如石心，为国作坚壁。"
        ],
        "title": "妾薄命六首  其六",
        "id": "ef1b505d-b0af-4b95-be13-63a84444ccf7"
    },
    {
        "author": "林景熙",
        "paragraphs": [
            "云根藏海眼，灵物此中蟠。",
            "吐沫晴岩雨，飞阴夏木寒。",
            "何年化龙去，半日待潮看。",
            "消长从谁问，微吟倚石阑。"
        ],
        "title": "宝林寺鳗井",
        "id": "820b9634-b460-4530-ad21-2c8201be0330"
    },
    {
        "author": "林景熙",
        "paragraphs": [
            "图上追三笑，诗中寄七哀。",
            "孤栖非绝物，多难亦成才。",
            "岁俭米生竹，春寒衣上苔。",
            "不知辽海客，化鹤几时回。"
        ],
        "title": "寄怀",
        "id": "d8efa57d-7187-4bc8-9eb8-f1a411ff32da"
    },
    {
        "author": "林景熙",
        "paragraphs": [
            "荒驿丹丘路，秋高酒易醒。",
            "霜增孤月白，江截乱峰青。",
            "旅雁如曾识，哀猿不可听。",
            "到家追此夕，三十五邮亭。"
        ],
        "title": "宿台州城外",
        "id": "66cba99d-afba-4779-87d8-2185c50a35b6"
    },
    {
        "author": "林景熙",
        "paragraphs": [
            "玄冥雨霜叶槁地，谁为干坤挽仁气。",
            "苔枝老丑春力微，绡出蛟宫剪初试。",
            "芳信不消三两点，已压春风二十四。",
            "百花头上头更高，空谷天寒弄幽致。",
            "太素忽开浑沌苞，阳奇首泄河图祕。",
            "山林骨格知无双，冰雪精神真寡二。",
            "道人纸帐卧江月，却爱独清同此意。",
            "浅波照影自相耦，忆向孤山作春事。",
            "斜阳冻蝶愁未知，海上先锋青鸟使。"
        ],
        "title": "赋梅一花得使字",
        "id": "bf7d5b80-2ed3-411d-8ca4-95369d7539a1"
    },
    {
        "author": "林景熙",
        "paragraphs": [
            "灵丹九转无仙授，槁色千林何可救。",
            "冻蛟出壑苍髯秀，劲气独与玄冥鬭。",
            "秦官五辈空遗臭，陶径单传无别胄。",
            "天寒落日啼猿狖，如见襄阳古耆旧。",
            "花开花谢当春昼，蒲柳迎秋唯恐后。",
            "此地不知黄落候，一盖高风撑宇宙。",
            "贞心耿耿神明佑，六阴虽朋不敢寇。",
            "朔风扬威雪贸贸，君子之伤君子守。",
            "明堂一柱难独搆，青牛伏龟千岁寿。"
        ],
        "title": "赋冬岭孤松得秀字",
        "id": "bfdd38ac-8fcb-40ac-a278-c902bba288c2"
    },
    {
        "author": "林景熙",
        "paragraphs": [
            "江风吹梦到书楼，楼外新鸿数点秋。",
            "葛老巾山空落照，晋时带水尚东流。",
            "鱼虾市散荒烟合，鸟雀门深细草幽。",
            "何处一声长笛起，觉来独客在沧洲。"
        ],
        "title": "纪梦",
        "id": "865c28f6-f608-4e90-9ef9-5fb6af49a10c"
    },
    {
        "author": "林景熙",
        "paragraphs": [
            "半壑松云识稚川，携琴曾此写风泉。",
            "日乌月兔神丹古，春蚓秋蛇醉墨鲜。",
            "世事荣枯成一笑，人生好丑在千年。",
            "下方城郭尘如海，输与山中枕石眠。"
        ],
        "title": "葛坛即事",
        "id": "f088bf0e-17f5-41b0-b5d6-386da726c565"
    },
    {
        "author": "林景熙",
        "paragraphs": [
            "衡门愁绝坐诗穷，瘦策荒途况此翁。",
            "流水年华孤月在，黄花心事几人同。",
            "乡书杳杳迎江雁，客枕萧萧避井桐。",
            "昨夜莼鲈应入梦，扁舟归去及秋风。"
        ],
        "title": "答陈植父",
        "id": "19ed8e45-0b63-4bcb-b2fb-af6b8abd0fef"
    },
    {
        "author": "林景熙",
        "paragraphs": [
            "诗兴翩翩度雪溪，巖云犹护旧留题。",
            "梦回残月苍梧晓，家在春风秀麦西。",
            "萱草堂深衣屡寄，桃花观冷酒重携。",
            "故山石镜无人问，空与寒猿照影啼。"
        ],
        "title": "赠天目吴君实",
        "id": "8ce5f30f-8ecd-4e05-971c-3e224a10eb77"
    },
    {
        "author": "林景熙",
        "paragraphs": [
            "镌石奇功席卷来，眼中沧海一琼杯。",
            "神山只在灵鼇背，徐福楼船不见回。"
        ],
        "title": "秦望山",
        "id": "943fe80e-3867-427c-9845-99627a36b29e"
    },
    {
        "author": "林景熙",
        "paragraphs": [
            "夜半追兵入楚营，鸿门玉碎卯金兴。",
            "江东父老犹羞见，地下如何见范增。"
        ],
        "title": "项羽庙",
        "id": "a6145ae6-fd46-4406-ad50-0862f79611db"
    },
    {
        "author": "林景熙",
        "paragraphs": [
            "巀嶭镇九斗，赑屭挟五丁。",
            "飞霞适何来，缥缈开殊庭。",
            "永怀谢康乐，坐啸山水城。",
            "旷代得真契，登临有余情。",
            "松风洒六月，使我毛骨清。",
            "猿鸟亦仙意，人生胡营营。",
            "石麟卧荒麓，问此谁氏茔。",
            "野老向我言，其人昔公卿。",
            "珠玉照黄壤，送者冠盖倾。",
            "华朽变百年，所宝非修名。",
            "乃知钟鼎贵，不如芝薇馨。",
            "所以世外人，返老还吾婴。",
            "倚杖空叹息，洞口云冥冥。"
        ],
        "title": "登谢客巖",
        "id": "d6b2681c-f424-4525-8a52-e36d70ca61da"
    },
    {
        "author": "林景熙",
        "paragraphs": [
            "彼美石氏姝，相逢绿阴早。",
            "借问此何时，清霜下百草。",
            "舞裙冷猩红，自作背时好。",
            "谁家返魂香，招以华素颢。",
            "水霞晚犹鲜，山日寒更杲。",
            "燕逝蝉无声，园林迹如扫。",
            "饰明以惊昏，岂昧出处道。",
            "飘零余寸丹，耿耿岁华老。"
        ],
        "title": "秋日榴花",
        "id": "19985886-5b14-4c18-b1a9-1396825fd53a"
    },
    {
        "author": "林景熙",
        "paragraphs": [
            "我心适无事，看云起南山。",
            "层簷接空影，而不碍往还。",
            "昔年凡鳞化，乘此青冥间。",
            "肤寸未膏物，黄埃满人寰。",
            "刚风忽吹断，小寄白石闲。",
            "岂不自怡悦，良田变茅菅。",
            "何当鞭丰隆，上扣虎豹关。"
        ],
        "title": "连云楼",
        "id": "bae6dc20-9974-4101-8e88-f6e5bacaf0f7"
    },
    {
        "author": "林景熙",
        "paragraphs": [
            "牛头一星化为石，千仞棱层垂铁脊。",
            "隆隆隠隠佳气藏，列峰环拱效圭璧。",
            "玉棺何代埋云根，三朝万乘子复孙。",
            "典册辉煌照九土，岁时园庙严骏奔。",
            "轮云自古几翻覆，山灵不守松栢秃。",
            "离离荒草鬼火青，麦饭无人洒林麓。",
            "我来吊古欲雪天，梵宫金碧栖寒烟。",
            "残僧相对语寂寞，苔梅隔岭春年年。"
        ],
        "title": "昌源怀古",
        "id": "8867bf3a-0178-4935-b1ba-cbcbe66bbe9a"
    },
    {
        "author": "林景熙",
        "paragraphs": [
            "宿觉山中有双松，一朝劫烬鳞鬣空。",
            "端明堂前有双松，至今古色摩苍穹。",
            "此物受命本千岁，扶持若有神始终。",
            "天留贞质表文献，厖言幻学宁女容。",
            "昔贤种松如种德，柯叶余事根本丰。",
            "百年封植雨露饱，厥声大肆鸣笙镛。",
            "掀髯相视雪贸贸，拥盖对立云童童。",
            "不知天地有黄落，玄冥失柄春无功。",
            "闻孙峨冠立松下，典刑如侍干淳翁。",
            "昂藏见谓廊庙具，夭矫亦有山林风。",
            "棱棱铁面不可犯，麾去秦爵如飞蓬。",
            "彩衣奉酒列清影，森森头角皆虬龙。"
        ],
        "title": "赋双松堂呈薛监簿",
        "id": "2b3f0957-c410-4d6d-ae9b-c6e2bedf0c55"
    },
    {
        "author": "林景熙",
        "paragraphs": [
            "鱼头公子冰雪姿，根柢忠信华文辞。",
            "乃翁手植岂无意，贞固已作层霄期。",
            "气含芝术体松柏，容成山下神仙宅。",
            "清阴冉冉生庭除，绿雾纤纤护琴册。",
            "风簷对语如索诗，君家伯仲谐埙箎。",
            "养成材器丰且硕，蓄泄云雨蟠蛟螭。",
            "黄州谪臣坐诗累，杳杳蛰龙空九地。",
            "苍根留取千载芳，何物丑秦盗名字。"
        ],
        "title": "双桧堂为鲁圣可行可赋",
        "id": "6726894b-cc78-44dc-966b-03927257d0e1"
    },
    {
        "author": "林景熙",
        "paragraphs": [
            "衰颜凭酒润，故国得春新。",
            "兵革儿童长，风霜天地仁。",
            "草心悬落日，柳眼看行人。",
            "扰扰红尘者，知谁效角巾。"
        ],
        "title": "新春",
        "id": "9cf9f458-58a0-475c-b3c0-b0ba4ea316d0"
    },
    {
        "author": "林景熙",
        "paragraphs": [
            "独客无清伴，高僧住别村。",
            "空山卓锡影，断石系舟痕。",
            "风细松生籁，沙虚竹走根。",
            "小亭闲坐久，落日啸孤猿。"
        ],
        "title": "神山寺访僧",
        "id": "a7b609d5-abcb-4aea-8cad-40a2e79dc7da"
    },
    {
        "author": "林景熙",
        "paragraphs": [
            "近种鹿葱碧，初抽鹄觜黄。",
            "千年入风雅，一草寄纲常。",
            "澹日空阶影，余春宫佩香。",
            "此时忧正切，对尔可能忘。"
        ],
        "title": "萱草",
        "id": "52cd1341-c9d5-4f95-9bbc-36696dff37f0"
    },
    {
        "author": "林景熙",
        "paragraphs": [
            "偶动乘桴兴，孤筇立海头。",
            "兵尘何处避，春色使人愁。",
            "腥浪翻蛟室，痴云结蜃楼。",
            "神山空缥缈，水弱不胜舟。"
        ],
        "title": "避寇海滨",
        "id": "068ea521-96ca-45b0-b20a-9aa96058fbc6"
    },
    {
        "author": "林景熙",
        "paragraphs": [
            "不踏红尘道，结庐依水乡。",
            "远峰开宿雨，高树表初阳。",
            "犊卧野门寂，雁飞秋稻香。",
            "午桥花竹地，回首已凄凉。"
        ],
        "title": "郑氏西庄",
        "id": "e43ce716-674f-47db-88e8-d7297234fbac"
    },
    {
        "author": "林景熙",
        "paragraphs": [
            "道出箫台北，青鞋第几山。",
            "看云生远思，临水觉衰颜。",
            "石室猿空老，花时燕独还。",
            "春光已愁寂，况复在兵间。"
        ],
        "title": "客怀",
        "id": "3dceadb2-07d3-4a49-a6fe-fd7d68950f47"
    },
    {
        "author": "林景熙",
        "paragraphs": [
            "高名不与魄俱沈，鱼腹孤忠耿至今。",
            "翠碣已书身后谥，寒泉犹照死时心。",
            "神游旧月山河改，梦断疏槐风雨深。",
            "埋骨誓终从武穆，栖霞岭树隔秋阴。"
        ],
        "title": "太学同舍徐应穮誓义沈井后十年众为营墓立碑私谥正节先生",
        "id": "6f7aca42-e4d3-4493-8d3d-ecb08eb9b97d"
    },
    {
        "author": "林景熙",
        "paragraphs": [
            "野鹤松根认履声，梦中钧乐尚泠泠。",
            "南山老翠几千尺，北斗寒芒第一星。",
            "泉石好春归健笔，干坤正气寄遗经。",
            "神功未展潜蛟在，还卷风雷付六丁。"
        ],
        "title": "寄呈方蛟峰尚书",
        "id": "b4531848-6375-40cc-95c7-52808f2a05ba"
    },
    {
        "author": "林景熙",
        "paragraphs": [
            "滨死孤臣雪满颠，冰毡齧尽偶生全。",
            "衣冠万里风尘老，名节千年日月悬。",
            "清唳秋荒辽海鹤，古魂春冷蜀山鹃。",
            "归来亲旧惊相问，禾黍离离夕照边。"
        ],
        "title": "闻家则堂大参归自北寄呈",
        "id": "8752498c-071b-4285-a76b-f76b28cf3694"
    },
    {
        "author": "林景熙",
        "paragraphs": [
            "读史双眸夜烱然，一声江雁落灯前。",
            "马非汗血材终下，木或青黄性不全。",
            "风月未容诗入务，干坤应许酒为年。",
            "寒城日出无穷事，老耳山中独听泉。"
        ],
        "title": "酬潘景玉",
        "id": "3de89421-a069-4270-805b-33cefd5be376"
    },
    {
        "author": "林景熙",
        "paragraphs": [
            "黄叶青苔昼掩关，无端两鬓为诗斑。",
            "胸吞云梦不知岸，堂在崆峒岂有山。",
            "卷道暮年荆璞在，传家遗墨浦珠还。",
            "王良去后盐车厄，老骥空怀十二闲。"
        ],
        "title": "翁氏仁寿堂次韵",
        "id": "247fd9e6-462f-4499-a5fd-02061e011036"
    },
    {
        "author": "林景熙",
        "paragraphs": [
            "相隔云江有梦寻，篇诗寄旧重兼金。",
            "山林未遂鹿麋性，风雨空愁葵藿心。",
            "老气十年看剑在，秋声一夜入灯深。",
            "铜槃消息无人问，寂寞西楼待雁音。"
        ],
        "title": "答柴主簿二首  其一",
        "id": "15ae64f9-ef1b-4784-b75e-246a0b1f0830"
    },
    {
        "author": "林景熙",
        "paragraphs": [
            "闲采秋荷自制衣，相逢旧雨语依依。",
            "学穷科斗心空老，梦跨蟾蜍肉不飞。",
            "几唤江帆和雁渡，长歌巖户见云归。",
            "何须化鹤千年后，城郭人民半已非。"
        ],
        "title": "答柴主簿二首  其二",
        "id": "51ccad22-a789-40df-bc73-950fcdfc01ea"
    },
    {
        "author": "林景熙",
        "paragraphs": [
            "春霖卷流芳，霁旭浮远野。",
            "白首贞元人，相期古松下。"
        ],
        "title": "侍应平坡侍郎郊行口占二首  其一",
        "id": "abeb3da0-1a50-4983-bd68-c8784b90ca69"
    },
    {
        "author": "林景熙",
        "paragraphs": [
            "试耕黄犊健，入社白鸥真。",
            "柳外呼舟去，水风吹葛巾。"
        ],
        "title": "侍应平坡侍郎郊行口占二首  其二",
        "id": "520a4bfc-02b8-4a14-a19b-a51fbe1d28f9"
    },
    {
        "author": "林景熙",
        "paragraphs": [
            "半生书剑孤心老，万里山川两眼醒。",
            "空向西陵问佳气，舜田禹穴草青青。"
        ],
        "title": "别方槐庭山人二首  其一",
        "id": "ce2512f8-7358-4d29-9d45-ced016f0daf4"
    },
    {
        "author": "林景熙",
        "paragraphs": [
            "夜阑深语剔寒缸，别意萧萧竹半窗。",
            "明日孤帆鸿影外，东风残雪过曹江。"
        ],
        "title": "别方槐庭山人二首  其二",
        "id": "a17f9aa6-2118-4e7e-a762-603c9c8f02fd"
    },
    {
        "author": "林景熙",
        "paragraphs": [
            "万里参师最上关，五台高处雪花寒。",
            "出门有碍怜吾老，独枕残书梦杏坛。"
        ],
        "title": "送果上人游五台  其一",
        "id": "eac897f8-2884-4b0c-89b4-c022bdcc9934"
    },
    {
        "author": "林景熙",
        "paragraphs": [
            "飘飘孤锡度风沙，南北由来本一家。",
            "参透五台峰顶雪，却归大庾看梅花。"
        ],
        "title": "送果上人游五台  其二",
        "id": "ab6a0e8d-839a-422d-8a3d-fb94a062ec5d"
    },
    {
        "author": "林景熙",
        "paragraphs": [
            "当年搆华居，权燄倾卫霍。",
            "地力穷斧斤，天章焕丹雘。",
            "花石拟平泉，川途致兹壑。",
            "唯闻丞相嗔，肯后天下乐。",
            "我来陵谷余，山意已萧索。",
            "苍生堕颠崖，国破身孰托。",
            "空悲上蔡犬，不返华表鹤。",
            "丈夫保勋名，风采照麟阁。",
            "胡为一声钲，聚铁铸此错。",
            "回首耒草碑，荒烟掩余怍。"
        ],
        "title": "故相贾氏居",
        "id": "a17ca9ef-7d9f-4a35-a848-c0e2f6a6d92b"
    },
    {
        "author": "林景熙",
        "paragraphs": [
            "海桑变纷纷，秀色见孤屿。",
            "山林华发尊，党遂深衣古。",
            "独余钧天梦，翛然在巖户。",
            "翳翳桂魄灰，沈沈槐梦雨。",
            "江涛岂不深，修鳞挂网罟。",
            "不知义井船，秋风系何许。"
        ],
        "title": "寄周计院",
        "id": "d79dcc6f-cc81-45fd-90ce-c87f1faaf9ea"
    },
    {
        "author": "林景熙",
        "paragraphs": [
            "人生重离别，况此双鬓蓬。",
            "亭柳非故色，昨夜吹霜风。",
            "临分复携手，野色犹濛濛。",
            "愁深转无语，写入潺湲中。",
            "一水分两支，来共高高峰。",
            "出山暂相失，到海终相逢。"
        ],
        "title": "别所亲",
        "id": "d8d17604-2569-46e5-9e19-16f270ba78bf"
    },
    {
        "author": "林景熙",
        "paragraphs": [
            "风高余暑尽，独策兴悠然。",
            "野色延幽步，秋声入暮年。",
            "日斜禽影乱，水落树根悬。",
            "回首故人远，城笳吹夕烟。"
        ],
        "title": "溪行",
        "id": "b2a0df4c-582f-400e-9958-c54da9dc9e63"
    },
    {
        "author": "林景熙",
        "paragraphs": [
            "古坛仙鹤杳，野鹿自成群。",
            "松气浮清晓，经声出白云。",
            "石穿僧屋过，水到寺门分。",
            "人世无穷事，山中了不闻。"
        ],
        "title": "仙坛寺西林",
        "id": "6b8db95d-2a29-474f-8ba9-09ca330a4cf8"
    }
]
]