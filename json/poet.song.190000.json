[
    {
        "author": "方信孺",
        "paragraphs": [
            "漫說曹瞞七十餘，老佗疑冢更模糊。",
            "不知禹葬會稽處，也有纍纍如許無。"
        ],
        "title": "趙佗疑冢",
        "id": "9e28651f-9aee-4f0e-8d67-b1ece36cb747"
    },
    {
        "author": "方信孺",
        "paragraphs": [
            "鴻濛誰闢此山川，龍象新開二十年。",
            "最恨東坡早仙去，只教蒲澗入詩篇。"
        ],
        "title": "寶象峰勝因寺",
        "id": "69de97d0-e520-4377-bd8e-4e8df59ea950"
    },
    {
        "author": "方信孺",
        "paragraphs": [
            "破寺高僧夜不眠，一聲猛虎月明天。",
            "起來難覓新蹄跡，半滴空餘石罅泉。"
        ],
        "title": "虎跑泉",
        "id": "796ab657-e81f-441e-8a07-c190f3d8aed6"
    },
    {
        "author": "方信孺",
        "paragraphs": [
            "山中塊石老僧言，一叱應知轉法輪。",
            "元是世人心自動，請將消息問風幡。"
        ],
        "title": "動石",
        "id": "bd5196ce-09d5-4e87-a70a-c517103f826b"
    },
    {
        "author": "方信孺",
        "paragraphs": [
            "金剎憑陵尺五天，勝遊何必羨登仙。",
            "安期想見身千億，汗漫人間若箇邊。"
        ],
        "title": "白雲洞",
        "id": "b6bebf6a-a326-4622-b057-d31088bfb6a8"
    },
    {
        "author": "方信孺",
        "paragraphs": [
            "大道茫茫鼎峙分，箇中誰爲破重籓。",
            "須知問禮當時地，不必西方兩足尊。"
        ],
        "title": "三教殿",
        "id": "8246e972-7f70-4ca0-bf71-5345e250d826"
    },
    {
        "author": "方信孺",
        "paragraphs": [
            "危臺老石寄層巔，鶴駕逢迎不記年。",
            "今日歸來應一笑，山川城郭故依然。"
        ],
        "title": "鶴舒臺",
        "id": "393682fa-e7dc-4db8-b277-c281142f2339"
    },
    {
        "author": "方信孺",
        "paragraphs": [
            "碧澗東西春水添，四時疏雨落晴檐。",
            "珠宮貝闕無尋處，空見重重排玉簾。"
        ],
        "title": "大小水簾洞",
        "id": "20281481-cee1-41b9-ac8e-3536ffced29b"
    },
    {
        "author": "方信孺",
        "paragraphs": [
            "絕壁空巖踞虎頭，鳥飛不渡野猿愁。",
            "人間有此真奇境，便好乘風訪十洲。"
        ],
        "title": "虎頭巖",
        "id": "07425904-d6ed-4835-ba75-39c6a789f36f"
    },
    {
        "author": "方信孺",
        "paragraphs": [
            "老衲誅茅昔小留，七仙陰爲護巖幽。",
            "不將石履呈奇怪，安得西歸好話頭。"
        ],
        "tags": [
            "泰山"
        ],
        "title": "景泰山七仙寺",
        "id": "1540d56d-0c8d-4c04-8471-7702d3e0a88c"
    },
    {
        "author": "方信孺",
        "paragraphs": [
            "泉源無處不流通，隠顯何關卓錫功。",
            "欲識海潮連地脈，祗今雙蟹出泉中。"
        ],
        "title": "卓錫泉",
        "id": "68b43643-88a8-45c8-a6ff-8ad06ad84b5c"
    },
    {
        "author": "方信孺",
        "paragraphs": [
            "詞人自結一間茅，天上宸奎舞瘦蛟。",
            "見說鬼神猶衛護，瑞光前夜起山坳。"
        ],
        "title": "順庵",
        "id": "47445440-d6f8-4241-b6c0-d97c4f06097c"
    },
    {
        "author": "方信孺",
        "paragraphs": [
            "龜趺無處問行蹤，惆悵連江荔子紅。",
            "鐵鑄崔嵬真大錯，驪山銅柱久成空。"
        ],
        "title": "陵山",
        "id": "e7166276-8ad0-4601-8dec-c90219f66b75"
    },
    {
        "author": "方信孺",
        "paragraphs": [
            "塹山堙谷浪爲謀，餘力猶窮嶺外洲。",
            "見說揭竿從壠上，祖龍當日漫東遊。"
        ],
        "title": "馬鞍山",
        "id": "df2df602-0d50-408c-bd3d-3200ef4d6fe2"
    },
    {
        "author": "方信孺",
        "paragraphs": [
            "髣髴琵琶海上洲，年年常與水沉浮。",
            "客船昨夜西風起，應有江頭商婦愁。"
        ],
        "title": "琵琶洲",
        "id": "39a141be-61f4-40a1-b9e7-67795adf54a2"
    },
    {
        "author": "方信孺",
        "paragraphs": [
            "海門高並兩峰寒，大艑輕帆自往還。",
            "安得百靈移一島，却教塵世看三山。"
        ],
        "title": "相對岡",
        "id": "c1b7d717-c94b-4e44-aa49-0b331399b533"
    },
    {
        "author": "方信孺",
        "paragraphs": [
            "官闕參差海上開，吐吞波浪起風雷。",
            "英靈萬古無宗社，奚醜區區何足摧。"
        ],
        "title": "南海廟",
        "id": "b9ddc773-daa7-4d3d-9560-85f44e9c5993"
    },
    {
        "author": "方信孺",
        "paragraphs": [
            "亭倚蓬萊幾許高，下臨無地有驚濤。",
            "坡仙想得江山助，八語端爲天下豪。"
        ],
        "title": "浴日亭",
        "id": "7130480f-60a9-4dba-838c-6c4dfa3cef12"
    },
    {
        "author": "方信孺",
        "paragraphs": [
            "石鼓嵯峨尚有文，舊題銅鼓更無人。",
            "寶釵寂寞蠻花老，空和楚歌迎送神。"
        ],
        "title": "銅鼓",
        "id": "3ffde517-9716-46fa-ba0a-4824054a14dd"
    },
    {
        "author": "方信孺",
        "paragraphs": [
            "纍纍圓實大於瓜，想見移根博望槎。",
            "三百餘篇誰識此，世間寧復有張華。"
        ],
        "title": "波羅蜜果",
        "id": "241dc55e-4a55-473e-a7bf-d58114fbf989"
    },
    {
        "author": "方信孺",
        "paragraphs": [
            "四瀆初分有物尸，天開地闢共爲期。",
            "齊東野語真堪笑，請誦昌黎十丈碑。"
        ],
        "title": "王登洲",
        "id": "767d0f4f-89a5-4d88-b7d7-ce33c7a55005"
    },
    {
        "author": "方信孺",
        "paragraphs": [
            "黄木灣前一畝宮，廟靈規地古來雄。",
            "江頭不見風雷惡，多謝禪師受戒功。"
        ],
        "title": "靈化寺",
        "id": "d5468bc0-99e4-49a7-a7fd-49d3f0352b6f"
    },
    {
        "author": "方信孺",
        "paragraphs": [
            "底事明珠解去來，當時合浦已堪猜。",
            "賈胡不省何年事，老石江頭空綠苔。"
        ],
        "title": "走珠石",
        "id": "2ca03b7d-6e13-42a2-a963-c5f776c3f927"
    },
    {
        "author": "方信孺",
        "paragraphs": [
            "蛙據方州妄自尊，沈郎百萬若雲屯。",
            "歸舟無路尋巢穴，空有盧亭舊子孫。"
        ],
        "title": "盧循河南故城",
        "id": "5eafe5ed-8b93-494b-ab3f-af6961ae1471"
    },
    {
        "author": "方信孺",
        "paragraphs": [
            "老木槎牙欲擘雲，門前流水我知津。",
            "過江一雨如盆瀉，競禮真如不動身。"
        ],
        "title": "大通寺",
        "id": "248f8803-2fb1-40a8-bdd1-fac6d679ae68"
    },
    {
        "author": "方信孺",
        "paragraphs": [
            "面勢翩翩天外山，彩旂常在翠雲間。",
            "太平官府無公事，儘好高牙相對閒。"
        ],
        "title": "抱旂山",
        "id": "0ce8bdc8-be55-4235-a4ab-ab8556df8563"
    },
    {
        "author": "方信孺",
        "paragraphs": [
            "萬花春老正紅酣，不是叢林優鉢曇。",
            "山下女郎來問訊，未饒萱草解宜男。"
        ],
        "title": "花山寺",
        "id": "b84fc129-1163-4b3e-b1dd-53f56b48de5f"
    },
    {
        "author": "方信孺",
        "paragraphs": [
            "天下縱橫轍迹環，舳艫不許度前灣。",
            "江神少爲摧凶焰，要使留金六祖山。"
        ],
        "title": "黄巢磯",
        "id": "2869169a-e565-4597-8d3b-44d0dbbd3f7d"
    },
    {
        "author": "方信孺",
        "paragraphs": [
            "碧落三洲天下奇，仙城誰復識金芝。",
            "可憐隔斷黄茅路，不得騷人賦一詩。"
        ],
        "title": "金芝巖",
        "id": "2751fe1c-0080-4967-8ebf-4f4fb013fc34"
    },
    {
        "author": "方信孺",
        "paragraphs": [
            "崑崙截竹事空傳，不見春潮送客船。",
            "只似蜀江江上路，兩山中峽手巾天。"
        ],
        "title": "清遠峽",
        "id": "2322aebb-68f8-415e-9090-06ca42e7d9a2"
    },
    {
        "author": "方信孺",
        "paragraphs": [
            "韋郎故地久蕭條，只有泉聲響夜潮。",
            "行客往來回首地，玉環無處覓嬌嬈。"
        ],
        "title": "峽山廣慶寺",
        "id": "9dc7996f-b9b8-4942-9f59-05bb6a9e101f"
    },
    {
        "author": "方信孺",
        "paragraphs": [
            "嵯峨古殿記飛來，千古傳聞亦怪哉。",
            "龍象漸隨塵土化，却疑神物欲飛回。"
        ],
        "title": "飛來殿",
        "id": "eeeb0da7-41dc-4234-b115-52cfa6327bac"
    },
    {
        "author": "方信孺",
        "paragraphs": [
            "葱嶺初無一字傳，名山到處即爲禪。",
            "只今石上留公案，面壁何須更九年。"
        ],
        "title": "達磨石",
        "id": "eadd5b1e-98a9-40ae-b3d0-99a5a02e95e8"
    },
    {
        "author": "方信孺",
        "paragraphs": [
            "釣得神魚金作鱗，廢臺百尺漫嶙峋。",
            "絲綸不入非熊夢，當日何人老渭濱。"
        ],
        "title": "釣臺",
        "id": "d4eaa1c0-4fba-4741-ac97-34630269da0e"
    },
    {
        "author": "方信孺",
        "paragraphs": [
            "和光深洞隠昌期，門鎖煙蘿不可窺。",
            "欲問榴花好消息，只今難問舊題詩。"
        ],
        "title": "和光洞",
        "id": "6398f342-3992-414d-9a51-c8a2419d657f"
    },
    {
        "author": "方信孺",
        "paragraphs": [
            "西來異獸路應迷，金鎖何年落此溪。",
            "不比李侯心似水，歸舟自擲石門西。"
        ],
        "title": "沉犀潭",
        "id": "f95f9d0e-943f-41bb-bd6d-63b1dfb7893c"
    },
    {
        "author": "方信孺",
        "paragraphs": [
            "舊說神龍水底蟠，何年電掣與雷奔。",
            "至今舟子相呼喚，猶指江邊石上痕。"
        ],
        "title": "龍磨角石",
        "id": "87e5c3fd-25f6-4226-a450-cc2f5dc801c6"
    },
    {
        "author": "方信孺",
        "paragraphs": [
            "上古輪囷說壽樗，何人玉斧劚霜腴。",
            "有知定見非凡物，盍作堂堂五大夫。"
        ],
        "title": "老人松",
        "id": "edde314c-b275-4266-b800-405f77562a88"
    },
    {
        "author": "方信孺",
        "paragraphs": [
            "千柱依然跨寶坊，庭前柏子久荒凉。",
            "明珠白璧無人識，頼有斯文萬丈光。"
        ],
        "title": "資福寺羅漢閣",
        "id": "cd84f1f7-8a35-4480-89bd-6451c288bc5b"
    },
    {
        "author": "方信孺",
        "paragraphs": [
            "鳳去臺空歲月更，百年陳迹埽榛荆。",
            "清時已慶三登瑞，盍向朝陽更一鳴。"
        ],
        "title": "鳳皇臺",
        "id": "9cd00f18-0c00-4833-9c64-fb1a11019fea"
    },
    {
        "author": "方信孺",
        "paragraphs": [
            "綽約長眉海上仙，久餐雲母學長年。",
            "山中丹井今無恙，爲弔南充謝自然。"
        ],
        "title": "會仙觀",
        "id": "c68acbcb-dca4-4e74-a647-226af05af64a"
    },
    {
        "author": "方信孺",
        "paragraphs": [
            "變化靈蹤亦可疑，玲瓏數穴似仇池。",
            "滄溟咫尺不歸去，安得神龍如許癡。"
        ],
        "title": "龍窟",
        "id": "466c9701-a39e-45ea-a7e2-3d3e9ad68c78"
    },
    {
        "author": "方信孺",
        "paragraphs": [
            "金牛去後久淒涼，好景乾坤亦祕藏。",
            "滄海無窮月無盡，從今收拾入詩囊。"
        ],
        "title": "金牛山",
        "id": "00e81089-b951-4cab-a7c9-67f1b69c0b8b"
    },
    {
        "author": "方信孺",
        "paragraphs": [
            "龍伯何年釣巨鰲，兩峰漂蕩入洪濤。",
            "人間靈迹無尋處，仙湧羅浮相對高。"
        ],
        "title": "仙湧山",
        "id": "4ace917e-2b47-407a-a1c4-28ce2a1ccc57"
    },
    {
        "author": "方信孺",
        "paragraphs": [
            "漭漭愁雲弔媚川，蚌胎光彩夜連天。",
            "幽魂水底猶相泣，恨不生逢開寶年。"
        ],
        "title": "媚川都",
        "id": "ddac5900-56e6-45f3-b74a-97deecf87b16"
    },
    {
        "author": "方信孺",
        "paragraphs": [
            "一徑縈紆夾粉牆，嚮來臺館化僧房。",
            "周遭老木依然在，曾見劉家僞帝王。"
        ],
        "title": "劉氏山",
        "id": "780ada3b-6840-43bf-bab4-598d832a8602"
    },
    {
        "author": "方信孺",
        "paragraphs": [
            "西風攪桂樹，落日明楓林。",
            "遊子懷歸期，予悲渺登臨。",
            "虞山一何高，湘水一何深。",
            "英皇僅枯冢，寂寞薰兮琴。",
            "我欲奏古曲，俗耳更哇淫。",
            "古器不可見，聊作相思吟。",
            "相思長相思，相思無古今。",
            "一歌衆鳥聽，再歌萬籟喑。",
            "推手君勿歌，有酒且孤斟。",
            "落落此時意，寥寥千載心。",
            "五絃毋庸絕，四海誰知音。"
        ],
        "title": "虞山",
        "id": "6ba6abc5-fc79-40e3-bee1-fc078ff5dfc0"
    },
    {
        "author": "方信孺",
        "paragraphs": [
            "石門元不鎖，巖屋本無基。",
            "九夏花猶在，千年樹倒垂。",
            "僧閒方定起，客到每歸遲。",
            "甚欲眠蓮葉，沿崖讀斷碑。"
        ],
        "title": "龍隠巖",
        "id": "da2b229a-cba3-4024-a7ec-086e5e776536"
    },
    {
        "author": "方信孺",
        "paragraphs": [
            "不用窮探費杖藜，隠然林壑挾城陴。",
            "曾遵月洞千岩上，更著雲崖一段奇。",
            "拂拭軒窗容俎豆，發揮泉石借聲詩。",
            "瞿曇頗似知人意，已約梅花带雪移。"
        ],
        "title": "灕山雲崖軒",
        "id": "c2d98fc7-8e58-41d2-935e-579785071b0c"
    },
    {
        "author": "方信孺",
        "paragraphs": [
            "池開新白遍天涯，未許東風擅一家。",
            "蒼桂叢中蒼桂樹，碧蓮峰裏碧蓮花。",
            "波光分破湖千頃，雲影斜飛水一漥。",
            "待著欄干橫淺綠，浮萍開處見魚蝦。"
        ],
        "title": "西山鑿池種白蓮作",
        "id": "dd743c1a-2183-4be0-8ed5-ad0a8f13098d"
    },
    {
        "author": "方信孺",
        "paragraphs": [
            "真珠幾顆最深紅，點綴偏方造化工。",
            "好事何年移蜀種，美人清曉出吳宮。",
            "妖嬈能得幾時賞，零落纔消一夜風。",
            "自有生香人不識，繡衾全覆錦熏籠。"
        ],
        "title": "咏西山海棠",
        "id": "dbbc5dfd-f1cc-4ce3-9a65-24631ed7ef25"
    },
    {
        "author": "方信孺",
        "paragraphs": [
            "尋徧洞天三十六，蒼靈獨閉此巖扉。",
            "旋除野草開新徑，遮莫寒藤刺客衣。",
            "歲月偶同題壁字，烟霞似不放人歸。",
            "把茅欲作開山主，已落瞿曇第二機。"
        ],
        "title": "清秀山",
        "id": "55f19780-751d-4a2c-b188-74c77198156b"
    },
    {
        "author": "方信孺",
        "paragraphs": [
            "歸舟多載小江春，重訪東巖舊屐痕。",
            "插水峭崖猶有路，垂天怪石本無根。",
            "金華仙伯真知己，薏苡將軍足斷魂。",
            "安得北山公可作，倩渠移取向家園。"
        ],
        "title": "還珠洞",
        "id": "f105bd01-c620-4669-b7b3-9dbefddb561e"
    },
    {
        "author": "方信孺",
        "paragraphs": [
            "愛山那惜走千回，生怕前驅後騎催。",
            "石上參差鱗甲動，眼中在處畫圖開。",
            "驂鸞未辦乘風去，浮鷁何妨載雨來。",
            "人事百年俱變滅，祇應題字不塵埃。"
        ],
        "title": "題龍隠巖  其一",
        "id": "70c236d1-e008-4f93-a556-9b95410479c0"
    },
    {
        "author": "方信孺",
        "paragraphs": [
            "雨脚初收魚尾霞，滿溪流水半溪花。",
            "尋源曾識武陵洞，泛宅如浮苕水家。",
            "但得嵌空元有路，何如峭絕不容車。",
            "道人辛苦經雲水，成塔從來是劫沙。"
        ],
        "title": "題龍隠巖  其二",
        "id": "133f459d-1450-4aef-ab6c-72ee6849a32d"
    },
    {
        "author": "方信孺",
        "paragraphs": [
            "南山山北北山南，一洞中分路口三。",
            "飛鶴叫雲聲自遠，懶龍慳雨睡方酣。",
            "襄公淡墨留蒼壁，太史高風拂翠嵐。",
            "百尺岩前清絕處，道人先我著茅菴。"
        ],
        "title": "慶遠龍隠洞",
        "id": "5918f244-4557-4cbb-9d3d-d6f81c968c51"
    },
    {
        "author": "方信孺",
        "paragraphs": [
            "曾榜武夷九曲，何如桂嶺七星。",
            "水石小容螭隠，烟雲長带龍腥。"
        ],
        "title": "龍隠巖",
        "id": "bd46811a-0588-411a-bacb-b79aee27ca89"
    },
    {
        "author": "方信孺",
        "paragraphs": [
            "春波飽微淥，斗柄函空明。",
            "方舟貫巖腹，鵝鸛相酬鳴。",
            "仰窺穹窿頂，宛轉百怪呈。",
            "僅餘鱗甲碎，不見頭角獰。",
            "下闖清泠淵，演迤萬頃澄。",
            "但同魚鳥參，勿遣蛟龍驚。",
            "抉苔撫奇篆，倚棹看題名。",
            "三將標殊勳，自與山不傾。",
            "誰歟贅小築，正恐山靈嗔。",
            "南澗更幽絕，仙佛依崢嶸。",
            "太虛可爲室，豈復資欒楹。",
            "乳泉助茗椀，中有冰雪清。",
            "何須驂鸞去，此即白玉京。",
            "鼎來不速客，抱琴忽逢迎。",
            "愛此無絃曲，巖溜同一聲。",
            "爲君洗塵耳，喚我詩魂醒。",
            "祗愁白衣至，好句亡繇成。"
        ],
        "title": "題龍隠巖",
        "id": "cd0f2764-9d09-4691-b5cc-05a96541cf3d"
    },
    {
        "author": "方信孺",
        "paragraphs": [
            "磊磊洞庭石，渺渺蒼梧雲。",
            "客行離騷國，長歌酹湘君。",
            "湘君不可見，古廟藏江氛。",
            "空壇頗亡恙，誰爲真將軍。"
        ],
        "tags": [
            "洞庭湖"
        ],
        "title": "題萬歲寺",
        "id": "0fd48571-9c9f-49d8-93d6-ea76236d9fa2"
    },
    {
        "author": "方信孺",
        "paragraphs": [
            "風馭來三峽，雲章下九天。",
            "名山開窟宅，飛宇納光躔。",
            "未見烟霞約，聊將歲月鎸。",
            "神游誰復識，空誦白雲篇。"
        ],
        "title": "凌丹亭",
        "id": "501a605f-97d1-4cca-a5b8-ade671595ff6"
    },
    {
        "author": "方信孺",
        "paragraphs": [
            "淮水原同泗水流，東家便是孔家丘。",
            "千年源委詩書澤，一日風雷變化秋。",
            "劫火不能移突兀，子衿正合勉藏修。",
            "相魁自昔稱吳蔡，衣鉢相傳未肯休。"
        ],
        "title": "題學宮壁",
        "id": "95d62837-f52e-47a3-8393-e8fbb24fed48"
    },
    {
        "author": "方信孺",
        "paragraphs": [
            "向□瓦礫憐□□，頗欲丹青結勝緣。",
            "大似欠渠佳句在，不妨時復繫漁船。",
            "城東秀山不知數，城西新湖政自佳。",
            "一春車馬欠行迹，萬斛塵埃裝我□。"
        ],
        "title": "贈寫真求贊者  其一",
        "id": "cb493134-f7e0-4dce-a643-b7b017f7cdaa"
    },
    {
        "author": "方信孺",
        "paragraphs": [
            "行樂頓因人事懶，坐忘常覺世緣輕。",
            "琴清臨水容魚聽，篁暖當筵學鳳鳴。",
            "便道登僊豈欺我，芙蓉花繞桂林城。"
        ],
        "title": "贈寫真求贊者  其二",
        "id": "ef492852-cf99-4b49-a39e-c5af33c19b9d"
    },
    {
        "author": "方信孺",
        "paragraphs": [
            "十年紅紫□，容易怨春園。",
            "不向瓶中見，還從檐上看。"
        ],
        "title": "贈寫真求贊者  其三",
        "id": "13c4384d-d959-4e87-a6b9-065b30f8b24d"
    },
    {
        "author": "方信孺",
        "paragraphs": [
            "巖前綠水無人渡，洞裏碧桃花正開。",
            "東望蓬瀛三萬里，等閒飛去等閒來。"
        ],
        "title": "義寧華岩洞和純陽真人  其一",
        "id": "d423834e-7d6d-4a79-b22e-196779675480"
    },
    {
        "author": "方信孺",
        "paragraphs": [
            "跨鶴曾來不記年，洞中流水綠依然。",
            "紫簫吹徹無人見，萬里西風月滿天。"
        ],
        "title": "義寧華岩洞和純陽真人  其二",
        "id": "87e74ee9-5e08-41f7-b464-89e396985fcf"
    },
    {
        "author": "釋師範",
        "paragraphs": [
            "前三後三，今日明日。",
            "達磨不會，九年面壁。"
        ],
        "title": "偈頌一百四十一首  其一",
        "id": "a65c1dcb-6beb-4ca6-ad83-79cb29047c34"
    },
    {
        "author": "釋師範",
        "paragraphs": [
            "祖師巴鼻，衲僧巴鼻。",
            "有些巴鼻，全沒巴鼻。"
        ],
        "title": "偈頌一百四十一首  其二",
        "id": "1e6b6a74-e047-4df1-b15d-6307c1546e18"
    },
    {
        "author": "釋師範",
        "paragraphs": [
            "靈山話月，曹溪指月。",
            "遞代相傳，證龜成鼈。"
        ],
        "title": "偈頌一百四十一首  其三",
        "id": "aa7ab331-0df9-4d4d-916c-164fe0178ae5"
    },
    {
        "author": "釋師範",
        "paragraphs": [
            "一箇是一箇，兩個是兩箇。",
            "東土小釋迦，西天胡達磨。",
            "卞璧驪珠成滯貨。"
        ],
        "title": "偈頌一百四十一首  其四",
        "id": "5d1a9f64-0989-44d2-99fa-fcb1d71b08c1"
    },
    {
        "author": "釋師範",
        "paragraphs": [
            "今朝又值四月八，天下叢林皆浴佛。",
            "清涼有令不能行，隨例大家廝淈𣸩。"
        ],
        "title": "偈頌一百四十一首  其五",
        "id": "837293b6-4dc7-415e-aa88-351f07c2cc1a"
    },
    {
        "author": "釋師範",
        "paragraphs": [
            "十四十五，賤如泥土。",
            "十六十七，貴如金璧。",
            "此意分明說向誰，天上人間惟我知。"
        ],
        "title": "偈頌一百四十一首  其六",
        "id": "e67db69e-3462-4bcc-a9b0-f95232dc5d92"
    },
    {
        "author": "釋師範",
        "paragraphs": [
            "來住清涼寺，怱怱一箇月。",
            "閑時閑有餘，忙時忙不徹。",
            "誰知忙與閑，秤鎚渾是鐵。",
            "舜若多神笑點頭，驕梵鉢提長吐舌。"
        ],
        "title": "偈頌一百四十一首  其七",
        "id": "74beee41-caa9-46e6-abe5-931e29d06010"
    },
    {
        "author": "釋師範",
        "paragraphs": [
            "瞿曇瞬目，迦葉破顔。",
            "山僧聞得，咬定牙關。"
        ],
        "title": "偈頌一百四十一首  其八",
        "id": "26c004ea-46de-4450-b7cb-f3bbd82884bf"
    },
    {
        "author": "釋師範",
        "paragraphs": [
            "一葉落，天下秋。",
            "一塵起，大地收。",
            "新羅打鐵火星飛，燒著廬山羅漢院裏王和尚脚指頭。",
            "磧境廟大王忍痛不禁，直得通身汗流。",
            "起來道恩大難酬，笑倒溈山水牯牛。"
        ],
        "tags": [
            "庐山"
        ],
        "title": "偈頌一百四十一首  其九",
        "id": "d59327b6-0fac-4433-8e04-308438ccea18"
    },
    {
        "author": "釋師範",
        "paragraphs": [
            "尋常月是中秋月，中秋月是尋常月。",
            "看來真箇只尋常，道是尋常又還別。",
            "別別，無物堪比倫，教我如何說。"
        ],
        "title": "偈頌一百四十一首  其一○",
        "id": "298ae565-f1af-46d9-8b1e-3550ca6e6c22"
    },
    {
        "author": "釋師範",
        "paragraphs": [
            "雲從龍，風從虎，聖人作而萬物覩。",
            "雪峰輥三箇木毬，禾山老一味打皷。",
            "海水揚波，須彌作舞。",
            "皇天無親，惟德是輔。"
        ],
        "title": "偈頌一百四十一首  其一一",
        "id": "cb437f9d-0f38-40cd-9bb3-84a429796d52"
    },
    {
        "author": "釋師範",
        "paragraphs": [
            "陽春曲，無弦琴。",
            "聲偃六律，韵排五音。",
            "月冷兮風清，山高兮水深，舉世有誰知此心。"
        ],
        "title": "偈頌一百四十一首  其一二",
        "id": "238320c9-d7e6-4e54-9b9b-8028e95cd55d"
    },
    {
        "author": "釋師範",
        "paragraphs": [
            "索寞清凉寺，家風實可憐。",
            "白雲迷谷口，黄葉聚階前。",
            "衲破通身冷，柴生滿室烟。",
            "誰知今日事，不異普通年。"
        ],
        "title": "偈頌一百四十一首  其一三",
        "id": "0912fbd9-0b86-4197-8473-de9ddce6401e"
    },
    {
        "author": "釋師範",
        "paragraphs": [
            "鶴唳于天，魚躍于淵。",
            "涵波泳月兮悠悠，乘雲馭風兮翩翩。",
            "時哉時哉，不可得而明焉，令人長憶老南泉。"
        ],
        "title": "偈頌一百四十一首  其一四",
        "id": "6055b733-2e81-4876-be05-3b91bd26a859"
    },
    {
        "author": "釋師範",
        "paragraphs": [
            "客從遠方來，遺我徑寸璧。",
            "中有四箇字，不必重拈出。"
        ],
        "title": "偈頌一百四十一首  其一五",
        "id": "a1b3a53c-d536-4e65-95b9-225754522269"
    },
    {
        "author": "釋師範",
        "paragraphs": [
            "一不得收，二不得放。",
            "是則迦葉擎拳，非則阿難合掌，誌公不是閑和尚。"
        ],
        "title": "偈頌一百四十一首  其一六",
        "id": "44c56077-0808-4c31-8dbd-d49358d099a2"
    },
    {
        "author": "釋師範",
        "paragraphs": [
            "老胡半夜見明星，瞎却平生兩眼睛。",
            "直至如今無摸索，一回舉著一傷情。"
        ],
        "title": "偈頌一百四十一首  其一七",
        "id": "fca14346-8307-4563-8fa5-f8058110d389"
    },
    {
        "author": "釋師範",
        "paragraphs": [
            "春日遲遲，春風浩浩。",
            "靈利衲僧，點即不到。",
            "唯有東村王大翁，放牛喫我谿邊草。"
        ],
        "title": "偈頌一百四十一首  其一八",
        "id": "074b10ca-53aa-4304-9565-8e946716d423"
    },
    {
        "author": "釋師範",
        "paragraphs": [
            "和麩糶麫，夾糠炊米。",
            "半夜三更，瞞神謼鬼。",
            "冷地有人覷見，直得左手掩鼻。"
        ],
        "title": "偈頌一百四十一首  其一九",
        "id": "57a2f61b-d4bd-40f9-aa7a-3cd03fcebeb6"
    },
    {
        "author": "釋師範",
        "paragraphs": [
            "糓熟豆熟，粥足飯足。",
            "仰面看天，兩手捫腹。"
        ],
        "title": "偈頌一百四十一首  其二○",
        "id": "5080a866-e3db-496e-a221-305e28aa274c"
    },
    {
        "author": "釋師範",
        "paragraphs": [
            "衲僧用處，了無定度。",
            "握土成金，握金成土。"
        ],
        "title": "偈頌一百四十一首  其二一",
        "id": "b400be7b-c3c7-4a84-9735-3ed1ed86c8ec"
    },
    {
        "author": "釋師範",
        "paragraphs": [
            "八月十五，月圓當戶。",
            "夜半正明，天曉不露。",
            "取箇眼兮耳必聾，捨箇耳兮目必瞽。",
            "君不見老長沙弄爪牙，一踏踏倒小釋迦。",
            "將謂是箇老大蟲，元來却是一隻虎。"
        ],
        "title": "偈頌一百四十一首  其二二",
        "id": "71d2dde2-011e-4257-8ae6-1c0a465cd619"
    },
    {
        "author": "釋師範",
        "paragraphs": [
            "一冬二冬，你儂我儂。",
            "暗中偷笑，當面脫空。",
            "雖是尋常茶飯，誰知米裏有蟲。",
            "豈不見南泉道夜來好風，吹折門前一枝松。"
        ],
        "title": "偈頌一百四十一首  其二三",
        "id": "4278552c-137c-478b-a6f7-e558f0db2aa4"
    },
    {
        "author": "釋師範",
        "paragraphs": [
            "一飽忘百饑，人人盡展眉。",
            "太平無事日，唱箇囉囉哩。"
        ],
        "title": "偈頌一百四十一首  其二四",
        "id": "cc99619b-506b-46b0-8714-d06c2d43875b"
    },
    {
        "author": "釋師範",
        "paragraphs": [
            "過去已過去，未來亦未來。",
            "即今名現在，現在安在哉。"
        ],
        "title": "偈頌一百四十一首  其二五",
        "id": "b8b07c63-74fe-408d-bcb4-030e27968aa7"
    },
    {
        "author": "釋師範",
        "paragraphs": [
            "年年是好年，日日是好日。",
            "好事大家知，今朝正月一。"
        ],
        "title": "偈頌一百四十一首  其二六",
        "id": "44b2268e-c42b-4360-81b8-8a606779aa56"
    },
    {
        "author": "釋師範",
        "paragraphs": [
            "人看人，火照火。",
            "無雜壞，忘彼我。"
        ],
        "title": "偈頌一百四十一首  其二七",
        "id": "584f270a-6dc3-4d91-8bcc-7a30a60dde20"
    },
    {
        "author": "釋師範",
        "paragraphs": [
            "一拽石，二搬土。",
            "三分甜，七分苦。",
            "糞箕拈起兩肩擔，颺下钁頭無覓處。"
        ],
        "title": "偈頌一百四十一首  其二八",
        "id": "936c8fcd-e794-40bb-8c75-89f0fb4b5ee4"
    },
    {
        "author": "釋師範",
        "paragraphs": [
            "安居結制，現前三昧。",
            "普化摇鈴，老盧踏碓。"
        ],
        "title": "偈頌一百四十一首  其二九",
        "id": "856875ac-3e7f-4112-8bc7-5724e2a42893"
    },
    {
        "author": "釋師範",
        "paragraphs": [
            "這兩箇老凍儂，頑處似牛皮，爛處如壞絮。",
            "雖然各有機關，爭奈渾無展處。",
            "只麽低頭懡㦬歸，不知忘却來時路。"
        ],
        "title": "偈頌一百四十一首  其三○",
        "id": "be56071f-b9a6-4be3-8b94-73f0b37badfb"
    },
    {
        "author": "釋師範",
        "paragraphs": [
            "一止一切止，一動一切動。",
            "入荒田不揀，信手拈來用。",
            "昨日有人從西川來，却得江東信。",
            "說道趙州親見老南泉，鎮州蘿蔔三斤重。"
        ],
        "title": "偈頌一百四十一首  其三一",
        "id": "056b82ba-7908-49fc-98fe-b9562af27709"
    },
    {
        "author": "釋師範",
        "paragraphs": [
            "摩騰入漢，平地風波。",
            "達磨西來，重增殃禍。"
        ],
        "title": "偈頌一百四十一首  其三二",
        "id": "4c19729b-2bf3-4d2d-8b50-2561a1c9d23a"
    },
    {
        "author": "釋師範",
        "paragraphs": [
            "作者相逢，你西我東。",
            "水歸滄海，月上孤峰。",
            "放出城中老鼠，咬殺村裏大蟲。",
            "因甚如此，閩蜀同風。"
        ],
        "title": "偈頌一百四十一首  其三三",
        "id": "d89c6297-665f-4ce8-bac0-a9f05d6d6b85"
    },
    {
        "author": "釋師範",
        "paragraphs": [
            "鼻繩拽脫上梅谿，橫卧千峰適所宜。",
            "豈謂業緣逃不得，依前拽耙與牽犁。"
        ],
        "title": "偈頌一百四十一首  其三四",
        "id": "bf9bd22d-3414-4888-a6e6-8f84ef4fd4b5"
    },
    {
        "author": "釋師範",
        "paragraphs": [
            "上元正月半，無油不點燈。",
            "誰人知此意，有月上危層。"
        ],
        "title": "偈頌一百四十一首  其三五",
        "id": "3752096a-b448-461b-afdf-aacc1c9df7d2"
    },
    {
        "author": "釋師範",
        "paragraphs": [
            "去年梅，今歲柳。",
            "顔色馨香，依舊依舊。"
        ],
        "title": "偈頌一百四十一首  其三六",
        "id": "f45d736d-65c9-4daf-b7a4-07c72eb94c18"
    },
    {
        "author": "釋師範",
        "paragraphs": [
            "住亦無可說，去亦無可說。",
            "竇八布衫穿，金剛嚼生鐵。"
        ],
        "title": "偈頌一百四十一首  其三七",
        "id": "5b0261c5-2807-42e8-9e79-c2bc0d113de4"
    },
    {
        "author": "釋師範",
        "paragraphs": [
            "三門佛殿，一見便見。",
            "踢倒浄瓶，撼動門扇。"
        ],
        "title": "偈頌一百四十一首  其三八",
        "id": "c69d90e9-3e7c-4a08-b556-dc2522e798ba"
    },
    {
        "author": "釋師範",
        "paragraphs": [
            "你不識我，我不識你。",
            "狹路相逢，腦門著地。",
            "仁者見之謂之仁，智者見之謂之智。"
        ],
        "title": "偈頌一百四十一首  其三九",
        "id": "17839b0d-7427-4aa4-8439-5229ebddf95e"
    },
    {
        "author": "釋師範",
        "paragraphs": [
            "夜暗晝明，天平地平。",
            "三日一雨，五日一晴。",
            "達磨大師不安本分，被人打落當門板齒，廬山歸宗和尚無端拭壞一雙眼睛。"
        ],
        "tags": [
            "庐山"
        ],
        "title": "偈頌一百四十一首  其四○",
        "id": "eace3901-5509-4265-9c5c-8d0dccc27402"
    },
    {
        "author": "釋師範",
        "paragraphs": [
            "十字街頭道得一句，三家村裏使不著。",
            "三家村裏道得一句，十字街頭使不著。"
        ],
        "title": "偈頌一百四十一首  其四一",
        "id": "37c23575-6562-4fe4-aab6-249efc1be877"
    },
    {
        "author": "釋師範",
        "paragraphs": [
            "正覺山前，雙林樹下。",
            "弄假像真，弄真像假。",
            "臨風哮吼戴嵩牛，顧影嘶鳴韓幹馬。"
        ],
        "title": "偈頌一百四十一首  其四二",
        "id": "0da5bc61-fa8f-47f2-92a8-c193541be335"
    },
    {
        "author": "釋師範",
        "paragraphs": [
            "今朝七月一，明朝七月二。",
            "一日是一日，幾箇知慚愧。"
        ],
        "title": "偈頌一百四十一首  其四三",
        "id": "01d40318-95ae-45eb-b63d-48b48606264a"
    },
    {
        "author": "釋師範",
        "paragraphs": [
            "重陽九月九，箇箇盡知有。",
            "喫了茱萸茶，多是眉頭皺。",
            "唯有陶靖節獨歡顔，解道採菊東籬下，悠然見南山。"
        ],
        "title": "偈頌一百四十一首  其四四",
        "id": "c5ddeac5-4353-4ce5-80a9-723446b2deb7"
    },
    {
        "author": "釋師範",
        "paragraphs": [
            "信息既通，奉君盡忠。",
            "風從虎兮雲從龍。"
        ],
        "title": "偈頌一百四十一首  其四五",
        "id": "8e9632b8-ff1a-4944-aae1-03ce3b2f889b"
    },
    {
        "author": "釋師範",
        "paragraphs": [
            "迦葉擎拳，阿難合掌。",
            "黄面瞿曇，全無伎倆。",
            "新乳峰一時見了，却燒沉香供養。",
            "從教人道是罰是賞。"
        ],
        "title": "偈頌一百四十一首  其四六",
        "id": "d5139499-abda-4959-98a1-114a0e67d8b0"
    },
    {
        "author": "釋師範",
        "paragraphs": [
            "方交正月一，又過了五日。",
            "世事冗如麻，光陰劈箭急。"
        ],
        "title": "偈頌一百四十一首  其四七",
        "id": "cc752fad-363e-4db4-adc4-ac8eef534108"
    },
    {
        "author": "釋師範",
        "paragraphs": [
            "東邊有知事，西邊有頭首。",
            "山僧贏得倚欄干，盡日仰頭看雲走。"
        ],
        "title": "偈頌一百四十一首  其四八",
        "id": "62b5d963-4970-4248-ba45-77a20b6bf92d"
    },
    {
        "author": "釋師範",
        "paragraphs": [
            "春日晴，黄鶑鳴。",
            "山花似錦，汀草如茵。",
            "堪悲堪笑，公塘寨裏王節級到處巡捕，自己不知不覺，打失一雙眼睛。"
        ],
        "title": "偈頌一百四十一首  其四九",
        "id": "5dc9b41f-a020-4a79-b2e0-ae8c3f13c9e5"
    },
    {
        "author": "釋師範",
        "paragraphs": [
            "這老禿，無面目。",
            "不具些子慈悲，却有十分惡毒。",
            "喜亦不可近，怒尤不可觸。",
            "我昔被渠禁害，逼得頑蛇生足。",
            "以至今日燒一炷香謾禮三拜，要且笑不成笑哭不成哭。",
            "此冤此恨若爲伸，唵部臨唵齒臨。"
        ],
        "title": "偈頌一百四十一首  其五○",
        "id": "66ba1cfa-9b69-4708-8c77-13385882eb20"
    },
    {
        "author": "釋師範",
        "paragraphs": [
            "佛法也不會，世法也不會。",
            "一夏九十日，瞎馿隨大隊。"
        ],
        "title": "偈頌一百四十一首  其五一",
        "id": "f30632eb-bf3d-4f5e-a0f7-7f90e95f58aa"
    },
    {
        "author": "釋師範",
        "paragraphs": [
            "二由一有，一亦莫守。",
            "新羅日午打三更，回首面南看北斗。",
            "堪悲堪笑，黄面禪和到處行脚，只管將鼻孔東邊嗅西邊嗅。",
            "自己鼻尖上有一點糞，十箇五雙因甚不覺臭。"
        ],
        "title": "偈頌一百四十一首  其五二",
        "id": "bf8c3dc4-f30e-42ae-bc82-9fbe492ae32f"
    },
    {
        "author": "釋師範",
        "paragraphs": [
            "曲中直，直中曲。",
            "有增減，無數目。",
            "等閑放在暗窗前，冷地令人看不足。"
        ],
        "title": "偈頌一百四十一首  其五三",
        "id": "29c32d10-a7a7-496f-a36c-d42cf1daef2e"
    },
    {
        "author": "釋師範",
        "paragraphs": [
            "本色行脚人，須具行脚眼。",
            "千箇與萬箇，多是空檐版。"
        ],
        "title": "偈頌一百四十一首  其五四",
        "id": "bead47f9-a283-4e63-8c6f-58702d6c982d"
    },
    {
        "author": "釋師範",
        "paragraphs": [
            "秋江清淺時，白露和煙島。",
            "搘筇寂寞中，望斷無人到。"
        ],
        "title": "偈頌一百四十一首  其五五",
        "id": "c633172b-246f-4725-93ba-81f8b737bcce"
    },
    {
        "author": "釋師範",
        "paragraphs": [
            "上下三指，彼此七馬。",
            "似有似無，半真半假。",
            "乳峰被人問著，五年分疎不下。",
            "阿呵呵，笑倒東村王大姊。"
        ],
        "title": "偈頌一百四十一首  其五六",
        "id": "1ef701dd-ba1a-4860-8274-e1a0d9f8204c"
    },
    {
        "author": "釋師範",
        "paragraphs": [
            "語是謗，寂是誑。",
            "擬即乖，動即喪。",
            "明眼人，難近傍。",
            "絕塵情，忘伎倆。",
            "江西馬大師，南嶽讓和尚。"
        ],
        "tags": [
            "衡山"
        ],
        "title": "偈頌一百四十一首  其五七",
        "id": "cf15cc02-f60c-4264-81ab-bf337fd2fbdd"
    },
    {
        "author": "釋師範",
        "paragraphs": [
            "一冬二冬，叉手當胸。",
            "珠鑽九曲，直在其中。"
        ],
        "title": "偈頌一百四十一首  其五八",
        "id": "ef691a3a-8aa7-4903-8783-4c8cd8fbf2ab"
    },
    {
        "author": "釋師範",
        "paragraphs": [
            "上元正月半，燈火連霄漢。",
            "千人與萬人，聚頭相共看。"
        ],
        "title": "偈頌一百四十一首  其五九",
        "id": "171a7b57-6afd-4865-b1c9-4f396a43e4a2"
    },
    {
        "author": "釋師範",
        "paragraphs": [
            "作家相見，有底憑據。",
            "迥無人處，聚頭共語。",
            "寂子無端撼茶樹。"
        ],
        "title": "偈頌一百四十一首  其六○",
        "id": "1bed9195-1f0b-4b69-af83-d2ba6c8dbc20"
    },
    {
        "author": "釋師範",
        "paragraphs": [
            "眼底年來胡種滅，叢林喜見太平時。",
            "太平消息誰相委，只許張公李老知。"
        ],
        "title": "偈頌一百四十一首  其六一",
        "id": "b5199409-e106-46b2-b085-3cdcad3b9a35"
    },
    {
        "author": "釋師範",
        "paragraphs": [
            "萬木驚霜風，千林著秋色。",
            "堪笑寒山子，到處覓不得。"
        ],
        "title": "偈頌一百四十一首  其六二",
        "id": "62d284cf-b436-4d2a-ab6b-6b3df9472db5"
    },
    {
        "author": "釋師範",
        "paragraphs": [
            "乳峰今日開爐，不會挑灰撥火。",
            "大家衲被幪頭，只麽團圞打座。",
            "不求諸聖，不重己靈。",
            "從他門外區區，世路擾擾紅塵。",
            "夏了秋，秋了冬，冬了春，思量也是慕西秦。"
        ],
        "title": "偈頌一百四十一首  其六三",
        "id": "31a5c530-5d6a-4a17-9b93-edcf3a188751"
    },
    {
        "author": "釋師範",
        "paragraphs": [
            "聲前一句，不封不樹。",
            "坐斷舌頭，如何通吐。",
            "昨日有人從天台來，却往徑山去。"
        ],
        "title": "偈頌一百四十一首  其六四",
        "id": "6886faf1-5459-4298-9146-1c54bb0d28b5"
    },
    {
        "author": "釋師範",
        "paragraphs": [
            "臨濟爲睦州所誤，雪峰遭巖頭毒手。",
            "沒齒銜冤，萬世不朽。"
        ],
        "title": "偈頌一百四十一首  其六五",
        "id": "e6d91986-a8f0-47d5-8375-5340ce726905"
    },
    {
        "author": "釋師範",
        "paragraphs": [
            "前面是懸崖萬仞，後面是荆棘叢林。",
            "兩邊烈焰火聚，於中如何轉身。",
            "趙州老漢在青州，作一領布衫重七斤。"
        ],
        "title": "偈頌一百四十一首  其六六",
        "id": "b86377cd-e927-4b90-9244-7e198206ec01"
    },
    {
        "author": "釋師範",
        "paragraphs": [
            "今朝正月一，只是尋常日。",
            "就中殊異處，徧界鋪銀色。"
        ],
        "title": "偈頌一百四十一首  其六七",
        "id": "ee22e115-bf30-48b4-88b8-836f2fe4dded"
    },
    {
        "author": "釋師範",
        "paragraphs": [
            "王道平平，其壽綿綿。",
            "漁歌樵唱，共樂堯年。",
            "無爲焉，無私焉，乾坤一統舊山川。"
        ],
        "title": "偈頌一百四十一首  其六八",
        "id": "a2cfb920-2786-465c-9a0f-b5bcb5b8ee6b"
    },
    {
        "author": "釋師範",
        "paragraphs": [
            "萬別千差處，事同一家。",
            "事同一家時，萬別千差。",
            "太白山前水磨日夜輪轉不歇，乳峰寺裏參退喫茶。"
        ],
        "title": "偈頌一百四十一首  其六九",
        "id": "5e1a4515-cf68-47be-9ed0-18420eeed8de"
    },
    {
        "author": "釋師範",
        "paragraphs": [
            "縱無所畏，說大脫空。",
            "雖有希求，辨最上供。"
        ],
        "title": "偈頌一百四十一首  其七○",
        "id": "4870d939-974b-4805-a896-3479539b7559"
    },
    {
        "author": "釋師範",
        "paragraphs": [
            "智度菩薩母，容受一切法。",
            "然於一切法，而離分別相。",
            "分別既離，諸法如如。",
            "蜀江萬派朝滄海，閩嶺千尋插太虛。"
        ],
        "title": "偈頌一百四十一首  其七一",
        "id": "2fd913c7-cf31-4502-89ef-77507f78408d"
    },
    {
        "author": "釋師範",
        "paragraphs": [
            "擊皷陞堂，大衆雲集。",
            "佛法有底商量，今日熱如昨日。"
        ],
        "title": "偈頌一百四十一首  其七二",
        "id": "6631491f-67f7-4671-aac3-f1f9f71aa2f9"
    },
    {
        "author": "釋師範",
        "paragraphs": [
            "克期取證，繫縛盲馿。",
            "休夏自陳，且莫鬼語。"
        ],
        "title": "偈頌一百四十一首  其七三",
        "id": "c56f561a-3025-456a-afd8-0c4c28e7cf09"
    },
    {
        "author": "釋師範",
        "paragraphs": [
            "秋高增爽氣，夜寒添夾被。",
            "草蟲吟壁根，黄葉飄庭際。",
            "直得山僧展轉返側，喜而不寐。",
            "阿呵呵，伸脚元在縮脚裏。"
        ],
        "title": "偈頌一百四十一首  其七四",
        "id": "919ef756-9587-4453-9e50-6e882f4dbd3f"
    },
    {
        "author": "釋師範",
        "paragraphs": [
            "面面相看，眼眼廝覷。",
            "衣外別傳，有甚憑據。",
            "倒却門前剎竿著，鳳棲不在梧桐樹。"
        ],
        "title": "偈頌一百四十一首  其七五",
        "id": "4c32cc72-024d-46d2-b280-7d31975aa76e"
    },
    {
        "author": "釋師範",
        "paragraphs": [
            "火焰爲三世諸佛說法，三世諸佛立地聽。",
            "聽在說處，說在聽處。",
            "聽說兩忘，如何剖露。",
            "經入藏，禪歸海。",
            "唯是馬簸箕，拈弄有餘態。",
            "每遇中秋玩月時，尋思直是令人愛。"
        ],
        "title": "偈頌一百四十一首  其七六",
        "id": "8936dccc-3bd4-461d-beba-74ed09641c94"
    },
    {
        "author": "釋師範",
        "paragraphs": [
            "大惠老漢無端，隨後說難說易。",
            "拈得口兮失却鼻。"
        ],
        "title": "偈頌一百四十一首  其七七",
        "id": "fadc5803-dde5-4d1c-94ca-b7f864e37c48"
    },
    {
        "author": "釋師範",
        "paragraphs": [
            "坦坦平如鏡，彎彎曲似鈎。",
            "無人收拾得，颺在糞堆頭。"
        ],
        "title": "偈頌一百四十一首  其七八",
        "id": "8daefbaa-cae1-4f57-b0e6-db75d5842dcd"
    },
    {
        "author": "釋師範",
        "paragraphs": [
            "無味乃真味，真味真無味。",
            "若知真味者，更不說真味。",
            "曾聞一飽忘百饑，今日山僧身便走。"
        ],
        "title": "偈頌一百四十一首  其七九",
        "id": "bac74903-31ac-4b83-815f-7ec832e068de"
    },
    {
        "author": "釋師範",
        "paragraphs": [
            "雲門一曲，從來無譜。",
            "韵出五音，調高千古。",
            "就中妙旨許誰知，幾擬黄金鑄子期。"
        ],
        "title": "偈頌一百四十一首  其八○",
        "id": "9b60908b-f3dc-49b4-96a9-ef1ccc4d076c"
    },
    {
        "author": "釋師範",
        "paragraphs": [
            "我有一語，非甜非苦。",
            "既遇知音，如何通吐。",
            "夜來點得柳土獐，如今變成尾火虎。"
        ],
        "title": "偈頌一百四十一首  其八一",
        "id": "16c51ae6-5372-493d-acfc-dbcfd3f10841"
    },
    {
        "author": "釋師範",
        "paragraphs": [
            "靈山山上葛藤樹，引蔓牽枝徧界生。",
            "慚愧波旬推倒後，東西有路與人行。"
        ],
        "title": "偈頌一百四十一首  其八二",
        "id": "0b880a43-1a06-499b-96f9-620c07f9939c"
    },
    {
        "author": "釋師範",
        "paragraphs": [
            "貍奴白牯，相共證明，大難大難。",
            "碧眼黄頭，亦須莽鹵。",
            "黄連甜，甘草苦，發機須是千鈞弩。"
        ],
        "title": "偈頌一百四十一首  其八三",
        "id": "c69e756a-140a-418e-acdc-508bec5d236a"
    },
    {
        "author": "釋師範",
        "paragraphs": [
            "從這裏流出，滔滔無盡日。",
            "巨浪湧千尋，誰知無一滴。"
        ],
        "title": "偈頌一百四十一首  其八四",
        "id": "624c7392-1be6-4f77-aaa9-8964394f83ba"
    },
    {
        "author": "釋師範",
        "paragraphs": [
            "韶光爛熳時，百卉皆妍秀。",
            "處處有春風，村村自花柳。",
            "靈雲眼裏添釘，玄沙袖中出手。",
            "除非自解倒騎馿，一生不著隨人後。"
        ],
        "title": "偈頌一百四十一首  其八五",
        "id": "53e202eb-48ed-4dc8-8dcd-b8bc8d510fe6"
    },
    {
        "author": "釋師範",
        "paragraphs": [
            "太白峰前收陣脚，鑑湖歸唱村田樂。",
            "無端調轉入新豐，誰知錯處非常錯。",
            "直得洞水逆流，乳峰倒卓。",
            "石女攢眉，木人淚落。",
            "此曲如今誰共聞，越山無際天無垠。"
        ],
        "title": "偈頌一百四十一首  其八六",
        "id": "9a7c16f2-071a-4941-950d-9ef80ad9ca6d"
    },
    {
        "author": "釋師範",
        "paragraphs": [
            "三日前，五日後，藥若不瞑眩，厥疾弗瘳，折脚雲門見睦州。"
        ],
        "title": "偈頌一百四十一首  其八七",
        "id": "04da758b-cdd8-4db4-98f0-ec9196ce6ade"
    },
    {
        "author": "釋師範",
        "paragraphs": [
            "今朝九月九，談禪不開口。",
            "若是陶淵明，攢眉便回首。",
            "籬邊黄菊正芬披，一枝兩枝三枝四五六七枝。"
        ],
        "title": "偈頌一百四十一首  其八八",
        "id": "eb715836-6d79-481b-8a65-399554f1dd0f"
    },
    {
        "author": "釋師範",
        "paragraphs": [
            "一句子，墨漆黑。",
            "無欛柄，有準則。",
            "碓搗東南，磨推西北。"
        ],
        "title": "偈頌一百四十一首  其八九",
        "id": "9f83849b-083b-474f-81ce-72800c2d22c5"
    },
    {
        "author": "釋師範",
        "paragraphs": [
            "清寥寥，白滴滴。",
            "匙挑不上，針劄不入。",
            "是則是，須知花發不干春，切忌寒灰煨殺人。"
        ],
        "title": "偈頌一百四十一首  其九○",
        "id": "96c589d3-e75a-4662-b550-4a8853de4ed3"
    },
    {
        "author": "釋師範",
        "paragraphs": [
            "千討萬討討不見，都不要討却成現。",
            "十字街頭逢阿爺，眉毛蓋眼胡鬚面。"
        ],
        "title": "偈頌一百四十一首  其九一",
        "id": "2d60741c-7af1-480b-9696-2c007ecfc637"
    },
    {
        "author": "釋師範",
        "paragraphs": [
            "天上星，地下木。",
            "見便見，休□速。",
            "老瞿曇，空捏目。",
            "三七日，心返復。",
            "從此拏空便脫空，天上人間徧流毒。",
            "带累兒孫直至今，醫得耳聾成瞎禿。",
            "鄮峰雖與同路行，却不與他同處宿。"
        ],
        "title": "偈頌一百四十一首  其九二",
        "id": "8eede903-9dee-468b-975d-83ebc762c503"
    },
    {
        "author": "釋師範",
        "paragraphs": [
            "擬即差，動即隔。",
            "忘伎倆，絕聲色。",
            "兩手揶揄懡㦬休，東村有箇王大伯。"
        ],
        "title": "偈頌一百四十一首  其九三",
        "id": "65c2a506-3e1e-4d7c-a57d-e2ef5c8b7e4a"
    },
    {
        "author": "釋師範",
        "paragraphs": [
            "鳳凰臺畔，玉几峰前。",
            "築著磕著，夙世生冤。"
        ],
        "title": "偈頌一百四十一首  其九四",
        "id": "4f1a3dad-7824-4082-b4dd-76b29f8bd59f"
    },
    {
        "author": "釋師範",
        "paragraphs": [
            "有一物，黑似漆，亙古今，無人識。",
            "却被秋蟲知，唧唧空嘆息。",
            "而今拈出普請看，分文不直。"
        ],
        "title": "偈頌一百四十一首  其九五",
        "id": "3d261553-672c-4d5a-ba1a-c0d10df810e5"
    },
    {
        "author": "釋師範",
        "paragraphs": [
            "人皆競賞中秋，惟有山僧不管。",
            "大都天上月圓，只是尋常月半。"
        ],
        "title": "偈頌一百四十一首  其九六",
        "id": "a11faf5a-e8d0-4b0c-9487-6d61b03bc862"
    },
    {
        "author": "釋師範",
        "paragraphs": [
            "行不動塵，語不動唇。",
            "現成行貨，黄金白銀。",
            "君不見洞山老，問佛直答麻三斤。"
        ],
        "title": "偈頌一百四十一首  其九七",
        "id": "dea3473b-3a9c-4d31-a83b-0988093415c8"
    },
    {
        "author": "釋師範",
        "paragraphs": [
            "輕如鴻毛輕，重若丘山重。",
            "安排不得處，信手拈來用。",
            "雖是死蛇，却要活弄。"
        ],
        "title": "偈頌一百四十一首  其九八",
        "id": "3952f1c4-33b0-490e-b5ad-59262c11f819"
    },
    {
        "author": "釋師範",
        "paragraphs": [
            "衲僧門下，無可不可。",
            "熱則到處乘凉，寒則圍爐向火。",
            "饑則餐，困則卧。",
            "執法修行，如牛拽磨。"
        ],
        "title": "偈頌一百四十一首  其九九",
        "id": "76776cb4-f43b-4104-9aae-0104f833bd6c"
    },
    {
        "author": "釋師範",
        "paragraphs": [
            "二月春光明媚，是處花酣柳醉。",
            "五湖四海禪流，切忌開眼瞌睡。"
        ],
        "title": "偈頌一百四十一首  其一○○",
        "id": "4e9368a5-16b4-4cb5-ad1f-435dfd717e1a"
    },
    {
        "author": "釋師範",
        "paragraphs": [
            "來無所從，南高峰，北高峰。",
            "去無所至，東澗水，西澗水。",
            "幻泡忽滅，證得烏龜成白鱉。",
            "清風未已，須信高原元不死。"
        ],
        "title": "偈頌一百四十一首  其一○一",
        "id": "32e8aaf9-0d43-445f-a983-82f045811752"
    },
    {
        "author": "釋師範",
        "paragraphs": [
            "名不得，狀不得，復是何物。",
            "見得到，用得親，不由別人。",
            "有時恁麽，有時不恁麽，無毛鷂子貼天飛，带角大蟲當路卧。"
        ],
        "title": "偈頌一百四十一首  其一○二",
        "id": "9a8e5ba2-f6b6-48f3-a0ce-829a83b154da"
    },
    {
        "author": "釋師範",
        "paragraphs": [
            "當明有暗，當暗有明。",
            "口說如啞，眼見如盲。",
            "門外一條通驛路，朝朝暮暮有人行。"
        ],
        "title": "偈頌一百四十一首  其一○三",
        "id": "b04e9795-105f-423a-9d41-5ed54478abd9"
    },
    {
        "author": "釋師範",
        "paragraphs": [
            "炎炎六月，飄風灑雪。",
            "百丈耳聾，黄蘗吐舌。",
            "海闊山高誰與論，一回飲水一回噎。"
        ],
        "title": "偈頌一百四十一首  其一○四",
        "id": "db6c2740-2711-483a-816e-8383f40c4238"
    },
    {
        "author": "釋師範",
        "paragraphs": [
            "瞿曇你自瞿曇，達磨從他達磨。",
            "佛法有底商量，各自歸堂向火。"
        ],
        "title": "偈頌一百四十一首  其一○五",
        "id": "9350d629-c67e-448b-b321-57a6e5962089"
    },
    {
        "author": "釋師範",
        "paragraphs": [
            "半真半假千家貨，非實非虛百寶囊。",
            "盡底打開都見了，有誰合火共分贓。"
        ],
        "title": "偈頌一百四十一首  其一○六",
        "id": "0a6a74a4-3b5e-4fb9-88a2-779c94d10dcc"
    },
    {
        "author": "釋師範",
        "paragraphs": [
            "二由一有，一亦莫守。",
            "一心不生，萬法無咎。"
        ],
        "title": "偈頌一百四十一首  其一○七",
        "id": "e2cf7e66-5e3c-499b-b773-75c368942793"
    },
    {
        "author": "釋師範",
        "paragraphs": [
            "現前三昧，了無向背。",
            "雪壓樓臺，風號松檜。"
        ],
        "title": "偈頌一百四十一首  其一○八",
        "id": "5a80f76a-a1f1-4b73-88e9-b894cce3c2d4"
    },
    {
        "author": "釋師範",
        "paragraphs": [
            "內空外空內外空，四大五藴不可得，山河大地不可得。",
            "不可得亦不可得，舜若多神面皮黑。"
        ],
        "title": "偈頌一百四十一首  其一○九",
        "id": "76ad88b1-1394-4480-8815-016c6327065d"
    },
    {
        "author": "釋師範",
        "paragraphs": [
            "拄杖子，難摸索。",
            "有時喜，有時惡。",
            "攪動滄溟，衝開碧落，何如普化摇鈴鐸。"
        ],
        "title": "偈頌一百四十一首  其一一○",
        "id": "d5da2719-19cc-4362-819f-67dd22864493"
    },
    {
        "author": "釋師範",
        "paragraphs": [
            "形名未兆，文彩全彰。",
            "短者自短，長者自長。",
            "黄面瞿曇徒自說黄道黑，胡鬚達磨何須歷魏遊梁。",
            "長憶江南二三月，鷓鴣啼處百花香。"
        ],
        "title": "偈頌一百四十一首  其一一一",
        "id": "eb093193-80a7-4fa8-a5ca-577ee24795dc"
    },
    {
        "author": "釋師範",
        "paragraphs": [
            "三月春將老，萬木獻青杪。",
            "微雨濕殘紅，泉聲雜幽鳥。",
            "堪悲堪笑，寒山子，歸不得，忘却來時道。"
        ],
        "title": "偈頌一百四十一首  其一一二",
        "id": "c1c0dfbc-edf5-4277-8af9-fd037a7278e9"
    },
    {
        "author": "釋師範",
        "paragraphs": [
            "荷葉團團團似鏡，菱角尖尖尖似錐。",
            "風吹柳絮毛毬走，雨打梨花蛺蝶飛。"
        ],
        "title": "偈頌一百四十一首  其一一三",
        "id": "83bbb32e-2816-4dc2-87a8-186d1b7da740"
    },
    {
        "author": "釋師範",
        "paragraphs": [
            "萬籟聲沉沉，虛堂夜寂寂。",
            "不見寒山子，未免空相憶。",
            "休相憶，元來在這裏。"
        ],
        "title": "偈頌一百四十一首  其一一四",
        "id": "8159d831-aa61-4001-80ab-51fedac2aaff"
    },
    {
        "author": "釋師範",
        "paragraphs": [
            "今朝八月二十五，記得洞山離查渡。",
            "韶石山頭打不回，追至如今無本據。",
            "問佛便答麻三斤，何似庭前柏樹子。",
            "蒼鷹搦卧兔，貓兒捉老鼠。"
        ],
        "title": "偈頌一百四十一首  其一一五",
        "id": "b61b2199-d5a6-4671-99bc-28a389c25832"
    },
    {
        "author": "釋師範",
        "paragraphs": [
            "萬籟風悽悽，千林露滴滴。",
            "塞鴈起平沙，夜蟲吟破壁。",
            "舉一不得，舉二放過一著，更聽拄杖子露箇消息。"
        ],
        "title": "偈頌一百四十一首  其一一六",
        "id": "193b0e68-a3e3-4e98-8d5c-f7dcdaecfd91"
    },
    {
        "author": "釋師範",
        "paragraphs": [
            "無道可學，無禪可參。",
            "黄頭碧眼，徒話指南。",
            "霧歛雲收天宇寬，門前幸有千朵青山萬朵青山，徘徊贏得倚欄干。"
        ],
        "title": "偈頌一百四十一首  其一一七",
        "id": "468e6cff-6600-425c-95a0-d445e7c763ac"
    },
    {
        "author": "釋師範",
        "paragraphs": [
            "橫說豎說何曾動著舌頭，逆行順行總是家常茶飯。",
            "有準繩，無畔岸，吾道一以貫。"
        ],
        "title": "偈頌一百四十一首  其一一八",
        "id": "51ae0c44-3b98-449e-bf87-e3e2caedf558"
    },
    {
        "author": "釋師範",
        "paragraphs": [
            "一陽生，萬彙生。",
            "正當生，作麽生。",
            "羣陰消殄，吾道大亨。"
        ],
        "title": "偈頌一百四十一首  其一一九",
        "id": "e3b1e2b8-df21-4721-bc6d-eff763787c23"
    },
    {
        "author": "釋師範",
        "paragraphs": [
            "一年十二月，此月乃當盡。",
            "一月三十日，此日方起頭。",
            "此日即是尋常日，那裏是起頭處。",
            "此月即是尋常月，那裏是盡頭處。"
        ],
        "title": "偈頌一百四十一首  其一二○",
        "id": "45ec2a3a-0fe5-423f-b320-e4b88aa3ede3"
    },
    {
        "author": "釋師範",
        "paragraphs": [
            "聲前句，量外機。",
            "明歷歷，峭巍巍。",
            "舉者既少，見者亦稀。",
            "抖擻多年穿破衲，襤毿一半逐雲飛。"
        ],
        "title": "偈頌一百四十一首  其一二一",
        "id": "feb4938e-a9a6-4e80-8b6b-acf64d0e2b5b"
    },
    {
        "author": "釋師範",
        "paragraphs": [
            "春風浩浩，春雨綿綿。",
            "花凝曉露，柳带寒煙。",
            "造化無作而作，萬法不然而然。",
            "達磨九年空面壁，善財走得脚皮穿。"
        ],
        "title": "偈頌一百四十一首  其一二二",
        "id": "8a6901b2-c2f4-4f2f-8a96-dfe0554302c4"
    },
    {
        "author": "釋師範",
        "paragraphs": [
            "淺聞深悟，深聞不悟。",
            "迷逢達磨，趙婆呷醋。"
        ],
        "title": "偈頌一百四十一首  其一二三",
        "id": "dcbc6e3b-b549-47c2-ad02-441f302e9198"
    },
    {
        "author": "釋師範",
        "paragraphs": [
            "木中有火，鑽之始明。",
            "鑛中有金，煉之始精。",
            "諸人分上各各有無價之寶，如何甘自溺於陰入之坑。"
        ],
        "title": "偈頌一百四十一首  其一二四",
        "id": "5e2fb0b8-ae2a-4c7d-98bd-1ed70f798f11"
    },
    {
        "author": "釋師範",
        "paragraphs": [
            "一夏逡巡已過半，往往精勤成懶慢。",
            "幸然底事十分現成，因甚到夜打疊不辦。",
            "君不見趙州末上見南泉，何似雪峰參老觀。"
        ],
        "title": "偈頌一百四十一首  其一二五",
        "id": "dd067ad3-4bf7-4bb9-9c92-ca9b2ed63beb"
    },
    {
        "author": "釋師範",
        "paragraphs": [
            "阿剌剌，橫該抹。",
            "天何高，地何闊。",
            "碧眼與黄頭，徒自閙聒聒。",
            "育王恁麽道，也是將鹽止渴。"
        ],
        "title": "偈頌一百四十一首  其一二六",
        "id": "f226113a-95dd-4125-ab0a-7d0e1a8b0d11"
    },
    {
        "author": "釋師範",
        "paragraphs": [
            "一處通，處處通，手頭活落，脚下玲瓏。",
            "常記南泉提起處，刈禾鎌子快如風。"
        ],
        "title": "偈頌一百四十一首  其一二七",
        "id": "925c104d-c1a0-4fe6-8947-ffcbc3627247"
    },
    {
        "author": "釋師範",
        "paragraphs": [
            "仰面看天，低頭覷地。",
            "明眼衲僧，討甚巴鼻。",
            "豈不見山前明覺寺裏有箇陳闍黎，解道蘇嚕蘇嚕悉唎悉唎。"
        ],
        "title": "偈頌一百四十一首  其一二八",
        "id": "bcf6c759-fe8a-4add-b644-3955943a4295"
    },
    {
        "author": "釋師範",
        "paragraphs": [
            "前月只此月，後月亦此月。",
            "何得塵世人，競賞中秋節。"
        ],
        "title": "偈頌一百四十一首  其一二九",
        "id": "9057d3d2-9154-45a7-bd22-14e35af37013"
    },
    {
        "author": "釋師範",
        "paragraphs": [
            "九日當佳節，黄花處處新。",
            "相逢多醉客，少見獨醒人。",
            "打草只要蛇驚。"
        ],
        "title": "偈頌一百四十一首  其一三○",
        "id": "d533c27c-0add-4aaa-bf55-f5d888e69b7d"
    },
    {
        "author": "釋師範",
        "paragraphs": [
            "七佛已前，無消息處有消息，那箇不知。",
            "七佛已後，有消息處無消息，是人不會。",
            "知不知，會不會，璞玉渾金，泥團土塊。"
        ],
        "title": "偈頌一百四十一首  其一三一",
        "id": "db2fb0dc-87e5-415f-8f90-edc47b7284a8"
    },
    {
        "author": "釋師範",
        "paragraphs": [
            "一年十二月，只餘此一月。",
            "此月極盡處，又見明年月。",
            "循環既無端，何勞强分別。"
        ],
        "title": "偈頌一百四十一首  其一三二",
        "id": "11cc47ca-2b67-4de8-b655-f6af2763dafb"
    },
    {
        "author": "釋師範",
        "paragraphs": [
            "錦包特石，鐵裹泥團。",
            "現成活計，格外鄉談。",
            "明眼衲僧會不得，月移梅影上欄干。"
        ],
        "title": "偈頌一百四十一首  其一三三",
        "id": "df514c40-186e-4438-bad3-790d8cb61406"
    },
    {
        "author": "釋師範",
        "paragraphs": [
            "二月十五，瞿曇滅度。",
            "諸天悲泣，羣魔鼓舞。"
        ],
        "title": "偈頌一百四十一首  其一三四",
        "id": "0dbc4dfd-adb1-4c72-a22c-a9c91c667b0f"
    },
    {
        "author": "釋師範",
        "paragraphs": [
            "春色依依，花木芳菲。",
            "滿眼滿耳，絕毫絕釐。",
            "惟有子規知此意，一聲聲道不如歸。"
        ],
        "title": "偈頌一百四十一首  其一三五",
        "id": "fdca7bef-21cc-4b75-905b-770f0ec30be0"
    },
    {
        "author": "釋師範",
        "paragraphs": [
            "黄蘗樹頭蜜果，破蓆袋裏珠珍，愈藏愈顯，日久日新。",
            "爭似颺從閑壁角，聽教人道不逢春。"
        ],
        "title": "偈頌一百四十一首  其一三六",
        "id": "d5892954-483d-4163-a3d5-0b0a9f47db32"
    },
    {
        "author": "釋師範",
        "paragraphs": [
            "少林消息絕，大地一團鐵。",
            "愁殺寒山子，無言倚寥泬，悲風流水聲嗚咽。"
        ],
        "title": "偈頌一百四十一首  其一三七",
        "id": "0df36e23-37cc-4ac5-b4bc-0bd94fd5b708"
    },
    {
        "author": "釋師範",
        "paragraphs": [
            "五五二十五，六六三十六。",
            "縱以大衍數，終是數不足。",
            "數得足，無不足，碧眼黄頭，口啞舌禿。"
        ],
        "title": "偈頌一百四十一首  其一三八",
        "id": "4e8545f3-bd08-4e31-b58d-69b0dd71e4c9"
    },
    {
        "author": "釋師範",
        "paragraphs": [
            "我與這老漢，本自無交涉。",
            "狹路偶相逢，歡喜成冤結。",
            "此結不可解，此冤不可雪。",
            "唵噴噴㗶㗶勑攝。"
        ],
        "title": "偈頌一百四十一首  其一三九",
        "id": "d3333114-50a9-4e86-a522-45ff1c315291"
    },
    {
        "author": "釋師範",
        "paragraphs": [
            "朝碌碌，暮悠悠。",
            "非懈怠，非精修。",
            "華亭船子，北地趙州。"
        ],
        "title": "偈頌一百四十一首  其一四○",
        "id": "ecf30dc0-29cb-401a-b741-da6e4329ce83"
    },
    {
        "author": "釋師範",
        "paragraphs": [
            "九旬今已滿，那事竟如何。",
            "無爲無事人，往往成蹉跎。",
            "育王敢道不蹉跎，少年曾決龍蛇陣，老倒還同穉子歌。"
        ],
        "title": "偈頌一百四十一首  其一四一",
        "id": "df200b50-f88e-4661-a3d3-0df98f4263a0"
    },
    {
        "author": "釋師範",
        "paragraphs": [
            "廣大樓閣，門戶不扃。",
            "了事衲僧，未行先到。",
            "且到後如何，眼不見爲浄。"
        ],
        "title": "偈頌七十六首  其一",
        "id": "4a2c0aef-192d-44b5-9853-1c4250c94067"
    },
    {
        "author": "釋師範",
        "paragraphs": [
            "天上無彌勒，人間無釋迦。",
            "燒香禮拜誰，唵摩尼達哩吽㗶吒。"
        ],
        "title": "偈頌七十六首  其二",
        "id": "aaf6bd91-9021-4b52-9e6c-e97344eb031a"
    },
    {
        "author": "釋師範",
        "paragraphs": [
            "去年底，今年底。",
            "輒莫明年更明年，年年只如是。",
            "黄花爛爛醉重陽，落葉蕭蕭愁滿地。"
        ],
        "title": "偈頌七十六首  其三",
        "id": "a1463388-2bfd-4dde-9db6-3fd000be1b68"
    },
    {
        "author": "釋師範",
        "paragraphs": [
            "初冬時節又相催，浩浩諸方爐鞴開。",
            "獨有徑山文武火，不知煨殺幾人來。"
        ],
        "title": "偈頌七十六首  其四",
        "id": "3f7395f0-f17f-4f7e-becb-7d9ce6f399ba"
    },
    {
        "author": "釋師範",
        "paragraphs": [
            "五峰門下，三箇五箇。",
            "衲被幪頭，圍爐打坐。",
            "鼻笑瞿曇，平欺達磨。",
            "又誰管你，張三李六。",
            "諸方爐鞴正炎炎，何似徑山文武火。"
        ],
        "title": "偈頌七十六首  其五",
        "id": "5285543d-f1dd-4099-a4d9-173e0195a71c"
    },
    {
        "author": "釋師範",
        "paragraphs": [
            "赤手空拳下山去，滿船和月載歸來。",
            "五峰可煞無慚愧，面面相看眼未開。"
        ],
        "title": "偈頌七十六首  其六",
        "id": "96d442d1-f956-427f-8624-51a3c03da93b"
    },
    {
        "author": "釋師範",
        "paragraphs": [
            "同身共命，同氣連枝。",
            "阿難合掌，迦葉揚眉。",
            "就中一句子，不許外人知。"
        ],
        "title": "偈頌七十六首  其七",
        "id": "f590feba-e191-4164-80dd-60a0d39bfc55"
    },
    {
        "author": "釋師範",
        "paragraphs": [
            "不寒不熱，好箇時節。",
            "黄鶑頻織柳絲烟，子規猶哭松梢月。"
        ],
        "title": "偈頌七十六首  其八",
        "id": "b4ee125c-cfe2-488f-aa7b-4815e9abeb1d"
    },
    {
        "author": "釋師範",
        "paragraphs": [
            "指天指地弄精魂，只爲生來無腦門。",
            "韶石一棒打不殺，至今恩愛俱成冤。",
            "正當四月八，底事與誰論。",
            "門外千峰萬峰啼斷猿。"
        ],
        "title": "偈頌七十六首  其九",
        "id": "bba729a8-fa1f-45a3-acdc-5fbe6bc06878"
    },
    {
        "author": "釋師範",
        "paragraphs": [
            "南北東西八百牛，時來群聚五峰頭。",
            "饑餐飽卧松風裏，晝不拘兮夜不收。"
        ],
        "title": "偈頌七十六首  其一○",
        "id": "331a6dfe-090a-46ea-a512-647c13d0a557"
    },
    {
        "author": "釋師範",
        "paragraphs": [
            "萬年石橋，三平石梁。",
            "總沒交涉，恰恰相當。",
            "足陌見錢買賣，一毫不用商量。"
        ],
        "title": "偈頌七十六首  其一一",
        "id": "51a65b09-3e3f-4070-b321-17398cd1bbef"
    },
    {
        "author": "釋師範",
        "paragraphs": [
            "劫灰飛盡見靈蹤，突兀凌霄對五峰。",
            "意在目前誰共委，相同扶起舊家風。"
        ],
        "title": "偈頌七十六首  其一二",
        "id": "6a8c51d9-9a85-46ac-815b-32a67fdaa177"
    },
    {
        "author": "釋師範",
        "paragraphs": [
            "五月端午節，底事不須說。",
            "百怪盡潜蹤，羣魔俱殄滅。"
        ],
        "title": "偈頌七十六首  其一三",
        "id": "d0871a81-3142-4c2a-bc88-36d77cf4f70d"
    },
    {
        "author": "釋師範",
        "paragraphs": [
            "去時萬木含愁色，歸日千峰展笑容。",
            "此意此心知有自，一爐香爇散天風。"
        ],
        "title": "偈頌七十六首  其一四",
        "id": "f866201e-6e3a-4b69-b864-1074d2a52cf7"
    },
    {
        "author": "釋師範",
        "paragraphs": [
            "七月八月，或凉或熱。",
            "景色凄清，蟬聲嗚咽。",
            "觀音菩薩將錢買胡餠，放下手却是饅頭，韶陽老人得一橛。"
        ],
        "title": "偈頌七十六首  其一五",
        "id": "0c4f1a7c-b9bf-465c-920b-388af2a1f0a2"
    },
    {
        "author": "釋師範",
        "paragraphs": [
            "逾月走紅塵，生涯隨處新。",
            "逢人陪笑面，接物强精神。",
            "僥倖遇明主，帡幪感重臣。",
            "歸來何以報，只此謝堯仁。"
        ],
        "title": "偈頌七十六首  其一六",
        "id": "8f35b181-990b-4b67-9748-7414f442b55a"
    },
    {
        "author": "釋師範",
        "paragraphs": [
            "三分光陰二早過，靈臺一點不揩磨。",
            "貪生逐日區區去，喚不回頭爭奈何。"
        ],
        "title": "偈頌七十六首  其一七",
        "id": "377b3e95-9b96-4531-9805-2c5fbb21bc84"
    },
    {
        "author": "釋師範",
        "paragraphs": [
            "九日重陽節，東籬賞菊花。",
            "歌懽公子事，淡薄野僧家。"
        ],
        "title": "偈頌七十六首  其一八",
        "id": "cc47c06c-8fe8-4240-b822-b4c36a349a04"
    },
    {
        "author": "釋師範",
        "paragraphs": [
            "十五日以前，常在途中，不離家舍。",
            "十五日以後，常在家舍，不離途中。",
            "正當十五日，跛跛挈挈，百醜千拙。",
            "張都料，李作頭，鑿竅底鑿竅，著楔底著楔。",
            "雙徑來來去去人，長安夜夜家家月。"
        ],
        "title": "偈頌七十六首  其一九",
        "id": "f94c5130-441a-4768-998c-05a0c12ad9ff"
    },
    {
        "author": "釋師範",
        "paragraphs": [
            "六月火邊坐，三冬水裏走。",
            "怒中呈笑面，閙處伸毛手。",
            "滿載沒底船，歸來重抖擻。",
            "抖擻箇甚麽，蘇州有，常州有。"
        ],
        "title": "偈頌七十六首  其二○",
        "id": "35ced4df-5e98-48a9-a68b-a5a94818c90a"
    },
    {
        "author": "釋師範",
        "paragraphs": [
            "傾蓋相逢，已成多事。",
            "側鞭回首，早涉繁詞。"
        ],
        "title": "偈頌七十六首  其二一",
        "id": "76bcd360-ce69-45c8-8150-c05a9442bc02"
    },
    {
        "author": "釋師範",
        "paragraphs": [
            "韶光去也誰能留，長江衮衮無暫休。",
            "人生既老不復少，此心未了空悠悠。"
        ],
        "tags": [
            "长江"
        ],
        "title": "偈頌七十六首  其二二",
        "id": "2176f7f8-193e-4e44-b857-3d93ac9d5226"
    },
    {
        "author": "釋師範",
        "paragraphs": [
            "指天指地，徒張意氣。",
            "一棒打殺，更無巴鼻。",
            "徑山今日都盧放過，且要一時腦門著地。"
        ],
        "title": "偈頌七十六首  其二三",
        "id": "148fbc1e-b431-4621-9b16-68752837e543"
    },
    {
        "author": "釋師範",
        "paragraphs": [
            "數百禪和數十州，襤襂破衲面搊搜。",
            "諸方有道不肯學，甘共山僧拽木頭。"
        ],
        "title": "偈頌七十六首  其二四",
        "id": "465b0c79-adb0-4486-9a7c-ace5da8d50de"
    },
    {
        "author": "釋師範",
        "paragraphs": [
            "楊歧設忌，做盡鬼怪。",
            "徑山設忌，一無所解。",
            "隨分淡淡薄薄，點一盃茶，燒一炷香，謾禮三拜。",
            "若謂報德酬恩，兔子喫牛奶。"
        ],
        "title": "偈頌七十六首  其二五",
        "id": "0e5fe026-dd0d-46ad-9c7f-8457f9d32216"
    },
    {
        "author": "釋師範",
        "paragraphs": [
            "時節不相饒，俄當七月朝。",
            "未聞桐葉落，已覺稻香飄。",
            "泣露蟬聲咽，迎秋雁影遥。",
            "有誰相共委，突兀對凌霄。"
        ],
        "title": "偈頌七十六首  其二六",
        "id": "9f37418a-6c05-462b-8fa7-f7e1b76efce0"
    },
    {
        "author": "釋師範",
        "paragraphs": [
            "一陽來復，萬彙發生。",
            "寒谷回春，冰河解凍。"
        ],
        "title": "偈頌七十六首  其二七",
        "id": "17717103-b913-4b56-9c77-ed17fe9a8afa"
    },
    {
        "author": "釋師範",
        "paragraphs": [
            "昔年當此日，生箇老妖孽。",
            "殃害大地人，有屈無處雪。",
            "雲門憤不甘，一棒要打殺。",
            "打不殺，至今年年有箇四月八。"
        ],
        "title": "偈頌七十六首  其二八",
        "id": "b6ebc2d0-12bd-4a17-bfe0-922fcdc10f37"
    },
    {
        "author": "釋師範",
        "paragraphs": [
            "徑山今日結夏，不分上中下座。",
            "健則運瓦搬椽，困則橫眠倒卧。",
            "誰管你孔夫子李老君胡達磨，善賈者不停死貨。"
        ],
        "title": "偈頌七十六首  其二九",
        "id": "a9266e17-d364-4601-927f-67814abc9a9c"
    },
    {
        "author": "釋師範",
        "paragraphs": [
            "蜻蜓許是好蜻蜓，飛來飛去不曾停。",
            "捉來摘除兩箇翼，便是一枚大鐵釘。"
        ],
        "title": "偈頌七十六首  其三○",
        "id": "0b020e98-13fe-4117-bc8b-67aa0d8b40dc"
    },
    {
        "author": "釋師範",
        "paragraphs": [
            "這箇老凍儂，猛利如虎狼。",
            "威凜萬壑風，眼摇百步光。",
            "我昔編其鬚，脫命於毫芒。",
            "至今數十載，毒恨不可忘。",
            "此世後世永永不願見，臨風誓此一爐香。"
        ],
        "title": "偈頌七十六首  其三一",
        "id": "c1fc1f8b-a78a-4fb6-9531-45e9568d4f0e"
    },
    {
        "author": "釋師範",
        "paragraphs": [
            "千峰萬峰濃潑眼，十谿五谿深沒腰。",
            "只有山翁喜相接，聲聲慚愧與難消。",
            "且道還有所得也無，蝦蟆口裏一粒椒。"
        ],
        "title": "偈頌七十六首  其三二",
        "id": "3dbdfc62-70f9-419c-98b8-6f5511f627e5"
    },
    {
        "author": "釋師範",
        "paragraphs": [
            "黄菊新開剪剪金，忻逢佳節興難禁。",
            "臨高無語寫幽思，拄杖爲吾聊一吟。"
        ],
        "title": "偈頌七十六首  其三三",
        "id": "cdc15e18-aa30-40db-857e-7c53802c15ce"
    },
    {
        "author": "釋師範",
        "paragraphs": [
            "二由一有，一亦莫守。",
            "文殊普賢，泥豬疥狗。"
        ],
        "title": "偈頌七十六首  其三四",
        "id": "0be5782f-697a-4e16-b862-7daa55e8419d"
    },
    {
        "author": "釋師範",
        "paragraphs": [
            "天地之根，萬物之主。",
            "大千無以居其尊，劫石難以並其固。"
        ],
        "title": "偈頌七十六首  其三五",
        "id": "9b8642f4-6aa3-4a3f-8cff-b175fe5f44a0"
    },
    {
        "author": "釋師範",
        "paragraphs": [
            "衲僧家，無本據。",
            "動靜去留，無非活路。",
            "進一步，臨機沒回互。",
            "退一步，聲色如聾瞽。"
        ],
        "title": "偈頌七十六首  其三六",
        "id": "267ad96a-da5d-4691-9f29-6f25d3382a18"
    },
    {
        "author": "釋師範",
        "paragraphs": [
            "此功德海無邊際，流出當人一念中。",
            "一念真心充法界，當知福報亦無窮。"
        ],
        "title": "偈頌七十六首  其三七",
        "id": "c1083918-0cff-4e58-a599-22e30c134f1d"
    },
    {
        "author": "釋師範",
        "paragraphs": [
            "恍恍惚惚，杳杳冥冥，非精非物，非佛非心。",
            "缺齒老胡得之而不識，颺在乎嵩山之陰。",
            "諸人還識得麽，水上青青綠，元來是浮萍。"
        ],
        "title": "偈頌七十六首  其三八",
        "id": "1e5738b1-f2b7-4fbe-81f4-f3660c8ce036"
    },
    {
        "author": "釋師範",
        "paragraphs": [
            "佛祖命脈，洞然明白。",
            "黑漆屏風，松蘿亮隔。"
        ],
        "title": "偈頌七十六首  其三九",
        "id": "f79c6cfa-050d-49da-ab47-8763edb22763"
    },
    {
        "author": "釋師範",
        "paragraphs": [
            "孟冬薄寒，仲冬嚴寒。",
            "寒則普天普地寒，結成冰片，凍破泥團。",
            "達磨不會，大難大難。"
        ],
        "title": "偈頌七十六首  其四○",
        "id": "9d932d12-6e17-4616-b953-677f93022260"
    },
    {
        "author": "釋師範",
        "paragraphs": [
            "雪山六年凍不死，一麻一麥餓不死。",
            "無端更道悟明星，躂倒至今扶不起。",
            "普賢蹙頞，文殊偷喜。"
        ],
        "title": "偈頌七十六首  其四一",
        "id": "6c0b71cd-57d7-416c-8f9d-44122eee7e60"
    },
    {
        "author": "釋師範",
        "paragraphs": [
            "纔擬恁麽，便不恁麽。",
            "成現生涯，陳年滯貨。",
            "雪峰輥出三箇毬，𡎺著嵩山破竈墮。"
        ],
        "title": "偈頌七十六首  其四二",
        "id": "e5ac28ac-02f0-49eb-b8ab-abe45dcce412"
    },
    {
        "author": "釋師範",
        "paragraphs": [
            "只箇叢林粥飯僧，濫膺徽號愧無能。",
            "臨風將底祝君壽，遥指南山千萬層。"
        ],
        "title": "偈頌七十六首  其四三",
        "id": "e3f2d43e-24a2-475f-9f04-079d84e90926"
    },
    {
        "author": "釋師範",
        "paragraphs": [
            "土宿頷下長髭鬚，浄飯宮中生悉達。",
            "西天此土絕知音，千古萬古阿剌剌。"
        ],
        "title": "偈頌七十六首  其四四",
        "id": "51d77cc7-8ba1-47d1-8b14-d2a89215fe7c"
    },
    {
        "author": "釋師範",
        "paragraphs": [
            "昨日九月九，過了重陽節。",
            "今日憶重陽，陞堂何可說。",
            "擬欲問黄花，黄花雖有在東籬。",
            "擬欲問白醪，白醪雖有非我知。",
            "不如一時放下衲被幪頭，從教門外風颼颼，雨颼颼，幽州江口，採石渡頭，三三兩兩釣漁舟。"
        ],
        "title": "偈頌七十六首  其四五",
        "id": "994d6f92-d80f-48a5-ae93-132f23fb41f6"
    },
    {
        "author": "釋師範",
        "paragraphs": [
            "竿頭絲線放還收，時有金鱗上直鈎。",
            "風月滿船雖不惡，爭如峰頂冷湫湫。"
        ],
        "title": "偈頌七十六首  其四六",
        "id": "38826f2f-76a1-41d0-b35d-7682b7459bd9"
    },
    {
        "author": "釋師範",
        "paragraphs": [
            "雪峰發九重聖箭，誰敢當鋒。",
            "三聖躍透網金麟，應無雜食。",
            "要明那畔事，須是這邊人。",
            "三家村裏，閙市叢中。",
            "妙應無私，臨機有準。",
            "不是冤家不與隣。"
        ],
        "title": "偈頌七十六首  其四七",
        "id": "cd749f97-050c-4f42-9f92-8c2b674f3e7e"
    },
    {
        "author": "釋師範",
        "paragraphs": [
            "徑山結夏，不論功過。",
            "飯來展鉢盂，困則伸脚卧。",
            "縱有千人萬人，只消一箇半箇。",
            "豈不見流支要打胡達磨。"
        ],
        "title": "偈頌七十六首  其四八",
        "id": "d736c3ef-2971-4cd8-b90b-5b5251c52ae4"
    },
    {
        "author": "釋師範",
        "paragraphs": [
            "雪峰輥毬，睦州擔版。",
            "楊歧栗棘蓬，東山鐵酸餡。",
            "多處添，少處減，留得翠巖眉毛蓋眼。"
        ],
        "title": "偈頌七十六首  其四九",
        "id": "72aa4023-a018-4dd2-b0ff-f337caa0934e"
    },
    {
        "author": "釋師範",
        "paragraphs": [
            "一年十二月，月月有月半。",
            "何獨喜中秋，一時爭賞玩。",
            "人人盡道十分圓，我道依前缺一半。"
        ],
        "title": "偈頌七十六首  其五○",
        "id": "6cf55c41-612e-4bd6-93b7-6cda842d5c1e"
    },
    {
        "author": "釋師範",
        "paragraphs": [
            "徑山無伎倆，住院多阻障。",
            "飯在平江府，口在凌霄上。",
            "河港既不通，千里空相望。",
            "暫假維摩手，一鉢共分餉。"
        ],
        "title": "偈頌七十六首  其五一",
        "id": "82c701a8-009e-49d6-81c6-9718e53666da"
    },
    {
        "author": "釋師範",
        "paragraphs": [
            "現成公案，何事不辦。",
            "百發百中，無邊無畔。",
            "捏不聚，撥不散。",
            "萬籟俱沉兮明月半窗，一色難分兮蘆花兩岸。"
        ],
        "title": "偈頌七十六首  其五二",
        "id": "d754e5f9-9ab5-4e28-a95d-93b4a2d5b285"
    },
    {
        "author": "釋師範",
        "paragraphs": [
            "達磨西來，添鹽減醤。",
            "後代兒孫，千般萬樣。",
            "誰信碁盤石，元在凌霄上。",
            "山僧恁麽道，已是龜毛長數丈。"
        ],
        "title": "偈頌七十六首  其五三",
        "id": "fb4d4106-f542-418c-bf25-9c3b96288e80"
    },
    {
        "author": "釋師範",
        "paragraphs": [
            "徑山門下，無彼無我。",
            "大家疊足挨肩，共向無煙宿火。",
            "若是香匙火筯，不得動著。",
            "不見道丹霞燒木佛，院主眉鬚墮。"
        ],
        "title": "偈頌七十六首  其五四",
        "id": "286df3be-88d8-4bda-91e7-95d47cabe378"
    },
    {
        "author": "釋師範",
        "paragraphs": [
            "健時要坐禪，困時要打眠。",
            "肚饑須喫飯，陸地要行船。"
        ],
        "title": "偈頌七十六首  其五五",
        "id": "1a643f2e-0b13-427d-89cb-a1305993f8d8"
    },
    {
        "author": "釋師範",
        "paragraphs": [
            "戶牖見通，牆壁生礙。",
            "簸箕有唇，洞庭無蓋。"
        ],
        "tags": [
            "洞庭湖"
        ],
        "title": "偈頌七十六首  其五六",
        "id": "ed04798d-e9ca-4c74-bb0d-f75534ab3be9"
    },
    {
        "author": "釋師範",
        "paragraphs": [
            "萬籟沉沉，孤月團團。",
            "葉零零兮山瘦，風蕭蕭兮夜寒，不知誰共倚欄干。"
        ],
        "title": "偈頌七十六首  其五七",
        "id": "b9267539-ba12-4d65-8659-928ec2b70c86"
    },
    {
        "author": "釋師範",
        "paragraphs": [
            "去年不在家，虛過重陽節。",
            "今年既在家，須要强施設。",
            "淡水煮冬瓜，真箇滋味別。",
            "不知滋味者，却似嚼生鐵。"
        ],
        "title": "偈頌七十六首  其五八",
        "id": "d221afe7-949f-4367-856e-556f071b3ce7"
    },
    {
        "author": "釋師範",
        "paragraphs": [
            "重巖風露清，深院霜天曉。",
            "一曲少林春，幾人彈得妙。",
            "自古彈者希，亦復聽者少。",
            "以之贈伯牙，伯牙不肯要。",
            "以之獻子期，子期拍手笑。",
            "休休，不如留取自彈一曲，何似大石調。"
        ],
        "title": "偈頌七十六首  其五九",
        "id": "04a69581-d599-4969-969d-7b2550c30494"
    },
    {
        "author": "釋師範",
        "paragraphs": [
            "徑山不敢相謾，開口便見心肝。",
            "今朝十月十五，下元解厄水官。"
        ],
        "title": "偈頌七十六首  其六○",
        "id": "14e55770-14a0-4f62-a21c-903dc8611a36"
    },
    {
        "author": "釋師範",
        "paragraphs": [
            "天清地寧，慶襲一人。",
            "九州四海，咸被堯仁。",
            "熙熙然涵泳化育，猶千花萬卉之逢春。"
        ],
        "title": "偈頌七十六首  其六一",
        "id": "086dbebc-f713-4440-8ed2-f1290167f6dd"
    },
    {
        "author": "釋師範",
        "paragraphs": [
            "五峰門下，百種全無。",
            "僧牀迫窄，堂供蕭疎。",
            "脚下踏著底，破磚頭碎瓦礫。",
            "面前撞見底，王獦獠李麻胡。",
            "恁麽薄福住山，真箇辜負老胡。"
        ],
        "title": "偈頌七十六首  其六二",
        "id": "89886ec2-c328-4d3e-ad36-0c85def795f7"
    },
    {
        "author": "釋師範",
        "paragraphs": [
            "禦寒古有家風在，三個柴頭品字煨。",
            "今日無柴又無炭，從教各自撥寒灰。"
        ],
        "title": "偈頌七十六首  其六三",
        "id": "3fec0894-de43-4325-bc96-2c0b9d2a084c"
    },
    {
        "author": "釋師範",
        "paragraphs": [
            "一見便見，更不再見。",
            "張顛草書，李廣神箭。"
        ],
        "title": "偈頌七十六首  其六四",
        "id": "5b338305-659e-409d-a5ef-619e1f584ebf"
    },
    {
        "author": "釋師範",
        "paragraphs": [
            "舊年佛法，說到臘月極盡頭。",
            "新年佛法，又從正月還起頭。",
            "若論起頭與極頭，都盧只在拄杖頭。"
        ],
        "title": "偈頌七十六首  其六五",
        "id": "276837ae-2d33-4252-b991-b4962710144b"
    },
    {
        "author": "釋師範",
        "paragraphs": [
            "一二三四五，各各面相覩。",
            "甜瓜徹蔕甜，苦瓠連根苦。"
        ],
        "title": "偈頌七十六首  其六六",
        "id": "d14bf881-3c5b-4e7a-966f-3476a0a2157b"
    },
    {
        "author": "釋師範",
        "paragraphs": [
            "曉來瑞氣鬰葱葱，流出恩波自九重。",
            "地厚天高何以報，飽看南嶽祝融峰。"
        ],
        "tags": [
            "衡山"
        ],
        "title": "偈頌七十六首  其六七",
        "id": "b1bc4eb2-f0bb-423e-9908-9e0ce9547834"
    },
    {
        "author": "釋師範",
        "paragraphs": [
            "龍蛇混雜，凡聖交參。",
            "儱儱侗侗，顢顢頇頇。"
        ],
        "title": "偈頌七十六首  其六八",
        "id": "49ec7393-5c2c-445a-a839-38922cfc20d0"
    },
    {
        "author": "釋師範",
        "paragraphs": [
            "燒香草舍蚊煙，禮拜小兒匍匐。",
            "楊歧頂上握拳，何似鎮州蘿蔔。",
            "噫，有年無德。"
        ],
        "title": "偈頌七十六首  其六九",
        "id": "7c23c9c7-d627-42fd-bc5f-a3c7641cee84"
    },
    {
        "author": "釋師範",
        "paragraphs": [
            "一夏已滿，無事不辦。",
            "遂府鉢盂，邛州磁碗。"
        ],
        "title": "偈頌七十六首  其七○",
        "id": "a177281b-af0a-44b9-be36-0ca88c4ce594"
    },
    {
        "author": "釋師範",
        "paragraphs": [
            "指月與話月，檐雪共填井。",
            "玩月與捧月，未免弄光影。",
            "月聻彷彿似鹽官扇子，元來恰是雲門胡餠。"
        ],
        "title": "偈頌七十六首  其七一",
        "id": "6e76d66b-41ae-48b4-909b-a7500f71ea33"
    },
    {
        "author": "釋師範",
        "paragraphs": [
            "世人住處我不住，世人行處我不行。",
            "天下叢林今日開爐，諸方老凍儂聲鼓集衆。"
        ],
        "title": "偈頌七十六首  其七二",
        "id": "f1111fa0-2425-4edc-991a-90f3ab379172"
    },
    {
        "author": "釋師範",
        "paragraphs": [
            "喚起凌霄峰頂龍，縱橫變化妙難窮。",
            "一聲霹靂擎頭角，三日爲霖四海通。"
        ],
        "title": "偈頌七十六首  其七三",
        "id": "11725655-e425-4462-8735-92f09e08bba4"
    },
    {
        "author": "釋師範",
        "paragraphs": [
            "擾擾怱怱，晨鷄暮鐘。",
            "瑞巖不會，喚主人翁。"
        ],
        "title": "偈頌七十六首  其七四",
        "id": "5c3b7bf6-1bf7-4daa-ab4d-644a1d3bff44"
    },
    {
        "author": "釋師範",
        "paragraphs": [
            "雲收霧歛，地闢天開。",
            "處處彌勒，門門善財。",
            "安得真男子，同上黄金臺。"
        ],
        "title": "偈頌七十六首  其七五",
        "id": "85838768-f85e-4fb5-9751-dcd745582acb"
    },
    {
        "author": "釋師範",
        "paragraphs": [
            "二月復二月，韶光尚可留。",
            "雪消深澗底，花發舊枝頭。",
            "萬木寒威解，千峰翠色浮。",
            "有誰知此意，相共倚危樓。"
        ],
        "title": "偈頌七十六首  其七六",
        "id": "5c6f0ca8-7d80-46d6-ba7e-4d2b3407cf15"
    },
    {
        "author": "釋師範",
        "paragraphs": [
            "二千年前，尺不如寸。",
            "二千年後，寸不如尺。",
            "清凉到這裏，眼不見爲浄。",
            "只將三文錢，娶箇黑老婆。",
            "長裙短袖，拖泥带水，隈隈𣯧𣯧。",
            "且恁麽過，更誰管你。",
            "結制解制，長期短期。",
            "殺生護生，得念失念。",
            "阿呵呵，少林穿耳客，元是老臊胡。"
        ],
        "title": "偈頌十七首  其一",
        "id": "2f447b3e-1123-4b54-a67e-95018268a4bf"
    },
    {
        "author": "釋師範",
        "paragraphs": [
            "法無去來，無動轉相。",
            "燈籠掛在露柱邊，露柱掛在燈籠上。",
            "一年三百六十日，日日一般，一日十二時，時時一樣。"
        ],
        "title": "偈頌十七首  其二",
        "id": "32542543-5165-4c30-bec5-6293e1463bcf"
    },
    {
        "author": "釋師範",
        "paragraphs": [
            "滴水滴凍，渾無罅縫。",
            "明眼衲僧，失却鼻孔。"
        ],
        "title": "偈頌十七首  其三",
        "id": "321c239b-b8aa-4a2b-8208-044ed1d82790"
    },
    {
        "author": "釋師範",
        "paragraphs": [
            "大地黑如漆，古今無消息。",
            "達磨老臊胡，九年空面壁。"
        ],
        "title": "偈頌十七首  其四",
        "id": "0eb8ac81-5bbb-490f-b804-d9c14570658b"
    },
    {
        "author": "釋師範",
        "paragraphs": [
            "坐斷主人翁，不落第二見。",
            "一念萬年，萬年一念。"
        ],
        "title": "偈頌十七首  其五",
        "id": "391172a0-fbcf-4cb4-9ad6-4fd1f9b520b5"
    },
    {
        "author": "釋師範",
        "paragraphs": [
            "百二十日夏，如今已告圓。",
            "就中一句子，切忌錯流傳。"
        ],
        "title": "偈頌十七首  其六",
        "id": "69d90965-af64-43ee-a4a1-fbc85a2fb6f8"
    },
    {
        "author": "釋師範",
        "paragraphs": [
            "六爻既窮，陰魔自殄。",
            "一陽來復，吾道大亨。"
        ],
        "title": "偈頌十七首  其七",
        "id": "4a936c6f-e8b2-4e91-80f0-84d716c20a78"
    },
    {
        "author": "釋師範",
        "paragraphs": [
            "面門一思，長時無間。",
            "見成句子，百味完全。"
        ],
        "title": "偈頌十七首  其八",
        "id": "1294ff64-e721-4476-b1a3-406276c6f88b"
    },
    {
        "author": "釋師範",
        "paragraphs": [
            "諸佛不出世，祖師不西來。",
            "顢頇一句子，南嶽對天台。"
        ],
        "tags": [
            "衡山"
        ],
        "title": "偈頌十七首  其九",
        "id": "55e72ef9-288e-4282-a072-b5c395a8f264"
    },
    {
        "author": "釋師範",
        "paragraphs": [
            "舊歲今宵去，去去實不去。",
            "新年明日來，來來實不來。",
            "萬古長空無變異，循環日月空相催。"
        ],
        "title": "偈頌十七首  其一○",
        "id": "68da4abe-a75b-4ffc-9295-76245edd3828"
    },
    {
        "author": "釋師範",
        "paragraphs": [
            "機不離位，沉乎醉鄉。",
            "語不離窠，滯在金網。"
        ],
        "title": "偈頌十七首  其一一",
        "id": "7d14bb7a-2f86-4e29-9093-dd082fd9931a"
    },
    {
        "author": "釋師範",
        "paragraphs": [
            "土木場中過兩冬，朝怱怱兮暮怱怱。",
            "從來業識無憑據，說甚東山大脫空。"
        ],
        "title": "偈頌十七首  其一二",
        "id": "2c0c38c2-ffae-44ae-bd4d-75c05f8cb89b"
    },
    {
        "author": "釋師範",
        "paragraphs": [
            "言無展事，語不投機。",
            "承言者喪，滯句者迷。"
        ],
        "title": "偈頌十七首  其一三",
        "id": "d704c5e8-db38-40bc-b291-55203633ee46"
    },
    {
        "author": "釋師範",
        "paragraphs": [
            "舊歲即新歲，新年即舊年。",
            "要知新歲歲，元是舊年年。"
        ],
        "title": "偈頌十七首  其一四",
        "id": "7b65e5d5-609d-40f8-b338-597073cb8a8a"
    },
    {
        "author": "釋師範",
        "paragraphs": [
            "江南兩浙，春寒秋熱。",
            "塵沙劫事在如今，如今不異塵沙劫。"
        ],
        "title": "偈頌十七首  其一五",
        "id": "831904a5-333e-4fda-9938-276f94ab62e6"
    },
    {
        "author": "釋師範",
        "paragraphs": [
            "光景怱怱若逝川，舊年去了又新年。",
            "年來年去自來去，底事何曾有變遷。"
        ],
        "title": "偈頌十七首  其一六",
        "id": "fb611e1a-5086-48bb-8703-6e770248d5d8"
    },
    {
        "author": "釋師範",
        "paragraphs": [
            "金木水火土，大蟲元是虎。",
            "堪笑李將軍，藍田空沒羽。"
        ],
        "title": "偈頌十七首  其一七",
        "id": "d4a7f4d4-5ee6-4dfc-954a-0f04eb2d811c"
    },
    {
        "author": "釋師範",
        "paragraphs": [
            "靈山一會善隄防，蠱毒之家水莫嘗。",
            "迦葉無端霑一滴，至今猶自面皮黄。"
        ],
        "title": "頌古四十四首  其一",
        "id": "833682ac-68f1-4be1-b5a4-32ed85a12d75"
    },
    {
        "author": "釋師範",
        "paragraphs": [
            "古老相傳鬼叫坑，看來人鬼不多爭。",
            "早知鬼便是人做，夜半三更也可行。"
        ],
        "title": "頌古四十四首  其二",
        "id": "2017a4b8-5c4f-459f-8299-7eb3ba76df0b"
    },
    {
        "author": "釋師範",
        "paragraphs": [
            "君王一語出如綸，尊者眉毛八字分。",
            "四海風清煙浪靜，碧天無際水無垠。"
        ],
        "title": "頌古四十四首  其三",
        "id": "dc61e6d2-66fa-4101-a773-daa57a07b2d2"
    },
    {
        "author": "釋師範",
        "paragraphs": [
            "大士錯解注，誌公錯注解。",
            "臭肉積屠門，堪笑無人買。"
        ],
        "title": "頌古四十四首  其四",
        "id": "b99300d4-b45c-4629-b9a2-4a8195881031"
    },
    {
        "author": "釋師範",
        "paragraphs": [
            "雨散雲收後，崔嵬數十峰。",
            "王維雖敏手，難落筆頭蹤。"
        ],
        "title": "頌古四十四首  其五",
        "id": "21339197-0a09-4cd3-aa96-9cd846ea2e7a"
    },
    {
        "author": "釋師範",
        "paragraphs": [
            "春生夏長，淡飯粗茶。",
            "魚投臭水，彩奔齪家。"
        ],
        "title": "頌古四十四首  其六",
        "id": "fe6f0ebd-675d-404c-b880-9ccbd4706180"
    },
    {
        "author": "釋師範",
        "paragraphs": [
            "地神歸地，天神歸天。",
            "慇懃奉送，寶馬金錢。"
        ],
        "title": "頌古四十四首  其七",
        "id": "05a5b1ed-9e46-489d-8a19-e8e6984c367f"
    },
    {
        "author": "釋師範",
        "paragraphs": [
            "一柄無情雪刃刀，當鋒誰敢犯秋毫。",
            "馬師父子親提掇，血噴千山風怒號。"
        ],
        "title": "頌古四十四首  其八",
        "id": "206b3319-26cb-4b59-b811-8951206ee9a5"
    },
    {
        "author": "釋師範",
        "paragraphs": [
            "諸子生涯各有成，從來孝順兩邊生。",
            "貪歡一夜渾家樂，失曉連忙打五更。"
        ],
        "title": "頌古四十四首  其九",
        "id": "a1d38f4e-4a57-4b7d-8a2d-fa0088090b93"
    },
    {
        "author": "釋師範",
        "paragraphs": [
            "日面月面，突出難辨。",
            "擬欲抬眸，空中兩片。"
        ],
        "title": "頌古四十四首  其一○",
        "id": "c4fbf89d-0631-4218-b75b-1fb9070ae984"
    },
    {
        "author": "釋師範",
        "paragraphs": [
            "金毛獅子，生鐵秤鎚。",
            "渾崙無縫，切忌針錐。"
        ],
        "title": "頌古四十四首  其一一",
        "id": "fb3d9fbb-dfc6-44bb-8bb0-5da9e4a6d22f"
    },
    {
        "author": "釋師範",
        "paragraphs": [
            "衝開碧落松千尺，截斷紅塵水一谿。",
            "飽食高眠人不到，日從東出又沉西。"
        ],
        "title": "頌古四十四首  其一二",
        "id": "fb33766b-b865-48b9-b5f8-ff72985fde78"
    },
    {
        "author": "釋師範",
        "paragraphs": [
            "南嶽峰前老石頭，憐兒何事不知羞。",
            "爲人點眼長伸脚，直至而今懶不收。"
        ],
        "tags": [
            "衡山"
        ],
        "title": "頌古四十四首  其一三",
        "id": "fe1f9d2c-0d9b-4e36-a7c8-9ba43eedcfbd"
    },
    {
        "author": "釋師範",
        "paragraphs": [
            "鋪席宏開見也麽，買人何似看人多。",
            "十成好箇吹毛劍，只作陶家壁上梭。"
        ],
        "title": "頌古四十四首  其一四",
        "id": "84423e9a-aaab-472d-972d-e85209247092"
    },
    {
        "author": "釋師範",
        "paragraphs": [
            "兀兀地思量，無可得思量。",
            "無可思量處，真箇好思量。",
            "大庾嶺頭逢六祖，鼇山店上見曾郎。"
        ],
        "title": "頌古四十四首  其一五",
        "id": "d3a965e4-a79b-4e24-94c9-1073b02693cb"
    },
    {
        "author": "釋師範",
        "paragraphs": [
            "持來送去樣團團，覆陰兒孫義不寒。",
            "何似當時休擘破，渾崙留與後人看。"
        ],
        "title": "頌古四十四首  其一六",
        "id": "94b94db6-00d6-4981-9685-ab1de4fd577e"
    },
    {
        "author": "釋師範",
        "paragraphs": [
            "蘿蔔從來出鎮州，城南門外水東流。",
            "饒君說得渾相似，須是親曾到地頭。"
        ],
        "title": "頌古四十四首  其一七",
        "id": "887a0e33-f3d2-452d-adbf-a54ff82a488c"
    },
    {
        "author": "釋師範",
        "paragraphs": [
            "千載巖前樹，曾無刀斧痕。",
            "羚羊纔觸著，滿地葉紛紛。"
        ],
        "title": "頌古四十四首  其一八",
        "id": "05ec4417-908f-43f1-bf3f-933e8db21408"
    },
    {
        "author": "釋師範",
        "paragraphs": [
            "混成一氣，周行四時。",
            "惟天爲大，惟堯則之。"
        ],
        "title": "頌古四十四首  其一九",
        "id": "47385103-5e66-4301-9239-89b3f708091c"
    },
    {
        "author": "釋師範",
        "paragraphs": [
            "閃爍旌旗驟往來，幾人遥望起疑猜。",
            "此時若得樊公脚，一踏鴻門兩扇開。"
        ],
        "title": "頌古四十四首  其二○",
        "id": "3ce2b313-3742-4e34-8d33-e12b093b0c17"
    },
    {
        "author": "釋師範",
        "paragraphs": [
            "驟馬加鞭上酒樓，何如坐地看楊州。",
            "是非長短俱裁了，鼠竊終難似狗偷。"
        ],
        "title": "頌古四十四首  其二一",
        "id": "93d5d921-3727-40de-9905-d7295d0b921a"
    },
    {
        "author": "釋師範",
        "paragraphs": [
            "臺山路上箇婆婆，平地無風起丈波。",
            "下却斗門通底閘，更無一滴到黄河。"
        ],
        "title": "頌古四十四首  其二二",
        "id": "d62ea0b4-dda8-4e52-8fc3-a1bfcc8c1789"
    },
    {
        "author": "釋師範",
        "paragraphs": [
            "風前一曲動離愁，那箇行人不舉頭。",
            "手把花枝半遮面，不令人見轉風流。"
        ],
        "title": "頌古四十四首  其二三",
        "id": "3548a042-d401-4862-acf2-5538af606fa9"
    },
    {
        "author": "釋師範",
        "paragraphs": [
            "分明指出與人看，多少禪和被熱瞞。",
            "舉目只知看雨勢，不知秋水沒欄干。"
        ],
        "title": "頌古四十四首  其二四",
        "id": "32f7350c-e6ab-419c-8687-0fd10999ba87"
    },
    {
        "author": "釋師範",
        "paragraphs": [
            "共樂昇平道泰時，相逢終不展鎗旗。",
            "隨宜淡飯清茶外，困卧閑行幾箇知。"
        ],
        "title": "頌古四十四首  其二五",
        "id": "56593436-a533-4ba6-9e76-a44166eea1d3"
    },
    {
        "author": "釋師範",
        "paragraphs": [
            "賊火相逢恰五更，見成贓物不須爭。",
            "暗中多少都分了，天曉依前各自行。"
        ],
        "title": "頌古四十四首  其二六",
        "id": "b32c8b43-4b5e-45f1-acba-4614d0123a62"
    },
    {
        "author": "釋師範",
        "paragraphs": [
            "銅公塘，鐵奉化。",
            "得人憎，得人怕。",
            "不是明州人，定說蘇州語。"
        ],
        "title": "頌古四十四首  其二七",
        "id": "207ae52c-4d5c-4095-bf4a-4140894d215d"
    },
    {
        "author": "釋師範",
        "paragraphs": [
            "洞山平地露尸骸，庵主將身一處埋。",
            "狼藉髑髏相枕藉，悲風愁霧不勝懷。"
        ],
        "title": "頌古四十四首  其二八",
        "id": "4cfdbcf2-0e85-43cf-a0e8-6cf46d1c4c15"
    },
    {
        "author": "釋師範",
        "paragraphs": [
            "骨裹皮兮皮裹骨，大隨放出遼天鶻。",
            "東西南北謾擡眸，不知已過新羅國。"
        ],
        "title": "頌古四十四首  其二九",
        "id": "ae9623bc-ff5c-440f-93af-d08b77f42503"
    },
    {
        "author": "釋師範",
        "paragraphs": [
            "頑皮老虎卧林丘，一任傍人放滴油。",
            "滿肚只因曾飽肉，縱加呼喚懶擡頭。"
        ],
        "title": "頌古四十四首  其三○",
        "id": "6f184097-700d-4c6b-94de-f2a69a82b7b6"
    },
    {
        "author": "釋師範",
        "paragraphs": [
            "起滅不停誰解看，當機一拶透重關。",
            "東西總是長安路，蕩蕩無拘自往還。"
        ],
        "title": "頌古四十四首  其三一",
        "id": "735c8e38-c339-4dc6-9ad9-2e84421f1ef3"
    },
    {
        "author": "釋師範",
        "paragraphs": [
            "同舟共賞洞庭春，終日徘徊柳岸陰。",
            "却得漁人加櫓棹，等閑抹過碧波心。"
        ],
        "tags": [
            "洞庭湖"
        ],
        "title": "頌古四十四首  其三二",
        "id": "44e100a1-8fba-4e4d-8889-578afd5d44fb"
    },
    {
        "author": "釋師範",
        "paragraphs": [
            "一片荆山璞，分明辨者難。",
            "幾人偷眼覷，只作石頭看。"
        ],
        "title": "頌古四十四首  其三三",
        "id": "d874c63b-6fcd-4bd9-99ad-853365123719"
    },
    {
        "author": "釋師範",
        "paragraphs": [
            "種田博飯喫，飽卧長伸脚。",
            "把將三界來，安向左邊著。",
            "引得龍牙老古錐，手裏把柄破木杓。"
        ],
        "title": "頌古四十四首  其三四",
        "id": "d8baf90d-75d6-40b8-b70c-e75aa0059020"
    },
    {
        "author": "釋師範",
        "paragraphs": [
            "一擲神杯定吉凶，再占重卜轉靈通。",
            "分明見了今年事，却說明年事不同。"
        ],
        "title": "頌古四十四首  其三五",
        "id": "5fadb7c1-81ba-4aad-a152-13d7c405fa8b"
    },
    {
        "author": "釋師範",
        "paragraphs": [
            "夢裏思歸問故鄉，明明說與尚徉狂。",
            "白雲盡處重回首，無限青山對夕陽。"
        ],
        "title": "頌古四十四首  其三六",
        "id": "c08444f4-e453-4f45-80e7-75cd6e516e98"
    },
    {
        "author": "釋師範",
        "paragraphs": [
            "紅輪決定沉西去，未審魂靈往那方。",
            "哭慟一聲無處避，櫂頭親見本爺娘。"
        ],
        "title": "頌古四十四首  其三七",
        "id": "aac92201-01d5-4cc1-9868-bb38f5cd7f22"
    },
    {
        "author": "釋師範",
        "paragraphs": [
            "一年三百六十日，日日日從東畔出。",
            "昨夜黄昏又落西，茫茫無處尋蹤跡。"
        ],
        "title": "頌古四十四首  其三八",
        "id": "bb224acd-553b-4c16-aabb-28b331b90d52"
    },
    {
        "author": "釋師範",
        "paragraphs": [
            "矜誇富貴，賤賣赤窮。",
            "殺人可恕，無禮難容。"
        ],
        "title": "頌古四十四首  其三九",
        "id": "165ce4ee-c50b-4c43-9f0f-4cadd78e48a0"
    },
    {
        "author": "釋師範",
        "paragraphs": [
            "臘月三十日，開口便爲敕。",
            "更擬問如何，明朝正月一。"
        ],
        "title": "頌古四十四首  其四○",
        "id": "f9682fe3-11d5-4e07-a591-eedb51cafc26"
    },
    {
        "author": "釋師範",
        "paragraphs": [
            "深深親下拜，三代禮全該。",
            "此意如不然，玉帛云乎哉。"
        ],
        "title": "頌古四十四首  其四一",
        "id": "3127a843-9c14-4155-a5c0-b06cbb385b3e"
    },
    {
        "author": "釋師範",
        "paragraphs": [
            "大匠不巧，大儒不學。",
            "動輒中方圓，舉皆成禮樂。",
            "堪笑鄉村賣卜人，徒勞鑽破烏龜殻。"
        ],
        "title": "頌古四十四首  其四二",
        "id": "8d1513ef-7c60-4dc8-99a3-8e81f3cb4321"
    },
    {
        "author": "釋師範",
        "paragraphs": [
            "黯澹灘，黯澹灘，十隻船來九隻翻。",
            "惟有三山陳上舍，我向陸地裏行，看你奈我何。"
        ],
        "title": "頌古四十四首  其四三",
        "id": "3368af7e-b2ba-437e-8947-fc4b12b56eb8"
    },
    {
        "author": "釋師範",
        "paragraphs": [
            "山花似錦水如藍，突出乾坤不露顔。",
            "曾踏武陵溪畔路，洞中春色異人間。"
        ],
        "title": "頌古四十四首  其四四",
        "id": "4744e58f-3a41-402e-96f6-5b5c818207a5"
    },
    {
        "author": "釋師範",
        "paragraphs": [
            "萬仞崖頭自放身，始知花發不干春。",
            "更從箇裏尋枝葉，笑倒當年樹下人。"
        ],
        "title": "花光十梅 懸崖放下",
        "id": "450d2f5c-f7c8-47f0-b92a-423c8e0d63cb"
    },
    {
        "author": "釋師範",
        "paragraphs": [
            "孤根脫落偃蒼苔，冷地無端笑眼開。",
            "莫怪雪霜欺不得，只因曾向死中來。"
        ],
        "title": "花光十梅 絕後再甦",
        "id": "241e7aef-beab-42f7-9542-5ea8ff867715"
    },
    {
        "author": "釋師範",
        "paragraphs": [
            "萬木千花凍未醒，東君無處覓歸程。",
            "擡眸忽見春風面，的皪枝頭數點青。"
        ],
        "title": "花光十梅 平地回春",
        "id": "0c3d5e5c-6da5-4ab3-a7b8-c0304f5c5956"
    },
    {
        "author": "釋師範",
        "paragraphs": [
            "半開半合榮枯外，似有似無閑淡中。",
            "自是一般風味別，笑他紅紫鬭芳叢。"
        ],
        "title": "花光十梅 淡中有味",
        "id": "e1bd79c0-c605-4419-b387-0a72cd4f73f2"
    },
    {
        "author": "釋師範",
        "paragraphs": [
            "莫謂南枝能放花，傍分北秀亦堪誇。",
            "黄梅不用爭高下，草本傳來共一家。"
        ],
        "title": "花光十梅 一枝橫出",
        "id": "c3370ed8-3731-4184-b035-3ad5763429ea"
    },
    {
        "author": "釋師範",
        "paragraphs": [
            "花開五葉自芬芳，欺麝欺蘭別是香。",
            "傳得靈根元不朽，豈惟流落在花光。"
        ],
        "title": "花光十梅 五葉聯芳",
        "id": "42c64ee5-c086-48f3-b688-a6c950cadf6f"
    },
    {
        "author": "釋師範",
        "paragraphs": [
            "花合花開有正偏，不完全處却完全。",
            "要知根蔕從何得，多見生埋洞水邊。"
        ],
        "title": "花光十梅 正偏自在",
        "id": "30fee103-8b0b-450c-b154-c0ec065007ea"
    },
    {
        "author": "釋師範",
        "paragraphs": [
            "樹有高低枝短長，花開隨處恰相當。",
            "都緣妙得毫端趣，豎抹橫拖總不妨。"
        ],
        "title": "花光十梅 高下隨宜",
        "id": "653456ed-82ec-4721-8c8c-da47f0060b7a"
    },
    {
        "author": "釋師範",
        "paragraphs": [
            "花分枝北與枝南，向背橫斜有許般。",
            "何待支郎强描邈，開時便作謝時看。"
        ],
        "title": "花光十梅 幻花滅盡",
        "id": "4387ad87-3a37-48ce-b557-f7dbd15f72c5"
    },
    {
        "author": "釋師範",
        "paragraphs": [
            "黄底自黄青底青，枝頭一一見天真。",
            "如今酸澀都忘了，核子如何舉似人。"
        ],
        "title": "花光十梅 實相常圓",
        "id": "8925098c-a755-4ac0-ab48-e2deecf9222a"
    },
    {
        "author": "釋師範",
        "paragraphs": [
            "橫片豎片胡亂搭，長針短針信意聯。",
            "但見日頭東畔出，不知塵世是何年。"
        ],
        "title": "朝陽穿破衲",
        "id": "b474f881-fe54-4ab4-89c6-bc413113566f"
    },
    {
        "author": "釋師範",
        "paragraphs": [
            "入海算沙徒自疲，風前月下幾攢眉。",
            "即今休去便休去，欲覓了時無了時。"
        ],
        "title": "對月了殘經",
        "id": "3f4a112a-6519-4c77-984a-48ee0c0df96c"
    },
    {
        "author": "釋師範",
        "paragraphs": [
            "南方經歷幾雲煙，收得珍奇貨滿船。",
            "彈指便風帆到岸，一時翻作大光錢。"
        ],
        "title": "入己還閉",
        "id": "ccf33995-10a1-4f7a-8bde-c67fa33ee30d"
    },
    {
        "author": "釋師範",
        "paragraphs": [
            "空山寥寥，黄葉蕭蕭。",
            "斯人不來兮，暮待之以朝。",
            "斯人或來兮，兩無語而意消。",
            "歸去也，衣飄飄，路迢迢。",
            "誰同其孤標，月在青霄。"
        ],
        "title": "懷古",
        "id": "37dbb556-3db9-40c9-99f8-73cf0f7c5656"
    },
    {
        "author": "釋師範",
        "paragraphs": [
            "山中行，移步放教輕。",
            "無別意，恐他幽鳥驚。"
        ],
        "title": "四威儀  其一",
        "id": "d3b54f12-fd7d-44a7-b137-08ceabf24ef4"
    },
    {
        "author": "釋師範",
        "paragraphs": [
            "山中住，落葉不知數。",
            "無人掃，翳却松門路。"
        ],
        "title": "四威儀  其二",
        "id": "ef56d9c0-a28e-43c7-8bd7-00d1780fe97d"
    },
    {
        "author": "釋師範",
        "paragraphs": [
            "山中坐，習閑成懶惰。",
            "少獻花，但見猿偷菓。"
        ],
        "title": "四威儀  其三",
        "id": "8a5202f2-295d-4cbe-801c-28e306332da1"
    },
    {
        "author": "釋師範",
        "paragraphs": [
            "山中卧，不知時節過。",
            "雨打窗，好夢都驚破。"
        ],
        "title": "四威儀  其四",
        "id": "59c7838f-9adb-4a28-b4dd-3d509f8124a1"
    },
    {
        "author": "釋師範",
        "paragraphs": [
            "晴空霹靂絕追尋，聽者須教辨者瘖。",
            "坐斷封疆行正令，迥然超越去來今。"
        ],
        "title": "次建康留守趙龍圖雷音堂韵  其一",
        "id": "1a413b49-2251-436a-b9bc-b4fc35719c76"
    },
    {
        "author": "釋師範",
        "paragraphs": [
            "底事明明不用尋，通身有口却如瘖。",
            "笑他盧老能多事，引蔓牽枝誑古今。"
        ],
        "title": "次建康留守趙龍圖雷音堂韵  其二",
        "id": "433301fa-a898-44d5-976a-f4d79ffc644c"
    },
    {
        "author": "釋師範",
        "paragraphs": [
            "居士門高幾萬尋，曾聆一語警肓瘖。",
            "誰知千里同風事，歷歷分明在目今。"
        ],
        "title": "次建康留守趙龍圖雷音堂韵  其三",
        "id": "3cc2069c-6b5d-44b1-a71a-467e105f071f"
    },
    {
        "author": "釋師範",
        "paragraphs": [
            "曹谿平地起風濤，後代船高水亦高。",
            "寄語隨流入流者，更須拋却手中篙。"
        ],
        "title": "次平江知府鄒編修韵  其一",
        "id": "79a7be3a-38c5-489a-a7f0-c33f56007831"
    },
    {
        "author": "釋師範",
        "paragraphs": [
            "曾駕鐵船驚海濤，想應不怕浪頭高。",
            "鄞江一滴渾無有，切莫妄傳深幾篙。"
        ],
        "title": "次平江知府鄒編修韵  其二",
        "id": "4c9d6d42-9c5c-4410-87ab-558c1022f288"
    },
    {
        "author": "釋師範",
        "paragraphs": [
            "行脚親曾到地頭，固知不是等閑遊。",
            "歸時有問五峰信，爲報龍淵已絕流。"
        ],
        "title": "次長沙趙督相送惠首座韵  其一",
        "id": "53856431-30af-4bae-b352-43d6af40a717"
    },
    {
        "author": "釋師範",
        "paragraphs": [
            "絕流之句許誰知，獨有毗耶老古錐。",
            "非是望梅圖止渴，調羹已熟向南枝。"
        ],
        "title": "次長沙趙督相送惠首座韵  其二",
        "id": "e76746ab-3345-406a-ae54-559e5ead79a7"
    },
    {
        "author": "釋師範",
        "paragraphs": [
            "馬師問處沒蹤由，或示三冬話九秋。",
            "認著即心心即佛，一絲頭是一絲頭。"
        ],
        "title": "次韵題大梅常禪師塔  其一",
        "id": "ac0aa493-a8d3-46e8-a1e7-e54d082b9abb"
    },
    {
        "author": "釋師範",
        "paragraphs": [
            "茫茫摘葉與尋枝，獨許山翁親見伊。",
            "點著直行三萬里，至今脚跡少人知。"
        ],
        "title": "次韵題大梅常禪師塔  其二",
        "id": "a7854f8b-8d76-4ba0-b524-5261e567467b"
    },
    {
        "author": "釋師範",
        "paragraphs": [
            "視死生如遊戲場，固知老子不曾亡。",
            "祇今何處問消息，風遞梅花撲鼻孔。"
        ],
        "title": "次韵題大梅常禪師塔  其三",
        "id": "36a36c42-6288-49cc-a978-7a5116883ca5"
    },
    {
        "author": "釋師範",
        "paragraphs": [
            "鷲峰雲散霜天冷，南北東西片月孤。",
            "喜得江湖好消息，點胸尊者在雲居。"
        ],
        "title": "寄雲居掩室和尚  其一",
        "id": "25f70c7b-0f44-44be-b60b-a14bc1aee4d0"
    },
    {
        "author": "釋師範",
        "paragraphs": [
            "幾回夢到白雲顛，欲往難禁懶病牽。",
            "何日相依傾倒夜，月寒千嶂一聲猿。"
        ],
        "title": "寄雲居掩室和尚  其二",
        "id": "0066c2b9-428f-481f-afd3-95d8bd9c4f08"
    },
    {
        "author": "釋師範",
        "paragraphs": [
            "從來有口掛虛壁，誰信如今口亦無。",
            "因記通身紅爛客，無端白紙强塗糊。"
        ],
        "title": "寄雲居掩室和尚  其三",
        "id": "b22a22e8-a734-4dd8-8ece-a4dd1121b3ba"
    },
    {
        "author": "釋師範",
        "paragraphs": [
            "塵蒙虛壁冷蕭蕭，未厭家風太寂寥。",
            "門外依前積深雪，不知誰肯立齊腰。"
        ],
        "title": "少室",
        "id": "69b3d769-52ca-4c1a-932c-4a4e2851b927"
    },
    {
        "author": "釋師範",
        "paragraphs": [
            "萬法都盧歸一法，一法不知何所歸。",
            "肚饑買箇油{飠茲}喫，喫了油{飠茲}肚不饑。"
        ],
        "title": "止翁",
        "id": "617ecbc8-d1b2-4e90-9bf1-e6b0770d932a"
    },
    {
        "author": "釋師範",
        "paragraphs": [
            "紛紛多是競膏腴，確實誰能下一鋤。",
            "幾見萌心還㦬欛，只緣無處著工夫。"
        ],
        "title": "石田",
        "id": "ab172300-af81-439d-b5eb-b37d7869a292"
    },
    {
        "author": "釋師範",
        "paragraphs": [
            "東海西邊西海南，蘆花裊裊水漫漫。",
            "謝郎猶自不知處，莫作尋常洲渚看。"
        ],
        "title": "別浦",
        "id": "4bcb763a-37ed-4ac1-b9bc-2bb99d0aaddd"
    },
    {
        "author": "釋師範",
        "paragraphs": [
            "佛祖仰望不及處，暗通一線幾何深。",
            "冰嚴雪冷無人會，空瀉斷崖千萬尋。"
        ],
        "title": "高原",
        "id": "245d1a7f-c6fa-42d0-8073-2ab72760f78e"
    },
    {
        "author": "釋師範",
        "paragraphs": [
            "一驚塗毒皷，脫爾喪全軀。",
            "誰信髑髏上，重生頷下鬚。"
        ],
        "title": "死翁",
        "id": "65fd5e02-5c08-4f56-8fd0-cd8a7313d630"
    },
    {
        "author": "釋師範",
        "paragraphs": [
            "麥已登場稻滿田，蕢桴土鼓樂平平。",
            "不知將謂羲皇世，元是天開寶慶年。"
        ],
        "title": "復古",
        "id": "930e7fa1-3b60-4439-9406-0eaab5eb534e"
    },
    {
        "author": "釋師範",
        "paragraphs": [
            "或卷或舒多變態，隨呼隨應發天真。",
            "誰知路轉峰回處，幽鳥啼芳別是春。"
        ],
        "title": "雲谷",
        "id": "69ca304f-77f8-4325-b0d2-ab871649c6bc"
    },
    {
        "author": "釋師範",
        "paragraphs": [
            "不入樵夫手，不登郢匠門。",
            "只麽老丘壑，且無刀斧痕。"
        ],
        "title": "枯木",
        "id": "f9f8b481-ab0b-492a-834f-ae07156e301e"
    },
    {
        "author": "釋師範",
        "paragraphs": [
            "儱侗復儱侗，平夷更平夷。",
            "伸手不見掌，趙州東院西。"
        ],
        "title": "無際",
        "id": "d0698eb5-8f4e-4eac-ab5a-fa390afe61ce"
    },
    {
        "author": "釋師範",
        "paragraphs": [
            "德山無語歸方丈，象骨低頭入草庵。",
            "大鵬一舉九萬里，籬邊燕雀空呢喃。"
        ],
        "title": "訥堂",
        "id": "75e3330f-20df-425d-a28e-a0afa21fcf4c"
    },
    {
        "author": "釋師範",
        "paragraphs": [
            "抓頭忘癢處，弄物不知名。",
            "一箇無分曉，千金買不成。"
        ],
        "title": "淈𣸩",
        "id": "7922681c-e204-4d23-b03a-ba40631f35d4"
    },
    {
        "author": "釋師範",
        "paragraphs": [
            "暫時不在還同死，徹底惺惺亦自瞞。",
            "長愛東村老婆子，逢僧也解道和南。"
        ],
        "title": "常覺",
        "id": "7fb71c53-5a6c-4ed4-8e9b-d1e1ce42e4ac"
    },
    {
        "author": "釋師範",
        "paragraphs": [
            "巧出焦桐樣，淳含太古音。",
            "多因和夢聽，只作夜蟲吟。"
        ],
        "title": "琴枕",
        "id": "70e2b5fe-63ae-40d8-bd19-ed433a12acad"
    },
    {
        "author": "釋師範",
        "paragraphs": [
            "平常行一步，却不墮平常。",
            "盡道脚長短，誰知脚短長。"
        ],
        "title": "跛翁",
        "id": "5fe601ee-6036-46f1-afe0-9a2b4d176d94"
    },
    {
        "author": "釋師範",
        "paragraphs": [
            "全無氣息，直是薰人。",
            "無鼻孔者，方堪與隣。"
        ],
        "title": "臭庵",
        "id": "53d124c8-89f4-4bfb-9b6b-c68f596a9a1a"
    },
    {
        "author": "釋師範",
        "paragraphs": [
            "萬象融一奩，九色猶未多。",
            "圓浄出良範，羅紋非巧梭。",
            "有樣不可製，無痕安用磨。",
            "試問光影亡，如何復如何。"
        ],
        "title": "次野雲南和尚雪竇錦鏡韵",
        "id": "ee7c8b1d-0b97-42c8-82ae-2f174e225d18"
    },
    {
        "author": "釋師範",
        "paragraphs": [
            "昔年曾約歸四明，掇鉢共飯莆菜羹。",
            "東園蔬薺幾衰長，望之何以辜斯盟。",
            "鏗鏗小節何足拘，大名當振聲谹谹。",
            "旌旗不動剿胡種，屈伸一臂逾長城。",
            "淮甸既肅四海肅，豐功盛德應難名。",
            "了知八珍與藜莧，清閑富貴但等平。",
            "我罹劫火固無悶，公視晝錦不以榮。",
            "七佛承承竟何據，六祖忉忉空碗鳴。",
            "君不見剎竿頭上鐵龍頭，鴻毛至重山嶽輕。"
        ],
        "title": "送趙龍圖歸四明",
        "id": "6eda2672-089b-4858-a639-adbb0d341e02"
    },
    {
        "author": "釋師範",
        "paragraphs": [
            "同名同號同桑梓，同住江湖亡彼此。",
            "有時同上孤峰巔，有時同下滄溟底。",
            "苦同憂，樂同喜，金博金兮水洗水。",
            "有時捩轉鐵面皮，心口全然不相似。",
            "你若住兮我即行，你若行兮我即止。",
            "白日青天轟怒雷，平地無風波浪起。",
            "非不非，是不是，西川大隨，桐城投子。"
        ],
        "title": "送無相和尚歸鄉",
        "id": "8a02b777-5bd9-40e0-9b4f-ae86d9585d4a"
    },
    {
        "author": "釋師範",
        "paragraphs": [
            "蘇州有，常州有。",
            "真箇有，未嘗有。",
            "賤時傾國不可換，貴則陪錢掗一斗。",
            "伸一手，縮一手，日月奔忙，山河倒走。",
            "濟北瞎馿退三步，跛脚雲門大張口。",
            "阿呵呵，只今此話大行，何待三十年後。"
        ],
        "title": "送訥堂和尚住秀之天寧",
        "id": "2bb2920b-b2c0-450f-9085-6f651dd34a8b"
    },
    {
        "author": "釋師範",
        "paragraphs": [
            "東湖水深蟠老龍，晨昏出沒無定蹤。",
            "開口合口噴香霧，舉足下足生陰風。",
            "而今改宅雲居去，威風萬竅聲號怒。",
            "謂言不是抉珠人，未應輕踏甌峰路。"
        ],
        "title": "送率庵和尚住雲居",
        "id": "3d1ba03e-7a5c-47a9-93ee-d3631a504485"
    },
    {
        "author": "釋師範",
        "paragraphs": [
            "凝藏主，五載惡相聚。",
            "我既橫點頭，公亦未相許。",
            "就中猶尀耐，拗折露明柱。",
            "似此拙去就，端的不可恕。",
            "蕭蕭九月風露寒，忽來告別還鄉去。",
            "臨歧可煞沒巴鼻，却要就我覓轉語。",
            "一轉語，如何舉，濕紙裹大蟲，大棒打老鼠。",
            "阿呵呵，無你會處。"
        ],
        "title": "送凝藏主歸蜀",
        "id": "d74b6276-ece0-40d0-a29f-5c2ad44f60fb"
    },
    {
        "author": "釋師範",
        "paragraphs": [
            "世上有蛇皆可弄，南山鱉鼻不可動。",
            "動著冷口暗傷人，傷人至死未知痛。",
            "子今去也，當自著便宜。",
            "後日毒遭一口歸來，莫道山僧不曾說與伊。"
        ],
        "title": "送曇藏主雪峰見癡絕",
        "id": "a7e7a5ae-251b-48c1-9b9a-e94e9cc84935"
    },
    {
        "author": "釋師範",
        "paragraphs": [
            "昭昭靈靈是何物，非物非心亦非佛。",
            "五湖雲衲競頭參，空把光陰恣埋沒。",
            "我遊江湖三十有四年，飽飯之餘，一味閑打眠。",
            "子今迢迢苦尋討，不知尋討何慕焉。",
            "問吾道，今年大熟收成早。",
            "問吾禪，秋林噪晚聲喧喧。",
            "抖擻屎腸都說了，莫將一字歸去容易空流傳。",
            "斯言寫就相違別，目斷家山雲疊疊。",
            "我亦欲歸歸不得，千里萬里一條鐵。"
        ],
        "title": "送姪昭上人歸鄉",
        "id": "9e65a6fb-9668-4d02-aedc-be81fae74e3e"
    },
    {
        "author": "釋師範",
        "paragraphs": [
            "樂哉林泉人，自得林泉趣。",
            "渴則掬泉飲，健則穿林去。",
            "幾見幽鳥啼黄葉，聚薰入奏雪飛絮。",
            "四時適吾意，萬象爲吾侶。",
            "有人更問意如何，笑指巖前大松樹。",
            "阿呵呵，快活快活，有甚討處。"
        ],
        "title": "林泉野人",
        "id": "a52fff2a-8508-40af-bee3-974afa2bf0b7"
    },
    {
        "author": "釋師範",
        "paragraphs": [
            "不解多方錮鏴成，一鎚打破與重烹。",
            "等閑脫體離窠臼，煮粥依前不是羹。"
        ],
        "title": "再鑄粥鍋",
        "id": "04c060f3-d2d0-44aa-827f-bc1c8f94b352"
    },
    {
        "author": "釋師範",
        "paragraphs": [
            "水雲何處覓行蹤，踏破天台雁蕩峰。",
            "脚力盡時消息在，小芙蓉接大芙蓉。"
        ],
        "title": "大芙蓉接待",
        "id": "5a0478b2-ec69-4531-80cc-cdd263f24e88"
    },
    {
        "author": "釋師範",
        "paragraphs": [
            "煙波盡處良田闊，歧路窮時活計新。",
            "南北憧憧故多士，不知誰是飽參人。"
        ],
        "title": "寧海接待",
        "id": "ef41af8e-156b-4679-968b-e8c6cd975f4c"
    },
    {
        "author": "釋師範",
        "paragraphs": [
            "水雲遇夜須投宿，飯飽何妨又進程。",
            "山主豈徒開接待，養鷄意在五更鳴。"
        ],
        "title": "鷄鳴接待",
        "id": "3fd559c7-bda9-4fc7-8dad-6d9930922ba7"
    },
    {
        "author": "釋師範",
        "paragraphs": [
            "黄衣捨去混緇衣，棄却甜桃摘醋梨。",
            "酸澀一時嘗過了，攢眉歸去許誰知。"
        ],
        "title": "元道士",
        "id": "cdc855bf-039c-49cb-b2e4-c7b4180250a8"
    },
    {
        "author": "釋師範",
        "paragraphs": [
            "伊予頭腦不相似，鼻孔由來只一般。",
            "冷地自家親摸著，老君元戴楮皮冠。"
        ],
        "title": "浄道士",
        "id": "a55f4810-4e4d-48ea-a3f8-f2f3b58aed8b"
    },
    {
        "author": "釋師範",
        "paragraphs": [
            "鱗皴一塊爛枯柴，幾見春風長綠苔。",
            "豈謂先生也相許，馿年決定放花開。"
        ],
        "title": "相士",
        "id": "3013c24e-2520-44f7-bb0f-19bf7b57630d"
    },
    {
        "author": "釋師範",
        "paragraphs": [
            "道在貴亡覊，寧容滯一涯。",
            "是山皆有石，隨處可鎸碑。"
        ],
        "title": "無方刊字",
        "id": "8a7c098b-6bea-4013-b15f-9ee7a44096c3"
    },
    {
        "author": "釋師範",
        "paragraphs": [
            "入山去，何所圖。",
            "出山來，胡爲乎。",
            "早知今日事，悔不慎當初。"
        ],
        "title": "釋迦出山相贊",
        "id": "a640b18f-a237-420f-862a-0aa03c5447c5"
    },
    {
        "author": "釋師範",
        "paragraphs": [
            "提起數珠呈伎倆，無端弄出孩童相。",
            "何似月明霜滿天，孤猿啼斷千峰上。"
        ],
        "title": "觀音大士贊  其一",
        "id": "ababad68-0507-4192-b333-35a866d9812e"
    },
    {
        "author": "釋師範",
        "paragraphs": [
            "隨流入流，無所分別。",
            "處處圜通，頭頭漏泄。",
            "雲浄八紘天宇寬，萬頃波心蓮一葉。"
        ],
        "title": "觀音大士贊  其二",
        "id": "44f0a99d-94b6-45c7-bdbf-39c9c18eeedd"
    },
    {
        "author": "釋師範",
        "paragraphs": [
            "寂滅現前，如月在天。",
            "分身利物，影含百川。",
            "是所謂不然而然，虛而通，靜而應。",
            "萬國春容，千江月影。",
            "如今何處求普門，一聲鶴唳寒松頂。"
        ],
        "title": "觀音大士贊  其三",
        "id": "e386014a-b749-4f37-8a9f-4ab9767e1fb5"
    },
    {
        "author": "釋師範",
        "paragraphs": [
            "大哉觀自在，善觀諸音聲。",
            "而於諸音聲，不作音聲見。",
            "是見亦寂滅，亦無寂滅者。",
            "由是離衆苦，處處得解脫。",
            "分身十方剎，救度於一切。",
            "然於救度中，而無救度想。",
            "如春在百花，不分長短枝。",
            "又如月在水，不分大小器。",
            "尋聲隨所念，平等獲利益。",
            "是三十二應，十四無畏法。",
            "無量方便門，一一皆成就。",
            "一一成就處，當體皆如幻。",
            "我觀如幻相，願作如幻讚。",
            "若有見聞者，當作如是觀。"
        ],
        "title": "觀音大士贊  其四",
        "id": "79003dc3-3314-4c0a-8060-5ae7666fdc61"
    },
    {
        "author": "釋師範",
        "paragraphs": [
            "腥穢通身不自知，更來漁市討便宜。",
            "就中活底無多子，提向風前賣與誰。"
        ],
        "title": "漁婦觀音贊  其一",
        "id": "834c03b8-ac1a-422b-afd7-49958d76cc9f"
    },
    {
        "author": "釋師範",
        "paragraphs": [
            "籃內魚，衣中珠。",
            "見買見賣，少實多虛。"
        ],
        "title": "漁婦觀音贊  其二",
        "id": "4c904f3d-eeef-43fd-9457-80daf1874f4e"
    },
    {
        "author": "釋師範",
        "paragraphs": [
            "文殊說法，所說何法。",
            "女子成佛，所成何佛。",
            "無法可說，無佛可成。",
            "卧龍奮迅，獅子嚬呻。"
        ],
        "title": "文殊大士爲龍女說法贊",
        "id": "3770e9ad-aef4-4662-8bea-8e786fb53b47"
    },
    {
        "author": "釋師範",
        "paragraphs": [
            "一三三一，三一一三。",
            "解不能散，聚不成團。",
            "今古合成閉口面，只因門戶有多般。"
        ],
        "title": "三教合面相贊",
        "id": "6eb7e7bf-72ef-443a-a424-c1a3657ac8f7"
    },
    {
        "author": "釋師範",
        "paragraphs": [
            "身如枯柴，心如斷崖。",
            "萬般神變，一種平懷。",
            "面面相看，究竟不知論底事。",
            "阿耨達池龍王，來日請佛齋。"
        ],
        "title": "十六羅漢贊",
        "id": "4cb70363-4b23-4402-a7fa-3578cde4c2a3"
    },
    {
        "author": "釋師範",
        "paragraphs": [
            "頭白齒豁，空腹高心。",
            "被憍尸迦當面上當，對維摩詰甘自屈沉。",
            "說甚解空稱第一，只堪倚杖獨沉吟。"
        ],
        "title": "須菩提贊",
        "id": "38b6e5be-941a-4496-b2f7-2542ec630b79"
    },
    {
        "author": "釋師範",
        "paragraphs": [
            "露胸坦腹，皺眉搭嘴。",
            "做箇模樣，是何儀軌。",
            "謂渠惺未必惺，請渠睡未必睡。",
            "吽吽奉化子，我儂識得你。"
        ],
        "title": "布袋贊  其一",
        "id": "ba64480f-1d81-4474-bfaf-9a80746a12b5"
    },
    {
        "author": "釋師範",
        "paragraphs": [
            "肉重千斤，智無半星。",
            "回頭轉腦，昧却天真。",
            "一處尤堪笑，街頭等箇人。",
            "我當時若見，只緩緩地向他道，謝三娘秤銀。"
        ],
        "title": "布袋贊  其二",
        "id": "4f28495f-aa0b-4cb7-9e07-3854e5b464c4"
    },
    {
        "author": "釋師範",
        "paragraphs": [
            "誰管你地，誰管你天。",
            "放下布袋，打一覺眠。",
            "若論當來補處，馿年更待馿年。"
        ],
        "title": "布袋贊  其三",
        "id": "ff6194e6-e0da-46fd-9d33-d97cd4d6ca67"
    },
    {
        "author": "釋師範",
        "paragraphs": [
            "巡行掠布，既飽且醉。",
            "無用心處，打箇噴嚏。",
            "更言是真彌勒，想見別有假底。"
        ],
        "title": "布袋贊  其四",
        "id": "1a3e631f-8ac8-45b0-808d-350f29bba911"
    },
    {
        "author": "釋師範",
        "paragraphs": [
            "詐病從來不可醫，文殊特爲下針錐。",
            "事褫一啄長三尺，問著依前似鼓槌。"
        ],
        "title": "維摩居士贊  其一",
        "id": "98573f03-97fa-49d3-8c29-181ec989e26a"
    },
    {
        "author": "釋師範",
        "paragraphs": [
            "示疾毗耶，平地風波。",
            "醫不得處，病在口多。"
        ],
        "title": "維摩居士贊  其二",
        "id": "3ed7faa6-66ad-4c2b-8f62-ae68335ee0b3"
    },
    {
        "author": "釋師範",
        "paragraphs": [
            "大破六宗，單傳一心。",
            "遊梁歷魏，罕遇知音。",
            "少室九年空面壁，誰向同霜夜月沉沉。"
        ],
        "title": "達磨祖師贊  其一",
        "id": "b382179a-b3c8-49a6-b78e-0efec3b7401f"
    },
    {
        "author": "釋師範",
        "paragraphs": [
            "滿面盡是胡鬚，當門却無版齒。",
            "縱不畫影圖形，東土有人識你。"
        ],
        "title": "達磨祖師贊  其二",
        "id": "1c9414ab-8c77-4c10-aa67-04ca209d9887"
    },
    {
        "author": "釋師範",
        "paragraphs": [
            "觸忤梁王，恓恓渡江。",
            "九年冷坐，重重話墮。",
            "一花五葉自芬披，不在春風著意吹。"
        ],
        "title": "達磨祖師贊  其三",
        "id": "9066dc86-ef47-4f09-addf-59a5e6d02286"
    },
    {
        "author": "釋師範",
        "paragraphs": [
            "等是清平世界人，多因閑事長無明。",
            "使他箇箇能安分，圖上何緣有姓名。"
        ],
        "title": "祖師圖贊",
        "id": "572af480-36bd-4963-be0d-641d458d37d2"
    },
    {
        "author": "釋師範",
        "paragraphs": [
            "浄土不居居穢土，良馬不騎騎猛虎。",
            "回頭轉腦謾招呼，誰肯與伊爲伴侶。"
        ],
        "title": "豐干贊",
        "id": "2290a90a-d34f-44a6-97b8-21e4b1470b62"
    },
    {
        "author": "釋師範",
        "paragraphs": [
            "手持經卷，付與同倫。",
            "己所不欲，勿施於人。"
        ],
        "title": "寒山持經拾得手接  其一",
        "id": "83f912cd-6f7d-44e0-aea2-b91d7041078e"
    },
    {
        "author": "釋師範",
        "paragraphs": [
            "自有一經，不肯受持。",
            "却從他覓，可煞愚癡。"
        ],
        "title": "寒山持經拾得手接  其二",
        "id": "96a83081-630a-4837-8a90-60e76ef7a84d"
    },
    {
        "author": "釋師範",
        "paragraphs": [
            "出手露脚，撈蝦摝蜆。",
            "這窮鬼子，可貴可賤。",
            "紙錢堆裏謾藏身，莫言冷地無人見。"
        ],
        "title": "蜆子贊  其一",
        "id": "b8c45f05-9213-427a-8aa4-8ec521d725fa"
    },
    {
        "author": "釋師範",
        "paragraphs": [
            "谿尾谿頭打野盤，撈蝦摝蜆當朝餐。",
            "想應不是釣鰲手，得箇蝦兒便喜歡。"
        ],
        "title": "蜆子贊  其二",
        "id": "d1ebb2cc-7edd-4f42-987b-bc2cab5bbfc3"
    },
    {
        "author": "釋師範",
        "paragraphs": [
            "飽啖豬頭肉，長齋不喫素。",
            "莫言滋味別，要且少鹽醋。",
            "吽吽，大有著你處。"
        ],
        "title": "金華聖者贊",
        "id": "229a1a87-0c74-40b2-8608-ce3767b9949e"
    },
    {
        "author": "釋師範",
        "paragraphs": [
            "要弄便弄，要置便置。",
            "眼晴倒轉，眉毛踢起。",
            "雖然好箇金毛，爭奈爪牙未備。"
        ],
        "title": "端獅子贊",
        "id": "92e30b53-94db-498e-b4e0-d9e08cdf0531"
    },
    {
        "author": "釋師範",
        "paragraphs": [
            "恣意放顛放獃，走徧前街後街。",
            "就中一處尀耐，大悲院裏有齋。"
        ],
        "title": "普化贊",
        "id": "90cc26da-39cd-49a4-93a4-481e83bc02cf"
    },
    {
        "author": "釋師範",
        "paragraphs": [
            "這瞎禿，無撿束。",
            "浴龍湫，繫蛇腹。",
            "瓢裏酒，鉢裏肉。",
            "到頭底事若爲論，郴州城中六月六。"
        ],
        "title": "泉大道贊",
        "id": "b0b2e0ba-0fde-42d7-847a-bc8a1d47f75b"
    },
    {
        "author": "釋師範",
        "paragraphs": [
            "收得蚌蛤珠，誇張無價數。",
            "我儂不怪他，他是村山主。"
        ],
        "title": "郁山主贊",
        "id": "5451f8f5-6d21-4583-bd42-3480a437b3bf"
    },
    {
        "author": "釋師範",
        "paragraphs": [
            "褰裳而趨，或然而住。",
            "咄咄書空，喃喃獨語。",
            "盡語渠儂轉法華，知得身心在何處。"
        ],
        "title": "言法華贊",
        "id": "08906177-dce1-4600-8db4-71fc787145aa"
    },
    {
        "author": "釋師範",
        "paragraphs": [
            "佛法有些子，言中設網羅。",
            "布毛吹起處，依舊不離窠。"
        ],
        "title": "鳥窠贊",
        "id": "d5e57826-9a6c-46d2-ade2-cbb4a41f08d8"
    },
    {
        "author": "釋師範",
        "paragraphs": [
            "善戰不動旗鎗，善縛不加繩約。",
            "其毒猶恒山之蛇，被傷者決定無藥。"
        ],
        "title": "臨濟贊  其一",
        "id": "0f3df1ab-7feb-4a08-922d-b771e6e0cac6"
    },
    {
        "author": "釋師範",
        "paragraphs": [
            "竊不見蹤，敗不見贓。",
            "是真白拈，其誰與當。"
        ],
        "title": "臨濟贊  其二",
        "id": "04808fb4-5e19-4428-951d-4eed8eaa3940"
    },
    {
        "author": "釋師範",
        "paragraphs": [
            "晴空轟霹靂，官路栽荆棘。",
            "沒興遭逢著，前凶後不吉。"
        ],
        "title": "臨濟贊  其三",
        "id": "bb03befd-146b-44b3-85c8-09b846687c68"
    },
    {
        "author": "釋師範",
        "paragraphs": [
            "聽教一味瞌睡，參禪不入爐冶。",
            "盜橘過於揮劍，騎虎穩如乘馬。",
            "伎倆元來箇樣生，幾乎喚作忠道者。"
        ],
        "title": "忠道者贊",
        "id": "0fd2362d-364b-4a64-9a15-41d5e392705c"
    },
    {
        "author": "釋師範",
        "paragraphs": [
            "有髻垂肩，無鞋磹脚。",
            "一掬精神，十分銷鑠。",
            "最苦拈來潑罩籬，風前索價無人著。"
        ],
        "title": "靈照女贊",
        "id": "44bd7157-e6ef-4761-99fe-6e5dc9e19642"
    },
    {
        "author": "釋師範",
        "paragraphs": [
            "作佛名何佛，不輕成自輕。",
            "誰知眼睛裏，箇箇有瞳人。"
        ],
        "title": "常不輕童子贊",
        "id": "36653549-90af-473e-a0b5-7a6724aa2b7e"
    },
    {
        "author": "釋師範",
        "paragraphs": [
            "善者未必善，惡者未必惡。",
            "彼此不忘懷，如何睡得著。",
            "惡者難爲善，善者難爲惡。",
            "老虎既忘機，如何睡不著。"
        ],
        "title": "豐干寒拾虎四睡贊",
        "id": "8558b30f-11c4-452a-84be-f64012d15630"
    },
    {
        "author": "釋師範",
        "paragraphs": [
            "五峰路上，雙磵寺前。",
            "藏頭露面，撫背拍肩。",
            "舉筆欲題題不得，斷崖千仞鎖寒煙。"
        ],
        "title": "題巖寒拾",
        "id": "942b4b1a-1753-4e1e-8c53-5f98af90f991"
    },
    {
        "author": "釋師範",
        "paragraphs": [
            "坐底是誰，立底是誰。",
            "兩枚漆桶，一種無知。",
            "非惟咈詬啒㖀，恣意鳳林吒之。",
            "壞盡東山窮活計，都因這漢兩爺兒。"
        ],
        "title": "圜悟贊",
        "id": "3465bbc8-e2f1-4d46-9878-2ddab223b324"
    },
    {
        "author": "釋師範",
        "paragraphs": [
            "僧中之龍，法中之王。",
            "讚不及處，衡陽梅陽。"
        ],
        "title": "大慧贊",
        "id": "5cdb5439-fa4b-4537-8eda-357247387c58"
    },
    {
        "author": "釋師範",
        "paragraphs": [
            "噫嚱吁，何人歟。",
            "無德可敬，無言可書。",
            "非橫滅族，是真瞎馿。",
            "有口不能駡得，捲而分付雲居。"
        ],
        "title": "破庵贊  其一",
        "id": "85365b71-b284-404d-98e5-7d8a34152009"
    },
    {
        "author": "釋師範",
        "paragraphs": [
            "生平蕭散，渾無覊絆。",
            "奮惡拳頭，打會禪漢。",
            "我嘗一見，口似匾檐。",
            "凡侍之者，莫知其幾，往往瞠乎其後，終莫得其畔岸。",
            "是故不可毀，不可讚，至於不可奈何。",
            "但如今必要知其所竊之羊，謾去西邊屋角頭蜂桶裏尋看。"
        ],
        "title": "破庵贊  其二",
        "id": "4d7ac772-cfcf-4f87-81a6-9d5a4554b587"
    },
    {
        "author": "釋師範",
        "paragraphs": [
            "重如山，靜如水。",
            "輕輕觸著，雙眉剔起。",
            "這般漏綻許誰知，分付天章破家子。"
        ],
        "title": "無相贊",
        "id": "25e5d537-6a4c-44be-8689-c5fd5e0e4254"
    },
    {
        "author": "釋師範",
        "paragraphs": [
            "澄之不清，混之不雜。",
            "融融澹澹，辛辛辣辣。",
            "徑山橫贊豎贊，終是贊之不著。",
            "但以手加額，道箇南無大慈大悲救苦救難殺人不眨眼底觀世音菩薩。"
        ],
        "title": "孟保相贊",
        "id": "c421f03e-8e44-4f26-bef6-1dc7feac28e5"
    },
    {
        "author": "釋師範",
        "paragraphs": [
            "骨稜層，髮䰐鬖。",
            "且不安分，更說指南。",
            "置須彌盧於一針鋒，貯四大海於無底籃。",
            "不知世有誰知己，樸庵。"
        ],
        "title": "鄒編修請贊",
        "id": "9e962567-a439-4fb6-8168-62d6fbfed500"
    },
    {
        "author": "釋師範",
        "paragraphs": [
            "一之上，三之下。",
            "有來由，無縫罅。",
            "是甚牛溲馬浡，剛自遼天索價，累及兒孫成話欛。"
        ],
        "title": "彰聖輝長老請贊",
        "id": "960c1e32-b5be-4122-aa91-6d847c529ad5"
    },
    {
        "author": "釋師範",
        "paragraphs": [
            "益無所益，爲無所爲。",
            "迥超玄化，杳絕機宜。",
            "桃紅李白自芬披，問著東風總不知。"
        ],
        "title": "興化益長老請贊",
        "id": "ecce917a-f7d8-41db-838e-3384787dd7be"
    },
    {
        "author": "釋師範",
        "paragraphs": [
            "詐啞徉聾，指西作東。",
            "肆無所畏，說大脫空。",
            "彎弓曾發蓬蒿箭，射中南山白額蟲。"
        ],
        "tags": [
            "终南山"
        ],
        "title": "定慧圻長老請贊",
        "id": "c54ff1c1-6d64-476e-bbe1-4b994be23d16"
    },
    {
        "author": "釋師範",
        "paragraphs": [
            "不愛人贊，不怕人謗。",
            "令是一條筋，見者難近傍。",
            "要識渠儂端的，日在東山之上。"
        ],
        "title": "延慶日長老請贊",
        "id": "3cadd0d7-8f20-49d6-833b-483274f3dc10"
    },
    {
        "author": "釋師範",
        "paragraphs": [
            "見假像真，弄真像假。",
            "裂破面門，非馿非馬。",
            "世上有誰親見來，天台方巖倫侍者。"
        ],
        "title": "倫侍者請贊",
        "id": "34e5a7c1-cfbc-43ed-8cb4-1a04d38e620e"
    },
    {
        "author": "釋師範",
        "paragraphs": [
            "無德可崇，無善可從。",
            "近之不吉，遠之必凶。",
            "傲慢釋迦文，說甚臨濟宗。",
            "誰知目視凌霄外，意在廬山五老峰。"
        ],
        "tags": [
            "庐山"
        ],
        "title": "東林日長老請贊",
        "id": "083e436b-e6c6-4ef2-82f9-6f590c48dc47"
    },
    {
        "author": "釋師範",
        "paragraphs": [
            "無箇模樣，畫箇模樣。",
            "既有模樣，是甚模樣。",
            "節節危梁十二層，垂垂白髮三千丈。"
        ],
        "title": "覺際融長老請贊",
        "id": "92087398-2ed4-40aa-8837-1b6998c6f3b0"
    },
    {
        "author": "釋師範",
        "paragraphs": [
            "頭圓象天，足方象地。",
            "耳朵聞聲，鼻孔出氣。",
            "馬駒踏殺天下人，瞎馿不受靈山記。"
        ],
        "title": "曹山榘長老請贊",
        "id": "47ff2aa3-55aa-4b69-a133-1dedb298535c"
    },
    {
        "author": "釋師範",
        "paragraphs": [
            "西有岷峨，南有雪峰。",
            "靈龜未爆，爻象重重。",
            "拈却玄沙白袋，自然千里同風。"
        ],
        "title": "洪長老請贊",
        "id": "c16b7b7f-889a-46bd-9ab1-7dc14b73f445"
    },
    {
        "author": "釋師範",
        "paragraphs": [
            "怒駡當慈悲，脫空成善巧。",
            "三錢買李子，偏向赤邊咬。",
            "如今此話許誰知，永壽破家真種草。"
        ],
        "title": "永壽礎長老請贊",
        "id": "4dcdd92a-f33b-4323-808c-1e084a40d7a2"
    },
    {
        "author": "釋師範",
        "paragraphs": [
            "不是神，不是鬼。",
            "突出人前，是何面嘴。",
            "妙因等閑覷破，扣齒擎拳頂禮。",
            "唵蘇嚧蘇嚧㗭唎㗭唎。"
        ],
        "title": "因大師請贊",
        "id": "455f9726-7dcc-497d-90e6-afd826889cb8"
    },
    {
        "author": "釋師範",
        "paragraphs": [
            "頭拄天，脚踏地。",
            "大宋國裏鼻孔，日本國裏出氣。",
            "覺琳持此歸故鄉，大似波斯入閙市。"
        ],
        "title": "日本琳上人請贊",
        "id": "20732359-750d-4fa5-bf57-8f47e52ecc93"
    },
    {
        "author": "釋師範",
        "paragraphs": [
            "似牛無角，似馿欠尾。",
            "突箇形容，誠難比擬。",
            "無所思，無所爲，卧月眠雲誰得知。"
        ],
        "title": "禪人請贊  其一",
        "id": "8b8953ef-0bd5-4fc3-a7bc-8d3b0c1565d9"
    },
    {
        "author": "釋師範",
        "paragraphs": [
            "眼裏沒瞳人，鼻頭無孔竅。",
            "單賣赤髮綜，鬼見拍手笑。",
            "世有愚癡箇樣僧，難爲名字上傳燈。"
        ],
        "title": "禪人請贊  其二",
        "id": "252d4de2-295d-40c9-94e3-ca1be6d78d0b"
    },
    {
        "author": "釋師範",
        "paragraphs": [
            "人道脫似，我道不似。",
            "口少四方，眉欠八字。",
            "不是普豐清上人，定應喚作王蠻子。"
        ],
        "title": "禪人請贊  其三",
        "id": "7ce46a45-d031-4f53-af7c-9ade9ef2688b"
    },
    {
        "author": "釋師範",
        "paragraphs": [
            "鬚髮蓬鬆，眼孔定動。",
            "解拈死貨，手頭活弄。",
            "觸著梧桐老樹樁，等閑驚起丹山鳳。"
        ],
        "title": "禪人請贊  其四",
        "id": "dd76b110-01de-4b0d-8584-a8a9cc106c40"
    },
    {
        "author": "釋師範",
        "paragraphs": [
            "這瞎賊，無覊勒。",
            "指槐駡柳，將南作北。",
            "橫也湊他不得，豎也湊他不得。",
            "誰知籮裏生薑，元是井中侯黑。"
        ],
        "title": "禪人請贊  其五",
        "id": "59c95c3b-8cce-4f91-b05a-c2726c3b1cd3"
    },
    {
        "author": "釋師範",
        "paragraphs": [
            "僻性拗木枕，天生沒意智。",
            "自己獨冤家，佛祖閑奴婢。",
            "嘗聞一飽忘百饑，今日山僧身便是。"
        ],
        "title": "禪人請贊  其六",
        "id": "8aae59cd-2f03-493f-884c-c8a4593240c1"
    },
    {
        "author": "釋師範",
        "paragraphs": [
            "大不可忽，細不可欺。",
            "丘嶽之崇，起於毫釐。",
            "善惡之積，發乎隠微。",
            "洞徹根源，迥絕機宜。",
            "可以拈一塵融十虛以無遺。"
        ],
        "title": "禪人請贊  其七",
        "id": "f1b5340f-c267-4db3-9d30-2d0c1d984919"
    },
    {
        "author": "釋師範",
        "paragraphs": [
            "喜一上，怒一上，少機關，足伎倆。",
            "硬把虛空量，剛道有一丈。",
            "似這般會算底本師，如何喚作無準和尚。"
        ],
        "title": "小師德輶請贊",
        "id": "d6dda87d-ab61-4b07-b1be-49f87886eb92"
    },
    {
        "author": "釋師範",
        "paragraphs": [
            "義出豐年，儉生不孝。",
            "自古自今，豈容師教。",
            "義兮義兮知不知，官稅了兮何用鈔。"
        ],
        "title": "德義請贊",
        "id": "0a3d69e2-d06d-408e-84bd-4344c8a4ea46"
    },
    {
        "author": "釋師範",
        "paragraphs": [
            "踞胡床，握麈尾，默默自問，誰家之子。",
            "寧可併喫五斗醋，不敢說著東山下左邊底。"
        ],
        "title": "德濬請贊",
        "id": "dc59af40-4191-4339-a848-16805b0ce2ef"
    },
    {
        "author": "釋師範",
        "paragraphs": [
            "誰家牯，誰家犢。",
            "谿東谿西，水甘草足。",
            "宜乎後夜當春耕，懹袖應難秘斯軸。"
        ],
        "title": "題牧牛圖",
        "id": "4337356f-fc4d-49b9-bb10-7c9645eb4741"
    },
    {
        "author": "釋師範",
        "paragraphs": [
            "似則似矣，是則未是。",
            "若是伶利衲僧，不作這般蟲豸。"
        ],
        "title": "題僧畫草蟲",
        "id": "7cd3332e-a297-451c-b1b5-b5dfd38ac4b3"
    },
    {
        "author": "釋師範",
        "paragraphs": [
            "來時空索索，去也赤條條。",
            "更要問端的，天台有石橋。"
        ],
        "title": "臨終偈",
        "id": "a0006aed-9166-4db2-a2bf-10f5bfad05b5"
    },
    {
        "author": "釋師範",
        "paragraphs": [
            "盡力提持只一刀，狸奴從此脫皮毛。",
            "血流滿地成狼籍，暗爲春風染小桃。"
        ],
        "title": "頌古三首  其一",
        "id": "e082ee66-4675-4605-9e50-ee399a29b192"
    },
    {
        "author": "釋師範",
        "paragraphs": [
            "晴空轟霹靂，官路栽荆棘。",
            "沒興遭逢著，前凶後不吉。"
        ],
        "title": "頌古三首  其二",
        "id": "d941b569-0328-4aa7-8216-40891450a964"
    },
    {
        "author": "釋師範",
        "paragraphs": [
            "失脚溪橋兩眼枯，錯將魚目作明珠。",
            "直饒塵盡光生也，照破山河夢見無。"
        ],
        "title": "頌古三首  其三",
        "id": "c3362fe1-aca5-491f-8af6-ca22dcde04f1"
    },
    {
        "author": "釋師範",
        "paragraphs": [
            "天下梅花主，扶桑文字祖。",
            "這個正法眼，雲門答道普。"
        ],
        "title": "天神二首  其一",
        "id": "6dd9c238-9b3e-4f33-b2ab-0f4468af0cc8"
    },
    {
        "author": "釋師範",
        "paragraphs": [
            "菅君本不假凡胎，直自靈山會上來。",
            "五百年間無識者，扶桑佛法一枝梅。"
        ],
        "title": "天神二首  其二",
        "id": "8b9a946f-0179-4ca8-885d-2517b2a95a2a"
    },
    {
        "author": "廣利寺僧",
        "paragraphs": [
            "吾心似秋月，碧潭清皎潔。",
            "無物堪比倫，教我如何說。"
        ],
        "title": "中秋",
        "id": "f67ac4fa-afef-4f16-938e-4cbd503d8061"
    },
    {
        "author": "僧某",
        "paragraphs": [
            "選佛場開日，叢林氣象新。",
            "心空及第者，畢竟是何人。"
        ],
        "title": "解夏小參問無準禪師",
        "id": "4864e98f-d0dc-41bf-8f0a-c993035d9b2b"
    },
    {
        "author": "秦綱",
        "paragraphs": [
            "嶄然頭角異，年少銳功名。",
            "身爲才高累，名因宦謫成。",
            "山川助奇氣，騷雅變遺聲。",
            "千古羅池祀，昌黎報友情。"
        ],
        "title": "讀柳子厚集",
        "id": "f16a7a79-bd41-4d5a-83f3-92092fefaf10"
    },
    {
        "author": "釋妙堪",
        "paragraphs": [
            "大荼毒鼓，轟天震地。",
            "轉腦回頭，橫死萬里。"
        ],
        "title": "偈",
        "id": "221b05c3-0d4b-4565-8f02-731aa4cce902"
    },
    {
        "author": "釋妙堪",
        "paragraphs": [
            "一人客路如天遠，一箇歸心似箭輕。",
            "彼此征途雖有異，須知同日到天廷。"
        ],
        "title": "頌古",
        "id": "32aaa98f-f885-4ba4-98f0-98e183fe0798"
    },
    {
        "author": "李韶",
        "paragraphs": [
            "鶴馭凌雲入紫微，水盤山繞五雲飛。",
            "松杉老盡無消息，猶得千年一度歸。"
        ],
        "title": "遊司空山",
        "id": "e6d186c1-da94-4502-a0ff-d025f6f372d8"
    },
    {
        "author": "李韶",
        "paragraphs": [
            "望中平坦獨崔嵬，根跨滄溟浪打回。",
            "不是巨靈潛擘與，祇應蓬島暗飛來。",
            "經壇煙染千株石，丹井雲封萬古苔。",
            "翠色高通蘇郡內，滿城清雅絕塵埃。"
        ],
        "title": "遊虎丘",
        "id": "314ae943-b9df-4933-b221-027704e539ee"
    },
    {
        "author": "馮必大",
        "paragraphs": [
            "亭長何曾識帝王，入關便解約三章。",
            "只消一勺清冷水，冷却秦鍋百沸湯。"
        ],
        "title": "詠史",
        "id": "820c8553-6ffd-4e33-a73a-7b97ce51f7e7"
    },
    {
        "author": "國子監生",
        "paragraphs": [
            "掀天聲勢祗冰山，廣厦空餘十萬間。",
            "若使早知明哲計，肯將富貴博清閑。"
        ],
        "title": "題韓侂胄舊第  其一",
        "id": "7fa15084-4375-4794-aa75-9179dbc154c9"
    },
    {
        "author": "國子監生",
        "paragraphs": [
            "花柳依然弄晚風，才郎袖手去無蹤。",
            "不知郿塢金多少，爭似盧門席不重。"
        ],
        "title": "題韓侂胄舊第  其二",
        "id": "17b48b53-2ebb-47f4-af89-0a53269cc1bb"
    },
    {
        "author": "無名氏",
        "paragraphs": [
            "衆鳥不喜亦不悲，又復別尋高樹枝。"
        ],
        "title": "句",
        "id": "f3440852-7632-46f9-94e6-93b7716dd4e7"
    },
    {
        "author": "倪允文",
        "paragraphs": [
            "九關深處鎖仙家，縹緲清都定不遐。",
            "草木曾留高廟蹕，香燈常带紫宸麻。"
        ],
        "title": "大滌洞天留題  其一",
        "id": "9a878efc-857b-46f7-bd55-7d7ee1bdca07"
    },
    {
        "author": "倪允文",
        "paragraphs": [
            "巢父灘頭甫着鞭，名山入眼驛程邊。",
            "迂迴僅費商於地，領袖寧煩一介先。"
        ],
        "title": "大滌洞天留題  其二",
        "id": "9d9dff37-fc29-403e-8465-524820227709"
    },
    {
        "author": "倪允文",
        "paragraphs": [
            "筍輿輕捷繞坡陀，石竇抽關噴决河。",
            "幸許羊腸成坦履，不應狹路響風波。"
        ],
        "title": "大滌洞天留題  其三",
        "id": "78b1b435-d2e0-4e94-9de1-5e3703fc3471"
    },
    {
        "author": "倪允文",
        "paragraphs": [
            "洞裏群仙總未逢，天風吹快去匆匆。",
            "儒仙元自留官府，儻借刀圭得聖功。"
        ],
        "title": "大滌洞天留題  其四",
        "id": "3138c4ed-f971-4ff2-83fd-949e597bb80b"
    },
    {
        "author": "李申之",
        "paragraphs": [
            "一飯感恩無地報，此心許國已天知。",
            "胸中千古蟠鍾阜，一死鴻毛斷不移。"
        ],
        "title": "獻帥府經歷二首  其一",
        "id": "efdbb44f-124f-44c4-b49a-375662356585"
    },
    {
        "author": "李申之",
        "paragraphs": [
            "擬把孤忠報主知，主知未報已身疲。",
            "明朝定作長淮鬼，馬革應煩爲裹尸。"
        ],
        "title": "獻帥府經歷二首  其二",
        "id": "31e52dc4-9424-4261-bbd6-800273034d10"
    },
    {
        "author": "李申之",
        "paragraphs": [
            "區區已上和親策，安得元戎一點頭。"
        ],
        "title": "句",
        "id": "563eacfb-ae56-4e69-838d-b47e31f7c008"
    },
    {
        "author": "薛師石",
        "paragraphs": [
            "近來有新趣，買得薛能園。",
            "疎壤延瓜蔓，深鋤去草根。",
            "花時長載酒，月夜正開門。",
            "最識田家樂，辛勤更不言。"
        ],
        "title": "瓜廬",
        "id": "9191a196-9ae1-4a12-958c-26128f648b2f"
    },
    {
        "author": "薛師石",
        "paragraphs": [
            "西山起還伏，插入萬丈潭。",
            "漁叟操桂棹，樵歌過草菴。",
            "年荒酒味薄，天旱井泉甘。",
            "不願丘園賁，惟將易自參。"
        ],
        "title": "瓜廬至日即事",
        "id": "0517f102-46e3-4174-8c7d-ece23b8fcfb2"
    },
    {
        "author": "薛師石",
        "paragraphs": [
            "廳前綆汲何從來，清流海底通九垓。",
            "天河地脈㶏旋轉，上中下井躔三台。",
            "滿城桃花二仙種，方廣金殿三門開。",
            "一時會上幾許人，若匪佛種應仙才。",
            "于公徒知高其閭，豈識大化非胚胎。",
            "今茲送言暫相別，詩規筆誨紛崔嵬。",
            "傅說明星定入夢，方朔跡穢空諧詼。",
            "不昵不阿予與汝，古交淡淡無嫌猜。"
        ],
        "title": "送趙幾道赴台州錄事",
        "id": "a18dbc0d-0917-466e-b419-9143af0fce44"
    },
    {
        "author": "薛師石",
        "paragraphs": [
            "別後訪消息，傳言一半虛。",
            "前官已不就，所向定何如。",
            "苦雨厭羈思，春風欺舊廬。",
            "懷人閉門夕，專擬寄來書。"
        ],
        "title": "寄趙紫芝",
        "id": "791bcd6a-4570-45a0-ad9a-0d824da6132c"
    },
    {
        "author": "薛師石",
        "paragraphs": [
            "郊居無一事，喜見友人來。",
            "促席坐添火，推窗立看梅。",
            "論詩漏欲盡，煮茗匣重開。",
            "此夜思徐照，墓松猶未栽。"
        ],
        "title": "會宿趙紫芝宅",
        "id": "ebf58e27-b07f-4c64-ba9c-c1eab07302e5"
    },
    {
        "author": "薛師石",
        "paragraphs": [
            "却罷住山緣，歸來又十年。",
            "自知身是妄，常道鉢休傳。",
            "塔路脩來直，紗燈影處圓。",
            "與吾相對坐，語嘿盡通禪。"
        ],
        "title": "贈達西堂",
        "id": "ec9053b3-e17c-4688-bbb5-2f25a42addca"
    },
    {
        "author": "薛師石",
        "paragraphs": [
            "不見三百日，問君消息多。",
            "身閒詩有味，水浄月無波。",
            "琴裏懷孤竹，書中寄永和。",
            "遥憐一江隔，何計得相過。"
        ],
        "title": "寄蔡任",
        "id": "d536354c-3c98-4658-bf9c-06bc5c5c3f65"
    },
    {
        "author": "薛師石",
        "paragraphs": [
            "爲官亦僦居，官況定何如。",
            "昨夜交遊散，滿湖秋雨疎。",
            "此邦佳麗久，舊吏拜參初。",
            "喜是賢侯幕，新年有薦書。"
        ],
        "title": "送趙紫芝入金陵幕",
        "id": "46aade08-6a7a-42e0-a4b8-a304e566cece"
    },
    {
        "author": "薛師石",
        "paragraphs": [
            "儒生身上事皆成，身外浮華亦甚輕。",
            "種竹滿山門徑小，挂冠當路樹枝橫。",
            "幾於顔子三生壽，分得陶潛一字名。",
            "何處時令見前輩，只看碑語自心清。"
        ],
        "title": "讀劉靖君碑",
        "id": "e6475e6f-91c4-4861-8627-46209022dc9b"
    },
    {
        "author": "薛師石",
        "paragraphs": [
            "十載江湖不上船，捲篷高卧月明天。",
            "今夜泊，杏花村，只有笭箵當酒錢。"
        ],
        "title": "漁父詞  其一",
        "id": "5a6252c6-06e8-46f1-8e2b-43d1f5a2055b"
    },
    {
        "author": "薛師石",
        "paragraphs": [
            "鄰家船上小姑兒，相問如何是別離。",
            "雙墮髻，一彎眉，愛看紅鱗比目魚。"
        ],
        "title": "漁父詞  其二",
        "id": "89a42ab0-aeab-4670-8edd-862d52cf29d3"
    },
    {
        "author": "薛師石",
        "paragraphs": [
            "平明霧靄雨初晴，兒子敲鍼作釣成。",
            "香餌小，繭絲輕，釣得魚兒不識名。"
        ],
        "title": "漁父詞  其三",
        "id": "690be65b-345c-444c-8816-6eb43a6e0c41"
    },
    {
        "author": "薛師石",
        "paragraphs": [
            "繫船蘭沚鱠長鱸，白袷方袍忽訪吾。",
            "神甚爽，貌全枯，莫是當年楚大夫。"
        ],
        "title": "漁父詞  其四",
        "id": "97424d91-87a4-4bfc-9f6e-b9c8e88aff71"
    },
    {
        "author": "薛師石",
        "paragraphs": [
            "春融水暖百花開，獨棹扁舟過釣臺。",
            "鷗與鷺，莫相猜，不是逃名不肯來。"
        ],
        "title": "漁父詞  其五",
        "id": "9551883b-e23c-40f4-9809-705032b62476"
    },
    {
        "author": "薛師石",
        "paragraphs": [
            "夜來采石渡頭眠，月下相逢李謫仙。",
            "歌一曲，別無言，白鶴飛來雪滿船。"
        ],
        "title": "漁父詞  其六",
        "id": "3f150513-435b-45c5-bbba-563290574962"
    },
    {
        "author": "薛師石",
        "paragraphs": [
            "莫論輕重釣竿頭，伴得船歸即便休。",
            "酒味薄，勝空甌，事事何須著意求。"
        ],
        "title": "漁父詞  其七",
        "id": "52983955-35b2-40e2-9781-cf662c160bcf"
    },
    {
        "author": "薛師石",
        "paragraphs": [
            "建溪金鋌直幾千，余性所嗜一已偏。",
            "尋常草卉不足進，龍團鳳夸如珉堅。",
            "長鬚健卒前月到，手提茶器急取煎。",
            "妻兒攢眉笑苦澀，爲言真味茲天然。",
            "易牙去已久，吾齒若貝編。",
            "枵腸豈廢食，睡省非壯年。",
            "惜此餘香滯喉頰，巡除吟詠聲諓諓。",
            "詩成寄題建寧郡，主茶官吏俱時賢。",
            "合同緘印一時畢，進奉飛馳爭春妍。",
            "天子不敢嘗，薦以寢廟先。",
            "定自褒嘉到屬郡，趣君密邇玉爐煙。",
            "一以此味沃天下，邪魔驅掃無留連。"
        ],
        "title": "寄謝黄元信惠茶",
        "id": "0d752998-9df9-4cef-a7ab-f179ad0ff140"
    },
    {
        "author": "薛師石",
        "paragraphs": [
            "執手難爲別，愁看去棹孤。",
            "船官得閒散，春晚過皇都。",
            "書附海人便，花添住屋圖。",
            "有時吟句穩，還憶老兄無。"
        ],
        "title": "送子舒弟之官華亭",
        "id": "256a3022-a991-4805-899a-6c60c4d508e0"
    },
    {
        "author": "薛師石",
        "paragraphs": [
            "時平民事少，詩句定能清。",
            "況作江西去，放教秋水生。",
            "山花香淡泊，湘竹恨分明。",
            "朝士多知爾，慈溪舊有聲。"
        ],
        "title": "送張直翁之筠陽",
        "id": "55621305-4d56-440c-821e-ce311f3aad36"
    },
    {
        "author": "薛師石",
        "paragraphs": [
            "甲科知亦有，難得是家傳。",
            "定入中朝局，還支內賜錢。",
            "服青初解褐，班後忽超前。",
            "獨謝歸廊幕，詩呈第一篇。"
        ],
        "title": "送趙端行廷對少寓期待之意",
        "id": "b33fe128-7a7b-4717-af3e-3dec05412656"
    },
    {
        "author": "薛師石",
        "paragraphs": [
            "逃禪已得計，易姓豈云非。",
            "自說身如幻，常人見亦稀。",
            "亭邊看荷葉，樓上挂蓑衣。",
            "幾夜蘇堤月，隨君瘦影歸。"
        ],
        "title": "贈葛天民",
        "id": "37da6330-c4d3-4c49-a94a-26a9a64b8f5b"
    },
    {
        "author": "薛師石",
        "paragraphs": [
            "蔡邕初入直，撰著幾書成。",
            "所取友若此，遥知人至清。",
            "朝回收疏稿，夜語雜詩情。",
            "愧我多年別，相煩一寄聲。"
        ],
        "title": "送盧次夔兼柬盧九祕書",
        "id": "ca4da34f-2ca9-4be4-a7ab-477ec399992d"
    },
    {
        "author": "薛師石",
        "paragraphs": [
            "少年曾是魯諸生，爲立功名別路行。",
            "嘗捉寶刀嚴漢陛，再持符節領江城。",
            "絕憐詩律雙金在，不見林塘五柳成。",
            "明日西山歸葬處，踏青人散草初平。"
        ],
        "title": "挽陳叔望",
        "id": "fcbfc2e2-cdc0-49c1-a1a7-1c3b06abd120"
    },
    {
        "author": "薛師石",
        "paragraphs": [
            "君繼賢人業，試官閶闔門。",
            "但問要離墓，莫看真娘墳。",
            "虎丘寺前生野草，一花一葉皆麗好。",
            "用心冷淡不此嗜，自有詩禮長探討。",
            "給旁餘閒庭廡空，小輿應亦上垂虹。",
            "橋邊風駛寄書便，只寫平安報乃翁。",
            "我慚空空易疎斥，時亦摳衣侍函席。",
            "春膏流滑儻寄將，待寫續經藏屋壁。"
        ],
        "title": "送葉季重之官吳門",
        "id": "08eb4a13-0a47-4dbf-8de1-15a0a5618b4f"
    },
    {
        "author": "薛師石",
        "paragraphs": [
            "相知言莫盡，別後意如何。",
            "命笑春冰薄，愁因夜雨多。",
            "全家寓京國，無地著吟哦。",
            "會得窮通理，從余緝薜蘿。"
        ],
        "title": "寄趙叔魯",
        "id": "71e3f901-766d-4127-aac6-8a1ef3340215"
    },
    {
        "author": "薛師石",
        "paragraphs": [
            "寄來書一紙，別後喜安和。",
            "想見清高極，吟成秋思多。",
            "山頭靈運立，月下謫仙歌。",
            "共是江湖客，斜陽各晒蓑。"
        ],
        "title": "酬劉子至",
        "id": "0290122f-51cd-4030-b19f-329ef33eb7e6"
    },
    {
        "author": "薛師石",
        "paragraphs": [
            "水滿溝塍不愁旱，急催租稅却憂貧。",
            "家人苦不憐予拙，雪袴冰衫要及晨。"
        ],
        "title": "賦二十八字",
        "id": "421b9811-ab56-443c-a8f6-2e9416ec8445"
    },
    {
        "author": "薛師石",
        "paragraphs": [
            "夜夢佳人姱且長，星冠霞帔雲衣裳。",
            "雙眉淺淡畫春色，兩耳炫燿垂珠璫。",
            "細步逡巡倏相近，世道人情不敢問。",
            "斂容正笑發一言，不識巫山雲雨恨。",
            "自從十五學仙經，今年二十身骨清。",
            "天上有籍昇其名，長聲短聲歌紫瓊。",
            "紫瓊之章詞宛轉，永與人間風調遠。",
            "餘聲未竟鐘鼓鳴，霧散煙收人不見。"
        ],
        "title": "紀夢曲",
        "id": "d159fca6-f56c-4564-bf1a-7425cfc5eb3f"
    },
    {
        "author": "薛師石",
        "paragraphs": [
            "未成三徑已荒蕪，勞動先生枉棹過。",
            "數朵葵榴發深愧，一池鷗鷺避前呵。",
            "路通矮屋惟添草，橋壓扁舟半沒河。",
            "再見緇維訪漁父，却無漁父聽清歌。"
        ],
        "title": "水心先生惠顧瓜廬",
        "id": "532b19bc-4d94-4630-a7c9-77306c5b1340"
    },
    {
        "author": "薛師石",
        "paragraphs": [
            "門對南塘水亂流，竹根橘柢自成洲。",
            "中閒老子隠名姓，只聽漁歌今白頭。"
        ],
        "title": "題南塘薛圃",
        "id": "7fd7496b-4872-4967-aefd-7a64b2280ec8"
    },
    {
        "author": "薛師石",
        "paragraphs": [
            "兩峰爭起入雲層，半屬虛空半屬僧。",
            "斜日滿山人到少，任蕃去後我來登。"
        ],
        "title": "巾山",
        "id": "05b5cfe6-1029-48f2-b9c0-262597405408"
    },
    {
        "author": "薛師石",
        "paragraphs": [
            "紛紛帝族貴，欽茲神秀門。",
            "永嘉分奕葉，甚盛二枝蕃。",
            "吾友天樂翁，實惟游之孫。",
            "身雖羈旅盡，詩則騷雅存。",
            "姪行有科第，作尉期高騫。",
            "是曰提刑後，令聞方騰喧。",
            "大心欲圖南，小枝不在言。",
            "十年相聚首，偉論孰敢援。",
            "交比鮑叔知，志許諸葛論。",
            "分携乃明發，念我守故園。",
            "君往夫差國，不遣吳水渾。",
            "陸靜翫蟾彩，江清烹鮈豚。",
            "邑宰話鄉曲，官廨如荒村。",
            "昂藏信多暇，時憶朋友樽。",
            "窮達委天命，守道無競奔。",
            "會當春風吹，梅實衆花繁。"
        ],
        "title": "送趙端行",
        "id": "2b95ed06-3d0a-48f5-995b-a05ade1d02b5"
    },
    {
        "author": "薛師石",
        "paragraphs": [
            "昌黎銘最好，朋友更情深。",
            "身沒復何憾，家貧自不禁。",
            "春山無死草，夏木有清陰。",
            "爲鬼詩還別，重來何處尋。"
        ],
        "title": "挽徐道暉",
        "id": "f2ef6d41-3c25-4113-b5f9-a871f61ae499"
    },
    {
        "author": "薛師石",
        "paragraphs": [
            "小舟輕似葉，曾不畏風濤。",
            "自說磻溪好，翻疑釣瀨高。",
            "晚來魚換酒，歸去子持篙。",
            "定是逃名者，時聞歌楚騷。"
        ],
        "title": "漁家",
        "id": "147a33e2-9197-4074-81f8-e0f343868f1f"
    },
    {
        "author": "薛師石",
        "paragraphs": [
            "梅雨潤兼旬，暑月不知夏。",
            "溪流三尺强，舟人驚昨夜。",
            "余家有瓜田，蘋藻紛揉藉。",
            "魚蝦失憑依，跳躍至牀下。",
            "卑溼畏暮年，扶策升臺榭。",
            "難願方丈食，互市物踴價。",
            "四隣各淒涼，惟有酒可借。",
            "五月藉新白，咀嚼勝棗炙。",
            "閉門人事絕，向晚烏巾卸。",
            "震雷壓不住，神龍未遑暇。",
            "或謂蛟爲孽，胡不寧爾舍。",
            "旱澇政本農，偏惠及閒架。",
            "皇天無所私，未遽損禾稼。",
            "一洗天下清，作我聖人化。"
        ],
        "title": "梅雨",
        "id": "cc11189d-a067-43c3-9da6-a7a90ced49b5"
    },
    {
        "author": "薛師石",
        "paragraphs": [
            "我向村中住，無人知姓名。",
            "結廬難得就，種樹幾時成。",
            "扁榜龍蛇動，飛簷燕雀驚。",
            "自憐幽僻地，因此亦敷榮。"
        ],
        "title": "謝陳水雲寄惠瓜廬字",
        "id": "89c96370-9b22-4d6c-8ad1-7dce1c243084"
    },
    {
        "author": "薛師石",
        "paragraphs": [
            "此處宜新月，開門必向西。",
            "近江潮有信，初種樹猶低。",
            "何日尋梅隠，移船繫柳堤。",
            "詩篇滿窗戶，留壁待余題。"
        ],
        "title": "和梅氏西澗韵",
        "id": "e646d4c1-5f43-496e-88a4-8278a9104028"
    },
    {
        "author": "薛師石",
        "paragraphs": [
            "數日秋風冷，丘園獨自身。",
            "閒看籬下菊，忽憶社中人。",
            "苦詠肩常瘦，移家債又新。",
            "極知君淡泊，十載得相親。"
        ],
        "title": "秋晚寄趙紫芝",
        "id": "54fb58d6-06a8-4ceb-a101-742cfe6add81"
    },
    {
        "author": "薛師石",
        "paragraphs": [
            "老懶無拘檢，一年身耐貧。",
            "還思溫嶺去，別我苦吟人。",
            "柳色行三月，雩風浴暮春。",
            "舊時同學友，迎拜綠袍新。"
        ],
        "title": "送王成叟先生訪丁子植",
        "id": "a3ab90d9-8a87-4882-a435-c936df6f767a"
    },
    {
        "author": "薛師石",
        "paragraphs": [
            "賈島文章懷素書，得來讀罷卷還舒。",
            "西湖柳下爲君宅，東海雲邊是我廬。",
            "千里江山常若此，一生心抱欲何如。",
            "相思唯有加餐食，不暇逢人寄鯉魚。"
        ],
        "tags": [
            "西湖"
        ],
        "title": "和葛天民",
        "id": "3f41123d-b557-4e41-b451-1c2732a89fb1"
    },
    {
        "author": "薛師石",
        "paragraphs": [
            "問隠當時意已深，近來全廢是清吟。",
            "一春祗爲風雷變，盡日閒觀天地心。",
            "聞道丹爐初候火，能教瓦礫化成金。",
            "果然成得知何用，不似瓜廬種紫蔘。"
        ],
        "title": "戲贈趙天樂",
        "id": "4e292eb8-294c-4efe-b30d-bdde72238765"
    },
    {
        "author": "薛師石",
        "paragraphs": [
            "不到西湖今幾時，十年雙鬢欲如絲。",
            "難尋和靖題詩處，空見梅花成老枝。"
        ],
        "tags": [
            "西湖"
        ],
        "title": "孤山",
        "id": "f259c357-d2f1-4baa-b9f8-4e31738eddc9"
    },
    {
        "author": "薛師石",
        "paragraphs": [
            "望夫一望幾千年，蒼蘚何曾似翠鈿。",
            "却是春深更風雨，滿身吹淚使人憐。"
        ],
        "title": "望夫石",
        "id": "5e09bd6b-3f39-46b6-8c7a-a217fd2442a2"
    },
    {
        "author": "薛師石",
        "paragraphs": [
            "我老寡儔侶，年荒值冬迫。",
            "膝下有啼寒，瓶中無儲積。",
            "豈不展轉思，自欠經營策。",
            "儒冠匪謬誤，賦性素褊窄。",
            "淵明疑夙世，荷鋤心便適。",
            "嗟余四友朋，驚見三化魄。",
            "一翁尚淒涼，六秩困行役。",
            "家貧病難愈，詩苦髮全白。",
            "昨來叩我門，偶往比鄰宅。",
            "聞語亟倒屣，已去倏無迹。",
            "知君懷百憂，雖出難久客。",
            "從今幸安居，況有舊泉石。",
            "清晨過窮廬，竟夕話疇昔。",
            "逝者已云遠，相期守枯瘠。"
        ],
        "title": "喜翁卷歸",
        "id": "925816a8-4510-455e-adf3-93e5d92fc511"
    },
    {
        "author": "薛師石",
        "paragraphs": [
            "誰彈石上琴，涓涓流水響。",
            "主人性清曠，靜夜發幽想。",
            "何心指蓬閬，取近對湫蕩。",
            "應有可人來，煙蓑曳雙槳。"
        ],
        "title": "寄題趙十四知縣聽雨堂",
        "id": "fce246e7-3497-48f4-bf71-f1f5fde93ee5"
    },
    {
        "author": "薛師石",
        "paragraphs": [
            "寺在一山頂，江分兩岸田。",
            "憑何發詩興，題字古廊邊。",
            "近地今埋骨，閒人亦助錢。",
            "昨宵留宿意，不忍上歸船。"
        ],
        "title": "塔山和徐道暉壁間韵",
        "id": "c431e5ac-5161-417b-8efa-8c2521d9b20b"
    },
    {
        "author": "薛師石",
        "paragraphs": [
            "君往爲官處，江西寇已平。",
            "獄閒空劍氣，堂靜響琴聲。",
            "有法催常稅，無私得衆情。",
            "時方急賢路，名定達公卿。"
        ],
        "title": "送葉宰赴豐城",
        "id": "a06e518f-283b-4bec-9a68-65a769ea527c"
    },
    {
        "author": "薛師石",
        "paragraphs": [
            "榮滿自南歸，曾過秦系廬。",
            "無心緣見道，會面只如初。",
            "詩好多人說，官清得薦書。",
            "柴門勞顧訪，未覺四年疎。"
        ],
        "title": "喜徐璣至",
        "id": "a741ffd3-f711-4379-926c-3185f4915556"
    },
    {
        "author": "薛師石",
        "paragraphs": [
            "岳陽有仙跡，君去頗相宜。",
            "已料官閒日，多吟湘水詩。",
            "高風琴斷裂，白月酒漣漪。",
            "無意求人薦，惟應我自知。"
        ],
        "title": "送蔣肖韓",
        "id": "ee6f2724-5166-44bb-bc64-4f3396945a70"
    },
    {
        "author": "薛師石",
        "paragraphs": [
            "日沈月上暝煙斜，收拾漁竿恰到家。",
            "爲憶城南清瘦友，寒宵夢裏見梅花。"
        ],
        "title": "懷趙紫芝",
        "id": "392d0ff1-bc7d-409e-bd8b-e99eb7fdfe54"
    },
    {
        "author": "薛師石",
        "paragraphs": [
            "此心全剝落，今日一陽生。",
            "自分安身計，難逃素隠名。",
            "貧中聞道徹，閒裏作詩清。",
            "別有求魚者，笑余憂思盈。"
        ],
        "title": "至日遊湖",
        "id": "9d8ce20d-6841-4e79-ac24-4590c8513ec8"
    },
    {
        "author": "薛師石",
        "paragraphs": [
            "半生作計在田廬，習懶何曾好讀書。",
            "誰却畫作古人樣，旁邊還是欠犂鉏。"
        ],
        "title": "自題",
        "id": "700b2b4e-5acc-41db-9bf4-0fad95f05648"
    },
    {
        "author": "薛師石",
        "paragraphs": [
            "少年初試吏，濯印富春亭。",
            "水可清人骨，山曾隠客星。",
            "俸廉專母養，政簡靜公庭。",
            "守是賢侯子，應看薦墨青。"
        ],
        "title": "送謝强學主建德簿",
        "id": "edb360a1-f054-473f-8275-66202bff8e78"
    },
    {
        "author": "薛師石",
        "paragraphs": [
            "辛未聯詩別，九年成恍惚。",
            "大星墜地旋無光，君身入土名不沒。",
            "吳越之水相交流，寂寞詩魂何處遊。",
            "不聞孤鶴喚人醒，空見梅花似人影。",
            "無復東巖招謝客，應住西湖伴和靖。",
            "世上如今一句無，一靈獨存勢欲孤。",
            "我有生芻來未得，只愁宿草易荒蕪。"
        ],
        "tags": [
            "西湖"
        ],
        "title": "寄題趙紫芝墓",
        "id": "93296a2e-f3ea-495e-bc85-ef36b3abf0f7"
    },
    {
        "author": "薛師石",
        "paragraphs": [
            "何人養道得如君，房接高樓半入雲。",
            "山地栽梅寒蘂瘦，瓦爐留火夜香熏。",
            "看經尋義心逾靜，默坐觀身耳不聞。",
            "莫道門前是廛市，須知喧寂此中分。"
        ],
        "title": "贈奭山人",
        "id": "2f8d5ff7-dfd5-4173-9a48-c33231676f22"
    },
    {
        "author": "薛師石",
        "paragraphs": [
            "亡友如今隔杳冥，畫身只見病時形。",
            "書窗閉久梅添潤，花徑荒來草又青。",
            "一卷詩編空就緒，兩年文會覺凋零。",
            "幾迴行過深深巷，不忍登堂不扣扃。"
        ],
        "title": "哀徐致中",
        "id": "6fa04db3-051a-4c79-926a-183f54639bac"
    },
    {
        "author": "薛師石",
        "paragraphs": [
            "病裏風光總虛擲，岸花園柳雨中休。",
            "無端好客隨春去，送酒吟詩一併愁。"
        ],
        "title": "送薛泳",
        "id": "53f2ee9b-1b18-46b6-be63-e429e6a95872"
    },
    {
        "author": "薛師石",
        "paragraphs": [
            "門前楊柳君莫折，長於折處生兩枝。",
            "兩枝難作一枝合，一心分作兩心時。"
        ],
        "title": "楊柳枝  其一",
        "id": "968c2623-f87b-497e-ac8e-4654fd2f79ec"
    },
    {
        "author": "薛師石",
        "paragraphs": [
            "唯有高枝高莫攀，不堪攀處只堪看。",
            "怪得樓頭畫眉婦，春朝長自凭闌干。"
        ],
        "title": "楊柳枝  其二",
        "id": "0a8c019c-c921-49e8-beb6-3e0b98b80228"
    },
    {
        "author": "薛師石",
        "paragraphs": [
            "獨於高處接陽和，占得春風分外多。",
            "須信繁華易摧折，不如柔弱拂江河。"
        ],
        "title": "楊柳枝  其三",
        "id": "94833aaa-6235-4c22-a45b-2810b4ac3f6d"
    },
    {
        "author": "薛師石",
        "paragraphs": [
            "汴水堤邊薪可束，永豐巷口綠成堆。",
            "盛衰到底皆惆悵，何不移根種馬嵬。"
        ],
        "title": "楊柳枝  其四",
        "id": "019f825d-3293-42fa-8d84-90b66ccec02f"
    },
    {
        "author": "薛師石",
        "paragraphs": [
            "僻懶便幽處，江湖稱隠心。",
            "地偏欣改觀，樓豁喜初臨。",
            "暖日低輕帽，良朋接短襟。",
            "潮聲全有韵，帆影半回陰。",
            "翠麓添重色，鱸風出淺林。",
            "嶼頭煙瘴遠，沙觜浪痕深。",
            "寂靜雲歸壑，瓓珊月近參。",
            "人家已鼾睡，漁父尚謳吟。",
            "造化由來久，周迴忽見今。",
            "愛他斜日照，顛倒數山沈。"
        ],
        "title": "橫參樓和老杜韵",
        "id": "adf736a3-6d94-468a-b0fc-11f90e42eafc"
    },
    {
        "author": "薛師石",
        "paragraphs": [
            "勢利絕交初，瞿然卧隠廬。",
            "無營心淡泊，見客禮生疎。",
            "遊有漁樵伴，看多佛老書。",
            "春深草易長，忘却倩人鋤。"
        ],
        "title": "湖上",
        "id": "721200ad-d5b8-4acf-a864-feb22b1dfd5e"
    },
    {
        "author": "薛師石",
        "paragraphs": [
            "船泊溪西岸，人家見晚舂。",
            "疎星寒有鴈，村寺夜無鐘。",
            "竹徑通新店，茅柴煖病容。",
            "農夫不相識，問我欲何從。"
        ],
        "title": "宿瞿溪",
        "id": "4c7dfa1c-a123-45bc-97fe-a79a0537505d"
    },
    {
        "author": "薛師石",
        "paragraphs": [
            "鴈蕩天台去，閒尋倚杖藤。",
            "路邊應得句，禪坐似無能。",
            "頂笠偏愁雪，山猿不畏僧。",
            "儻逢清塞伴，休願入傳燈。"
        ],
        "title": "送從善雲遊",
        "id": "302f4201-4aff-4f8f-9dac-ec122dc23de6"
    },
    {
        "author": "薛師石",
        "paragraphs": [
            "跨浙連淮是潤州，好山全對此江樓。",
            "少年志氣慚霜鬢，猶憶曾看打陣舟。"
        ],
        "title": "多景樓",
        "id": "648d02cd-a931-466e-b5a2-517a13385df5"
    },
    {
        "author": "薛師石",
        "paragraphs": [
            "論著天台教，詩參左緯來。",
            "閒行過蓬蓽，相對坐莓苔。",
            "講席虛前月，重遊約後迴。",
            "仍聞藏禊帖，應許爲吾開。"
        ],
        "title": "送法照",
        "id": "e5498d2b-5ac7-4261-8564-7adbce0ca68a"
    },
    {
        "author": "薛師石",
        "paragraphs": [
            "祿仕何方好，金陵總莫如。",
            "廟存元帝像，家有二王書。",
            "羽檄時方急，文才用有餘。",
            "功名收拾了，歸食會昌魚。"
        ],
        "title": "送子舒弟赴金陵兼柬宋君輔",
        "id": "f5d09f33-7f1e-4a9f-92bb-43cf4f1c4815"
    },
    {
        "author": "薛師石",
        "paragraphs": [
            "霜晴鴈蕩白，五日計鄉程。",
            "野燒明山店，輕輿憇嶺平。",
            "乞銘甘久客，愛母起歸情。",
            "孝極天爲感，師文早晚成。"
        ],
        "title": "送夏肯父",
        "id": "a20edf40-ba6d-4a2c-a325-27998bd428fb"
    },
    {
        "author": "薛師石",
        "paragraphs": [
            "閉門常讀易，遯世意如何。",
            "有酒可消悶，無階不種莎。",
            "閒時尋舊友，月夜步新河。",
            "我亦逃名者，題碑愧爾多。"
        ],
        "title": "挽林敬之",
        "id": "aef58d73-3f35-4b69-9f05-4a39dcb8361c"
    },
    {
        "author": "薛師石",
        "paragraphs": [
            "虛號賢良豈療饑，短衣結袖竟何爲。",
            "空携痛哭能言策，不遇勤求下詔時。",
            "老去說詩猶有味，寒來索酒莫教遲。",
            "家貧身死知無計，自有傍人爲立碑。"
        ],
        "title": "金賢良",
        "id": "c57e6258-4bbe-4ac2-ace3-041d76cd8a40"
    },
    {
        "author": "薛師石",
        "paragraphs": [
            "江口潮生夜語喧，月殘唯有數星存。",
            "更憑高處觀空闊，始悟乾坤是易門。"
        ],
        "title": "學海樓和水心先生韵",
        "id": "4651022e-c8ee-44b5-aae1-90aaffb21c11"
    },
    {
        "author": "薛師石",
        "paragraphs": [
            "山中初寄隠，野寺一天星。",
            "路遠有如此，客來應未能。",
            "蛩催寒嫗緯，蟬雜夜僧經。",
            "忽憶忘形友，微吟自剔燈。"
        ],
        "title": "下仙勝因寺有懷",
        "id": "09cd5e17-fce5-4ae1-847f-2deb3320012b"
    },
    {
        "author": "薛師石",
        "paragraphs": [
            "早年名字諸公並，唯有清聲獨至今。",
            "辭却雙旌更何事，自扶靈壽欲閒吟。",
            "病來便作雲歸岫，死矣猶如鶴在陰。",
            "終始哀榮了無恨，只愁塵鏁匣中琴。"
        ],
        "title": "趙成子",
        "id": "43f3a6a0-dec5-4899-87da-e3f7cd24e5e6"
    },
    {
        "author": "薛師石",
        "paragraphs": [
            "坐局何煩聽曉鷄，豆萁苜蓿亦詩題。",
            "好文不愛今人體，色養寧嫌古署低。",
            "翰苑舊交應顧訪，相門新近事招携。",
            "歲寒惟有君於我，老去過從許杖藜。"
        ],
        "title": "送文子監草料場",
        "id": "0cc52bfa-321a-4667-b5bc-597caadff402"
    },
    {
        "author": "薛師石",
        "paragraphs": [
            "鴈蕩峰前夜雨晴，空房不住有蟬聲。",
            "一身閒後髮難白，五字吟來思極清。",
            "少見出山多入定，還於夏末起秋程。",
            "何如更待黄花節，顧我來遊計已成。"
        ],
        "title": "寄鴈蕩詩僧",
        "id": "ffa96b25-571c-47c7-811d-ea47c65ced70"
    },
    {
        "author": "薛師石",
        "paragraphs": [
            "野火燒殘竹數枝，詩魂飄蕩定何之。",
            "娟娟秋月照采石，不在荒墳在水湄。"
        ],
        "title": "李白墓",
        "id": "4af24e1c-06f8-45c0-8ca9-19f3aaf0637f"
    },
    {
        "author": "薛師石",
        "paragraphs": [
            "偶來浦口芰荷香，綠葉叢中睡一場。",
            "須信至人無妄想，不曾有夢見文王。"
        ],
        "title": "漁父二首  其一",
        "id": "9f06d308-ddf7-4b51-a27c-a000d061b2f1"
    },
    {
        "author": "薛師石",
        "paragraphs": [
            "利薄每言隨分過，避名不入愚溪路。",
            "春深雨足釣絲長，夜來又宿蓑衣步。"
        ],
        "title": "漁父二首  其二",
        "id": "674f0cdd-edc9-4344-a45f-109b589314b0"
    },
    {
        "author": "薛師石",
        "paragraphs": [
            "粉淡與妖紅，占盡陽和出。",
            "春去在商量，更費吟人筆。",
            "此是洛陽花，尚带長安日。",
            "持上使君墀，寶瓶分甲乙。"
        ],
        "title": "州讌席上賦牡丹得日字",
        "id": "15e90b28-1d7c-4a2d-ae76-90b1fdb1d2f5"
    },
    {
        "author": "薛師石",
        "paragraphs": [
            "上清三十六，院閣皆幽清。",
            "漱齒泉新汲，晞髮日始昇。",
            "自除燒墨竈，晝夕誦黄庭。",
            "所得異疇昔，出山畏逢迎。",
            "同當知非年，寄詩聊寫情。"
        ],
        "title": "寄龍虎山道士孔野雲",
        "id": "90f18110-a209-49c2-9383-55b28acad8bb"
    },
    {
        "author": "薛師石",
        "paragraphs": [
            "清夜焚香篆，閒看郊島詩。",
            "自憐多冷寞，誰足慰衰遲。",
            "樹雪明窗紙，瓶梅落硯池。",
            "君心亦無事，相對坐移時。"
        ],
        "title": "夜坐陳縕靈見訪",
        "id": "fbbe9542-db73-4795-b0ac-111a7d87803d"
    },
    {
        "author": "薛師石",
        "paragraphs": [
            "袖有新詩如美玉，知君去意十分濃。",
            "山行見草認靈藥，午歇就陰依古松。",
            "兩鬢已添蓬蔂色，三年判作飄零蹤。",
            "羈情夜後更愁絕，深澗斷猿溪寺鐘。"
        ],
        "title": "送翁靈舒閒遊",
        "id": "5fb9e3b5-f274-4b02-843c-995e6c7956ec"
    },
    {
        "author": "薛師石",
        "paragraphs": [
            "世道祗如此，君心我得知。",
            "先教栽菊在，預作去官期。",
            "夢覺秋風起，行吟夜月遲。",
            "懷人幾十載，欣有扣門時。"
        ],
        "title": "先寄郭子奇",
        "id": "0645b8dd-98f1-4fb3-93e9-02ac319f378c"
    },
    {
        "author": "薛師石",
        "paragraphs": [
            "老思忽蕭爽，親朋得意歸。",
            "菊觴奉親壽，柳色上儒衣。",
            "宅旺看山勢，門清有釣磯。",
            "我來聊問字，澹坐月侵扉。"
        ],
        "title": "喜葉謙夫歸",
        "id": "5be21136-1b28-4fa9-b726-dee8b0351792"
    },
    {
        "author": "薛師石",
        "paragraphs": [
            "獨翫隔廳月，淒涼三十年。",
            "渺然儒素業，翻以母儀傳。",
            "生計無中有，衰齡病後延。",
            "誰爲市貞石，高刻墓之前。"
        ],
        "title": "挽潘母",
        "id": "1eb286e0-34ac-4cfd-bba6-e00e97cdf377"
    },
    {
        "author": "薛師石",
        "paragraphs": [
            "內地無烽火，詩人入仕林。",
            "定將詠物意，移作愛民心。",
            "晤語初同調，分携便不禁。",
            "卜鄰曾有約，久後得相尋。"
        ],
        "title": "送趙主簿",
        "id": "f73f6faf-795e-4071-9326-b45c093de2aa"
    },
    {
        "author": "薛師石",
        "paragraphs": [
            "郡古湖如鏡，照人心膽清。",
            "閒曹應事簡，盡日讀書聲。",
            "府主舊知舉，同僚親弟兄。",
            "人言遊宦樂，難得比君榮。"
        ],
        "title": "送陳器之赴紹興初官",
        "id": "d458a833-ea03-4f42-b5bb-d6705250fe15"
    },
    {
        "author": "薛師石",
        "paragraphs": [
            "已歎交情看漸少，聞君怛化重傷神。",
            "手栽寒竹惟添笋，堂掩空山不見人。",
            "舊說媾婚今且置，新懷情悃向誰陳。",
            "獨憐頭白曾參母，清夜悲號血淚頻。"
        ],
        "title": "哭周宗彝",
        "id": "32de5616-8ce2-44ec-b430-9246d799c525"
    },
    {
        "author": "薛師石",
        "paragraphs": [
            "閣書入兵幕，束袖學戎裝。",
            "峽峭艬侵月，秋清猿嗛霜。",
            "迂程看陣磧，到處宿詩堂。",
            "若比仲宣樂，輸君髮未蒼。"
        ],
        "title": "送項季約入成都幕",
        "id": "2db82bf2-a7d3-4566-9b86-f90df147777a"
    },
    {
        "author": "薛師石",
        "paragraphs": [
            "永嘉官滿後，歸處是仙居。",
            "柳舞陶潛徑，桃迎阮肇車。",
            "名高唐寺塔，篋滿晉人書。",
            "看步青雲上，題緘寄隠廬。"
        ],
        "title": "送郭子奇",
        "id": "dede2fac-08bc-40e2-bc24-18aec2ff6a92"
    },
    {
        "author": "薛師石",
        "paragraphs": [
            "高人爲令尹，政事豈尋常。",
            "炎月不避暑，清風心自涼。",
            "水流衡嶽色，酒带芷蘭香。",
            "遠想濯纓暇，思予有詠章。"
        ],
        "title": "送趙澤民赴酃縣",
        "id": "acae91d5-7153-432f-b2ff-0f09d45c8543"
    },
    {
        "author": "薛師石",
        "paragraphs": [
            "昔聞天下山，衡嶽稱崇丘。",
            "又聞天下水，江漢爲巨流。",
            "古有山海經，歷歷敘九州。",
            "李唐三百載，詩家無一留。",
            "及觀酈道元，此地亦不收。",
            "不知諾矩那，何事能窮搜。",
            "我來玄妙境，萬丈懸清湫。",
            "石壁去無極，百里彌道周。",
            "雲氣冒羣岫，龍宮深以幽。",
            "輕輿巖壑底，竟日涉溪游。",
            "陰晴異瞻矚，遠近難搜摟。",
            "飄如飛素練，粲若散琳璆。",
            "風掀一潭雨，佛坐四時秋。",
            "喧呼勢益驟，洶湧聲彌吼。",
            "變化有如此，溥博誰與儔。",
            "吾謂神龍力，豈翳人鬼謀。",
            "稽首荷玄遇，久坐勞雙眸。",
            "一盃却嵐暑，旋步轟雷稠。",
            "以吾澹世慮，欻起杞人憂。",
            "何當騎天狼，滿引射斗牛。"
        ],
        "title": "大龍湫",
        "id": "71141da4-5993-4d01-baed-03abeb9d05aa"
    },
    {
        "author": "薛師石",
        "paragraphs": [
            "獨扶瘦杖欲經過，爲問高僧意若何。",
            "自倚神通能渡水，却言佛法本無多。"
        ],
        "title": "斷橋",
        "id": "267bcc23-be35-4f3a-a287-66593c9af0d8"
    },
    {
        "author": "薛師石",
        "paragraphs": [
            "寒山寺廢佛燈寒，有客來遊欲住難。",
            "夙世閭丘今攝郡，不妨饒舌似豐干。"
        ],
        "title": "寒山寺壞莊産盡爲勢家所奪余遊天台甚爲普賢惜之陳約甫攝郡號不畏彊禦者必能與寒山出氣",
        "id": "9de3f4e2-0a10-4ee7-9b49-0724cca1ca28"
    },
    {
        "author": "薛師石",
        "paragraphs": [
            "案上韓文與杜詩，小齋閒澹亦相宜。",
            "人憐貧病憂無計，自說文章樂未涯。",
            "禮合古初山友哭，袝從先世夕郎知。",
            "生平直諒嗟何往，不是哀辭是誄辭。"
        ],
        "title": "哭劉詠道",
        "id": "b82f5e2b-d7b9-4d6f-be6a-a660faea6adf"
    },
    {
        "author": "薛師石",
        "paragraphs": [
            "宰公詩句是騷人，官舍況臨湘水濱。",
            "衡嶽望中思策蹇，滄浪清甚欲垂綸。",
            "長於一縣花開後，獨訪三閭廟裏頻。",
            "元亮何曾藉知己，翩然出處自由身。"
        ],
        "title": "送張直翁",
        "id": "8d880a60-3bbb-48a2-94f1-b7cf4d5ab56b"
    },
    {
        "author": "薛師石",
        "paragraphs": [
            "梅溪好源委，流德至今存。",
            "獨繼賢人業，共推君子孫。",
            "官清五字好，州小貳車尊。",
            "所歷七閩郡，從茲水不渾。"
        ],
        "title": "送王倅之興化",
        "id": "d8642e02-c375-44d1-a8d9-c80ddf5b0b41"
    },
    {
        "author": "薛師石",
        "paragraphs": [
            "幼小同羣戲，年加各所之。",
            "常疑豔花卉，終是易離披。",
            "夫壻新袍綠，兒男半髮垂。",
            "送歸蒿里道，興我渭陽思。"
        ],
        "title": "挽趙孺人余中表也",
        "id": "7ad02617-edec-4b6b-b2ce-8cc5f3046b15"
    },
    {
        "author": "薛師石",
        "paragraphs": [
            "一賢二公子，枉駕瓜廬丘。",
            "烹魚載美酒，竟夕爲我留。",
            "評詩仍和曲，舉白不計籌。",
            "情忘覺歡暢，禮厚愧莫酬。",
            "今朝風雨橫，欲謝出無由。"
        ],
        "title": "趙叔魯端行胡象德携酒見顧",
        "id": "1199df99-38d1-4dec-a9d8-730ceffc4b30"
    },
    {
        "author": "薛師石",
        "paragraphs": [
            "左史聲名空復存，如今往事不堪論。",
            "惟應指佞當前陛，已判身歸老故園。",
            "驄馬引喪寒有淚，麒麟卧塚寂無言。",
            "人生遇合萍相似，何處分明怨與恩。"
        ],
        "title": "挽徐左史",
        "id": "ac695264-0d2a-4060-9641-1b0b0a84e131"
    },
    {
        "author": "薛師石",
        "paragraphs": [
            "地僻官仍小，茲行古迹多。",
            "矩羅應失笑，龐媼亦經過。",
            "宦業知餘事，宗風竟若何。",
            "□□□□□，滿舍是青莎。"
        ],
        "title": "送鮑份父",
        "id": "9d1d1c3b-66dd-416d-b65e-44b308d97b4a"
    },
    {
        "author": "薛師石",
        "paragraphs": [
            "七十童顔在，翛然物外幽。",
            "組衣藏蠹篋，散服上漁舟。",
            "此日移松葬，前時爲菊留。",
            "山連象浦館，誰記孟家遊。"
        ],
        "title": "挽張彥文提舉",
        "id": "3d78bae8-8524-441e-a249-8d82dec5d0ea"
    },
    {
        "author": "薛師石",
        "paragraphs": [
            "近住城中寺，陰雲漬竹房。",
            "雨多香篆久，春去藥苗芳。",
            "室裏從人問，吟邊與世忘。",
            "一身全是道，頭白有何妨。"
        ],
        "title": "浄光長老極能詩",
        "id": "fe0350e1-f06d-47ec-b0fb-96a8a435cf3d"
    },
    {
        "author": "薛師石",
        "paragraphs": [
            "漈水日夜白，之人信所宜。",
            "隠於陶令酒，甘謝郗詵枝。",
            "江渡月偏滿，家庭歲有規。",
            "不知君沒後，誰主菊花期。"
        ],
        "title": "朱清之",
        "id": "e3044567-9be8-40c1-8683-d866cc716c26"
    },
    {
        "author": "薛師石",
        "paragraphs": [
            "弋水橋邊接長官，水晶山色讓清寒。",
            "共知彫弊今稱劇，自倚廉勤道不難。",
            "吏退早衙花谷靜，鶴翔秋戺訟庭寬。",
            "從來遇事無凝滯，應只憂民勞寸丹。"
        ],
        "title": "送蔣肖韓赴弋陽",
        "id": "fd5d7c99-4c73-4a13-9795-37d880cf65ff"
    },
    {
        "author": "薛師石",
        "paragraphs": [
            "謹師牢絆脚，語別意茫茫。",
            "入寺春隨杖，當禪月滿牀。",
            "多因新見解，拋却舊篇章。",
            "爲我金山去，鉗鎚問一場。"
        ],
        "title": "送謹師",
        "id": "539a9acd-dbcc-47ef-84d4-35992d448f85"
    },
    {
        "author": "薛師石",
        "paragraphs": [
            "人如韞玉操如冰，拾芥推梨世豈能。",
            "案上有琴亡舊響，墓頭無火續寒燈。",
            "一官祗是幽閒過，百行惟須健筆稱。",
            "此曲調高知者少，朗吟喚得九原譍。"
        ],
        "title": "挽宋耆卿",
        "id": "7694f4ff-69f1-4cd9-a380-d48ed15e322e"
    },
    {
        "author": "薛師石",
        "paragraphs": [
            "遶縣重湖色，難同主簿清。",
            "雖云古郵置，不似近邊城。",
            "月落淮田闊，風晴隋柳輕。",
            "鄉人在曹職，相得爲詩情。"
        ],
        "title": "送高郵周主簿兼呈陳君端",
        "id": "ce6013a6-9bc1-42e5-ba7b-82ed2de71478"
    },
    {
        "author": "薛師石",
        "paragraphs": [
            "從小服緇素，三衣竟不長。",
            "心空無物礙，頂重有詩囊。",
            "去與雲相似，來期春未央。",
            "家山指萱草，微笑奉高堂。"
        ],
        "title": "寄守上人歸閩省親",
        "id": "eb250ead-8c04-4197-a10c-cde1f25aa781"
    },
    {
        "author": "薛師石",
        "paragraphs": [
            "平生愛菊與梅花，菊比淵明梅似逋。",
            "誰知此道今寥落，愛菊愛梅人也無。"
        ],
        "title": "無題",
        "id": "47576031-a15f-435f-ac9a-0357a64ca7fc"
    },
    {
        "author": "薛師石",
        "paragraphs": [
            "貧因幾首詩，閒高一著棋。",
            "瓜田常嘿坐，不願有人知。"
        ],
        "title": "戊子七月十一日",
        "id": "71fc8275-7ae6-48b0-af5b-3e65ee69857e"
    },
    {
        "author": "薛師石",
        "paragraphs": [
            "半洞容千佛，諸峰共一雲。"
        ],
        "title": "句  其一",
        "id": "17ea02af-4989-49bd-bd79-ae49a8a0e967"
    },
    {
        "author": "薛師石",
        "paragraphs": [
            "泉涌龍頻躍，山靈鳥不來。"
        ],
        "title": "句  其二",
        "id": "545edfaf-2061-40f4-843c-67c3df587c8a"
    },
    {
        "author": "真德秀",
        "paragraphs": [
            "煙霞本成癖，况復遊名山。",
            "舉手招白雲，欲納懷袖間。",
            "咄哉亦癡絕，有著即名貪。",
            "振衣遇長風，浩浩天地寬。"
        ],
        "tags": [
            "衡山"
        ],
        "title": "登南嶽山",
        "id": "6ac357b2-46fb-4880-bf52-411c915867d6"
    },
    {
        "author": "真德秀",
        "paragraphs": [
            "江來朱方注之東，海潮怒飛日夕相撞舂。",
            "天將古來義士骨，化作狂瀾中央屹立之青峰。",
            "孤根直下二千尺，動影裊窕沖融中。",
            "黄金側布蘭若地，鑿翠面面開窗櫳。",
            "雙橈伊軋破浪屋，恍忽置我高巃嵸。",
            "是時千山雪新霽，水面月出天清空。",
            "濤聲四起人籟寂，毛髮蕭爽琉璃宮。",
            "披衣明發躡煙靄，决眥俯入歸飛鴻。",
            "襟前渤澥歛暝色，袖裏岷峨吹曉風。",
            "越南燕北但一氣，塵埃野馬何時窮。",
            "蒼梧虞舜不可叫，王事更恨歸匆匆。"
        ],
        "title": "題金山",
        "id": "cd31cfd2-a131-435a-9113-76079283fcfc"
    },
    {
        "author": "真德秀",
        "paragraphs": [
            "交情世豈乏，道合古所難。",
            "自我得此友，清芬襲芝蘭。",
            "苦語時見箴，微言獲同參。",
            "相從仁義林，超出名利關。",
            "此樂未渠央，忽告整征驂。",
            "索居可柰何，使我喟且嘆。",
            "至危者人心，易汩惟善端。",
            "苟無直諒友，戒謹空杅盤。",
            "重來勿愆期，同盟有青山。",
            "聖經如杲日，群目仰輝耀。",
            "利欲滑其中，雲霧隔清照。",
            "正須澄心源，乃許窺道妙。",
            "周程千載學，敬靜兩言要。",
            "幾微察毫芒，根本在奧竅。",
            "持此當弦韋，迂矣君莫誚。"
        ],
        "title": "送湯伯紀歸安仁",
        "id": "cf4ef281-8919-4818-b614-89401777a74b"
    },
    {
        "author": "真德秀",
        "paragraphs": [
            "輕舸龍山頭，木蘭作雙櫓。",
            "飄然裘司直，乘向南昌去。",
            "問君鵷鸞中，脫身遽如許。",
            "棲遲三十年，始得官掌故。",
            "小須上上考，豈不登省戶。",
            "自言野心性，瞇目九衢霧。",
            "修竹歲云晚，萱草秋亦暮。",
            "嗷嗷投林鳥，猶得反其哺。",
            "江西父母邦，非復昔饒裕。",
            "蠻煙一腥穢，樂歲且狼顧。",
            "遺黎空杼軸，行旅窘刀布。",
            "天門窈萬里，可望不可籲。",
            "君今佐元帥，精采繫一路。",
            "瘡痍俟滌濯，畫諾歸佽助。",
            "先聲路人喜，高節懦夫慕。",
            "遄當再前席，一正天子度。",
            "白鷗沒浩蕩，蒼鶻在指呼。",
            "我亦南陔人，扁舟從此具。"
        ],
        "title": "送裘司直得請西歸",
        "id": "f1721ede-74af-4705-83be-5a2fb3b07f39"
    },
    {
        "author": "真德秀",
        "paragraphs": [
            "劉子出西江，訪我江之東。",
            "何人與偕來，銜袖八鉅公。",
            "韓歐開濟姿，如晴月生空。",
            "潞公山嶽重，文正霜檜同。",
            "玉立者坡仙，天游匪涪翁。",
            "一朝參我前，毛髮生清風。",
            "淒其趙韓王，小異凌煙中。",
            "半山執拗面，亦得傳無窮。"
        ],
        "title": "題八君子圖後",
        "id": "a12f680e-12f2-44de-9277-58777bf55564"
    },
    {
        "author": "真德秀",
        "paragraphs": [
            "維南有州古佛國，選佛場開自疇昔。",
            "誰歟經始梅溪翁，萬桂森森皆手植。",
            "文風日盛賢材多，粉袍立鵠肩相摩。",
            "萬間庇士豈不欲，環視柰無餘地何。",
            "那知吉壤在咫尺，鬼神撝呵天所惜。",
            "一朝幻出青瑶宮，山靈獻卜龍避席。",
            "昔虞局促今恢舒，乘黄騁足騰康衢。",
            "闢新葺舊兩輝映，美哉輪奐雄規橅。",
            "歲直金虬大魁出，賸喜慶成逢此日。",
            "來春甲子又一周，天相吾泉真可必。",
            "蟬聯四坐皆豪英，一樽敬爲諸君傾。",
            "浮雲富貴靡定態，要看名節留芬馨。",
            "我今歸作漁樵侶，清夢猶馳筍江滸。",
            "鳳鳴側耳聽朝陽，把酒空山爲起舞。"
        ],
        "title": "泉州貢闈慶成",
        "id": "35952b8d-1e73-4c0b-9aab-0d714b90c4a5"
    },
    {
        "author": "真德秀",
        "paragraphs": [
            "耆年自是國之珍，何間衣冠與隠淪。",
            "華髮共成千一歲，清樽相對十三人。",
            "休談洛社遺風舊，且頌僊游慶事新。",
            "三徑未荒宜早退，要將壽櫟伴莊椿。"
        ],
        "title": "壬午春社之明日請尊老會于西山之精舍龐眉皓首奕奕相照真吾邦希闊之盛事輒成口號一首併呈諸耆壽且堅異日早退之約云",
        "id": "4bfe63e8-a039-44d9-a35f-72198fa9f402"
    },
    {
        "author": "真德秀",
        "paragraphs": [
            "陳氏春秋一百一，兒女年皆過七十。",
            "一門慈孝更雍愉，四老真堪入畫圖。",
            "長官申聞太守喜，召至階庭加盛禮。",
            "老萊綵服作兒啼，今視古人更過之。",
            "老萊一身娛戲耳，况有三兒奉甘旨。",
            "人言潭俗不古如，君看此事天下無。",
            "一門高壽何由得，慈孝之人天所惜。",
            "我願湘民胥傚之，從此九州皆壽域。"
        ],
        "title": "長沙贈高年陳氏母子",
        "id": "380d4e8c-7161-410b-b65d-f23a6e6f9ed3"
    },
    {
        "author": "真德秀",
        "paragraphs": [
            "莫清彼瀟江，莫峻彼衡嶽。",
            "澄光挾秀氣，日夜相回薄。",
            "月吸珠含胎，虹貫玉生璞。",
            "子方有苗裔，溫然粹而慤。",
            "一童與三何，雙鳳兩鸑鷟。",
            "奮身辭草萊，正論吐諤諤。",
            "彤庭拜恩歸，天香尚盈握。",
            "良才國之寶，一見我心樂。",
            "平生功名會，萬里初著脚。",
            "永肩致主念，更勉經世學。",
            "錙銖分義利，毫縷辨純駁。",
            "相期激清風，與俗洗氛濁。",
            "誰歟指其南，是邦有先覺。"
        ],
        "title": "長沙新第呈諸學士",
        "id": "ec8232d7-d21c-4399-889b-4f80bad32057"
    },
    {
        "author": "真德秀",
        "paragraphs": [
            "始吾與林子，周旋大江東。",
            "子方清且貧，簞瓢屢云空。",
            "勁氣凜不折，耿耿如長虹。",
            "明年擢高科，對策大明宮。",
            "一尉遲五年，出入無奴僮。",
            "再見湘水濱，凜凜復昔同。",
            "招徠元戎幕，泛綠依芙蓉。",
            "小生敢相吏，故人儻相從。",
            "云胡歲未竟，决去如霜鴻。",
            "挽之不可留，聊復少從容。",
            "老我慵且鈍，栽培欠深功。",
            "子進未可量，德業方崇崇。",
            "永懷昔君子，和氣填心胸。",
            "濂溪霽月朗，伊水春風融。",
            "至今想其人，猶爲起敬恭。",
            "天資貴强矯，學力無終窮。",
            "我如石之頑，遲子相磨礲。",
            "子質雖玉瑩，可廢它山攻。",
            "雁峰毋久留，來思靈麓峰。"
        ],
        "title": "送林自知自幕中歸常寧",
        "id": "1e53629e-fef2-4bd8-bb68-0071ff8f0e66"
    },
    {
        "author": "真德秀",
        "paragraphs": [
            "定王百尺臺，長安萬里目。",
            "昔人思親心，山川詎能局。",
            "於焉共登臨，使我增感觸。",
            "微霜隕陔蘭，悲風撼庭木。",
            "銀山在何許，白雲但空谷。",
            "搔首重徘徊，冥冥江樹綠。"
        ],
        "title": "司理弟之官岳陽相別于定王臺悽然有感爲賦五詩以餞其行  其一",
        "id": "196604ff-34d7-40b3-9fbd-3067dd03c243"
    },
    {
        "author": "真德秀",
        "paragraphs": [
            "念昔戲綵時，歡娛共晨夕。",
            "天風吹驚鴻，一散不並翼。",
            "相逢重湖南，感歎復悽惻。",
            "王事不可留，去指重湖北。",
            "層樓時悵望，茫茫楚天碧。",
            "數寄平安書，老懷庶寬釋。"
        ],
        "title": "司理弟之官岳陽相別于定王臺悽然有感爲賦五詩以餞其行  其二",
        "id": "c42b7df2-c17b-4e63-a0ba-a651010a2091"
    },
    {
        "author": "真德秀",
        "paragraphs": [
            "憶我將漕年，適如子今日。",
            "於焉四閏餘，過眼風雨疾。",
            "壯强豈足恃，進德當汲汲。",
            "永懷古之人，聞道在四十。",
            "我慚已過之，因循悼前失。",
            "子盍猛自鞭，聖門本無柅。"
        ],
        "title": "司理弟之官岳陽相別于定王臺悽然有感爲賦五詩以餞其行  其三",
        "id": "1912c6f4-c286-4b07-b166-e2d0f6204b0a"
    },
    {
        "author": "真德秀",
        "paragraphs": [
            "心源本澄靜，皎月懸晴空。",
            "利欲一汩之，晶明變塵矇。",
            "擾擾千蟯蚘，攢攢萬銛鋒。",
            "昏冥弗自覺，乃與禽犢同。",
            "一朝發深省，妙理仍昭融。",
            "要須大敵勇，鈎援臨崇墉。",
            "不見簞瓢人，四勿收殊功。"
        ],
        "title": "司理弟之官岳陽相別于定王臺悽然有感爲賦五詩以餞其行  其四",
        "id": "0c7595bc-e06a-4945-bd75-a260d7134e6b"
    },
    {
        "author": "真德秀",
        "paragraphs": [
            "先民不可見，懷哉金玉音。",
            "士雖一命微，愛物宜存心。",
            "矧茲圜扉內，白日變重陰。",
            "求情箠楚下，冤哉詎能禁。",
            "謼嘷漫弗省，鬼神爲悲吟。",
            "子往蒞其職，朝夕惟欽欽。",
            "謹刑勿留獄，斯語真良箴。"
        ],
        "title": "司理弟之官岳陽相別于定王臺悽然有感爲賦五詩以餞其行  其五",
        "id": "996ec508-6aad-4665-becf-9aa80a7d328b"
    },
    {
        "author": "真德秀",
        "paragraphs": [
            "我聞洙泗言，惟仁靜而壽。",
            "汝欲綿脩齡，斯義盍深究。",
            "越從開闢來，新故更禪受。",
            "巍巍獨山嶽，屹立鎮宇宙。",
            "其體固而安，其形博而厚。",
            "噓呵雲霧興，涵煦草木茂。",
            "皆由一靜功，變化生萬有。",
            "千古無動摇，兩儀等悠久。",
            "吁嗟人心危，六鑿互攻鬭。",
            "眇焉方寸微，怵彼羣物誘。",
            "擾擾無寧期，得不易衰朽。",
            "汝今志于學，一念貴操守。",
            "天真浚其源，人僞窒其竇。",
            "冶容命之斧，妖聲性之寇。",
            "腊毒由厚味，亂德本醇酎。",
            "當如禦讎敵，豈但惡惡臭。",
            "歛然肅襟靈，神物森左右。",
            "融融湛虛明，役役息紛揉。",
            "還吾性之仁，萬善此其首。",
            "但存達德三，可卜與齡九。",
            "不勝玉女心，持用薦杯酒。"
        ],
        "title": "志道生日爲詩勉之",
        "id": "92ac6fc2-b498-47a6-aacc-8b6b7ad6cad2"
    },
    {
        "author": "真德秀",
        "paragraphs": [
            "唐人重科甲，擬以折桂榮。",
            "一登羣仙籍，不羨千佛經。",
            "終全歲寒姿，乃比秋香清。",
            "咄彼牛李輩，伊優至公卿。",
            "迨今齒其人，名字猶臊腥。",
            "卓哉劉戶曹，直氣霜稜稜。",
            "一朝脫淡墨，千古揚芬馨。",
            "鷄峰有名家，奕葉彯儒纓。",
            "庭中三嘉樹，屹立長寧寧。",
            "西風正摇落，翠葆黄金英。",
            "勁節松可友，孤芳梅謂兄。",
            "丁寧命諸郎，我豈貪浮名。",
            "愛此臭味同，故以書吾楹。",
            "爾曹方茂學，志取宮袍青。",
            "要須勉植立，毋但希騰凌。",
            "己大外物小，道充人爵輕。",
            "當如燕山竇，義方垂世評。",
            "勿效東堂詵，射策矜虛聲。",
            "懿哉君斯言，可折末俗醒。",
            "刻詩堂之楣，室觀全氏興。"
        ],
        "title": "題全氏三桂堂",
        "id": "553c6080-4f9b-4042-832f-e772d63c2fe5"
    },
    {
        "author": "真德秀",
        "paragraphs": [
            "迅雷地中藏，當此沍寒日。",
            "積陰排層空，初陽露微茁。",
            "而曰天地心，於此見機括。",
            "良猶勢方升，猶木吐牙枿。",
            "培壅勿使傷，怒長焉可遏。",
            "此理之在人，善端實初發。",
            "熒熒火將燃，涓涓泉欲達。",
            "吁嗟道心微，物欲易攻奪。",
            "差之一毫芒，相去舜與桀。",
            "要須二者間，明辨與精察。",
            "見義勇必爲，欻如矢之决。",
            "去惡凜勿疑，剨如刃之割。",
            "坐令人僞消，但覺天機活。",
            "四時無非春，八荒皆在闥。",
            "喜君生茲辰，聊爲演此法。",
            "願祝君壽長，勿嫌吾詩拙。"
        ],
        "title": "壽楊龢父",
        "id": "43bfe0b5-7258-4986-9991-af095d25c2c8"
    },
    {
        "author": "真德秀",
        "paragraphs": [
            "舞鶴亭空亭，無鶴胡爲名。",
            "亦如西山賦招鶴，無鶴可招也不惡。",
            "何必玄裳縞袖二八真娉婷，想像標致便足使人毛骨清。",
            "仙翁好鶴非徒爾，鶴德從來比君子。",
            "坡仙自謂吾不如，今翁與坡豈其殊。",
            "蒼苔白石有餘樂，一似簞瓢甘澹泊。",
            "笑殺飛鳶太不靈，貪腥嗜腐譁然爭。",
            "九臯一唳醒人耳，又如片言之善應千里。",
            "更笑荒林老木終日號畢逋，說吉說凶誰聽渠。",
            "仙翁愛鶴愛其德，我讀翁詩三歎息。",
            "便好從翁痛飲醉倒斯亭邊，振袂起舞學胎仙。"
        ],
        "title": "舞鶴亭歌",
        "id": "1f6b310e-5c0e-4e8e-8d9d-4a30244c0e64"
    },
    {
        "author": "真德秀",
        "paragraphs": [
            "吾衰倦對客，晤語惟青山。",
            "修竹引清風，時爲掩柴關。",
            "今晨何人來，踏破莓苔斑。",
            "驚顧復自喜，不妨伴虛閑。"
        ],
        "title": "送吳定夫西歸  其一",
        "id": "7de336c2-28a8-4eb5-88e6-59068b3d10a0"
    },
    {
        "author": "真德秀",
        "paragraphs": [
            "世情重聲利，榮途足趨走。",
            "夫君獨何爲，經年闖林藪。",
            "東尋金壇翁，南訪玉峰叟。",
            "借問兩臞仙，來時輕健否。"
        ],
        "title": "送吳定夫西歸  其二",
        "id": "b7716e3d-621f-4d99-a8dd-6fc4e1c318ec"
    },
    {
        "author": "真德秀",
        "paragraphs": [
            "慈湖老仙伯，乘雲賓帝鄉。",
            "念之每汍瀾，風味不可忘。",
            "其門多英特，清文照縑緗。",
            "爲我勖諸賢，佐道當自强。"
        ],
        "title": "送吳定夫西歸  其三",
        "id": "9d39be52-aa60-4763-8608-ecf072dc3e46"
    },
    {
        "author": "真德秀",
        "paragraphs": [
            "麻源在何許，茫茫白雲端。",
            "悽其一布裘，何以禦風寒。",
            "歸來有餘師，興盡當知還。",
            "便好斸空谷，賸種青琅玕。"
        ],
        "title": "送吳定夫西歸  其四",
        "id": "417e1768-4c53-43b9-bc64-5d13dbfdb3b6"
    },
    {
        "author": "真德秀",
        "paragraphs": [
            "程子精微談穀種，謝公近似喻桃仁。",
            "要須精別性情異，方識其言親未親。"
        ],
        "title": "詠仁",
        "id": "45fd44dd-4418-4a82-a20b-4336e1f4d45f"
    },
    {
        "author": "真德秀",
        "paragraphs": [
            "魏公孤忠如孔明，赤手能支天柱傾。",
            "蘇公高節如子陵，寸膠解使黄河清。",
            "等是世間少不得，問津耦耕各其適。",
            "後人未可輕雌黄，兩翁之心秋月白。"
        ],
        "title": "題隠者蘇翁事迹",
        "id": "69b70896-06ae-480e-bede-4fdb7a8cabea"
    },
    {
        "author": "真德秀",
        "paragraphs": [
            "西湖南山和靖廬，西山東湖清隠居。",
            "皇天從來具老眼，勝地不肯栖凡夫。",
            "眼中四時風月景，胸次萬古皇王書。",
            "夫君豈是終隠者，要學川雲時卷舒。"
        ],
        "tags": [
            "西湖"
        ],
        "title": "題湖山清隠",
        "id": "9d6f0c42-1d4f-4219-adcf-a34b3f2c5038"
    },
    {
        "author": "真德秀",
        "paragraphs": [
            "去年壽君時，清溪無梁涉者危。",
            "今年壽君時，長虹卧波指可期。",
            "珍材遠林天發隠，文石象玉神效奇。",
            "蛟龜爲橋頃刻就，又似仙伯工娛嬉。",
            "官自憂民民自樂，此事更屬無窮思。",
            "要須移此濟川手，棟我王國無傾欹。",
            "從今南浦淥波上，惠澤千春同渺瀰。"
        ],
        "title": "新橋行",
        "id": "cb49f929-3fcb-4792-a39a-3e778b29ae74"
    },
    {
        "author": "真德秀",
        "paragraphs": [
            "君以鐵面名，自謂相人無軟語。",
            "我亦鐵心人，不把窮通來問汝。",
            "獨有一事欲扣君，學海無底難窮尋。",
            "幾時鐵拳透鐵壁，直窺千年賢聖心。"
        ],
        "title": "贈小鐵面王相士",
        "id": "8205229b-81ce-49df-b8f3-2902d3f3b4b8"
    },
    {
        "author": "真德秀",
        "paragraphs": [
            "平生慣讀橫渠銘，不讀許負天綱書。",
            "窮通歡戚若有二，天之玉女元非殊。",
            "但應內省無所疚，何必從君問休咎。",
            "北窗燕坐寂無言，時聽幽禽哢晴晝。"
        ],
        "title": "贈岳相師",
        "id": "50e15853-5f86-4cf2-a424-05c14a324bef"
    },
    {
        "author": "真德秀",
        "paragraphs": [
            "有崇南岳之五峰，倚天壁立雲濛鴻。",
            "我嘗振衣峰頂立，頗似吾鄉好峰七。",
            "七峰五峰小大雖不齊，氣象峍兀實似之。",
            "牛首峨峨峙雙闕，蕉嶺楊梅兩奇絕。",
            "南臺林磵佛世界，百丈煙霞龍洞穴。",
            "仙人冠劍端且凝，仙源萬疊秋空橫。",
            "縈青繚白望不斷，好似衡山山下看。",
            "曏來秀孕兩宗工，文章節操爲世雄。",
            "百年山川久寂歷，人物今有仙游翁。",
            "翁才古干將，翁目巖下電。",
            "千牛解剝刃有餘，萬象妍媸鏡中現。",
            "可持龍虎節，可運玉帳籌。",
            "才高驚衆世弗售，祗令遺愛留丹丘。",
            "丹丘遺愛人人誇，經界寬租惠最多。",
            "后皇嘉之錫異夢，使汝有子登巍科。",
            "翁壽當萬千，翁年纔八十。",
            "視昔殷大夫，僅乃十之一。",
            "渭川出處付何心，獨探玄關深更深。",
            "舞鶴山前春色好，靜對七峰長不老。"
        ],
        "tags": [
            "衡山"
        ],
        "title": "七峰行爲外舅壽",
        "id": "5121e781-9c1e-4669-9441-8ca4042d4250"
    },
    {
        "author": "真德秀",
        "paragraphs": [
            "君家百尺樓，近在環堵室。",
            "室處豈不佳，暑溽厭煩鬰。",
            "著脚躡層梯，心眼便超軼。",
            "好風天外來，佳月雲端出。",
            "清明湛空闊，洞視了孅悉。",
            "豈徒快登臨，抑可驗學術。",
            "大哉天地心，昭然本如日。",
            "世人庳且隘，動以私見窒。",
            "未能脫塵凡，底處識微密。",
            "羨君有斯樓，發以靜春筆。",
            "知崇與禮卑，二義貫于一。",
            "獨理要高明，履道貴平實。",
            "庶幾足目俱，不但窺髣髴。",
            "工夫妙方寸，豈假身外物。",
            "此境未昭融，此屋空突兀。",
            "君看希聖徒，陋巷暗蓬蓽。"
        ],
        "title": "題李立父高遠樓",
        "id": "3dcef499-654d-4d2d-ab54-8cb3486f9417"
    },
    {
        "author": "真德秀",
        "paragraphs": [
            "衝寒暫行役，遺汝以青氈。",
            "要識夜眠處，當如親膝前。",
            "凊溫供子職，清白保家傳。",
            "小令多堪法，毋顓字畫妍。"
        ],
        "title": "以青氈與志道",
        "id": "8c66dd05-c607-48d5-876e-8571fd82dbb1"
    },
    {
        "author": "真德秀",
        "paragraphs": [
            "大中大夫漢千戶，子男一位周諸侯。",
            "人生到此不易得，况復寶带懸精鏐。",
            "雖然三者皆外物，達人睨視如雲浮。",
            "天公最嗇是眉壽，七十從來已稀有。",
            "堂堂玉立仙遊翁，歲比磻溪未華首。",
            "碧瞳射人雙鏡懸，曉窗貝葉聲琅然。",
            "問渠那得許强健，陰功久在朱陵編。",
            "願翁遨嬉更千歲，做盡人間方便事。",
            "却乘白鶴御丹鸞，直上紫清朝玉帝。"
        ],
        "title": "壽外舅楊開國",
        "id": "ea74bc0b-c74d-49d7-935f-351a72388c94"
    },
    {
        "author": "真德秀",
        "paragraphs": [
            "去聖既云遠，至理日以冥。",
            "言道指虛玄，語性雜精靈。",
            "正傳久蕪沒，異學得魁橫。",
            "卓哉周程張，磊隗三代英。",
            "妙藴發天地，微言昭日星。",
            "後來紫陽翁，抑又集大成。",
            "煌煌八書訓，凜凜萬世程。",
            "學者生此時，坦然有規繩。",
            "但患舍康莊，自趨柴與荆。",
            "張君江西來，頗嘗得師承。",
            "敝衣雖懸鶉，猛志欲掣鯨。",
            "袖出文一編，其辭峻而清。",
            "此士不易有，歸歟更研精。",
            "勿受俗學變，而爲寵辱驚。",
            "貧者士之常，未合寧躬耕。",
            "高門謹勿謁，養此氣崢嶸。",
            "不見商歌人，洋洋金石聲。"
        ],
        "title": "贈旴江張平仲",
        "id": "02ac6df1-599d-4dfc-a21f-9c27cb5102e4"
    },
    {
        "author": "真德秀",
        "paragraphs": [
            "樵川古樂國，誰遣生榛菅。",
            "往事忍復言，念之輒長歎。",
            "子往字其人，寄任良亦艱。",
            "傷哉周餘民，十室九孤鰥。",
            "深心察苛癢，摩手蘇痍瘢。",
            "願加百倍功，勿作常時觀。"
        ],
        "title": "送王子文宰昭武  其一",
        "id": "14352190-e872-47bf-9ba7-ba0cf79dcaaf"
    },
    {
        "author": "真德秀",
        "paragraphs": [
            "熒熒匣中龍，爛爛巖下電。",
            "紛綸揮霍間，坐子百千變。",
            "雖然事幾微，易矚亦易眩。",
            "誤從快處生，理向靜中現。",
            "健决要安徐，聰明貴韜歛。",
            "潛齋有愚言，或可代箴砭。"
        ],
        "title": "送王子文宰昭武  其二",
        "id": "b323e0f7-e659-4022-b68e-5a5011945020"
    },
    {
        "author": "真德秀",
        "paragraphs": [
            "百諫或繞指，粹白俄成緇。",
            "有初諒非難，其難在終之。",
            "道心眇絲粟，易爲群物移。",
            "不有精一功，誰能勝惟危。",
            "子今如玉雪，瑩潔亡少疵。",
            "願言保令德，歲晏以爲期。"
        ],
        "title": "送王子文宰昭武  其三",
        "id": "09abdbc8-bd31-4b96-a744-f647a7f84829"
    },
    {
        "author": "真德秀",
        "paragraphs": [
            "堂堂先太史，一節貫初終。",
            "况有壽母賢，切切唯教忠。",
            "承家諒匪易，負任丘山崇。",
            "可不日汲汲，仰希前哲蹤。",
            "敬義兩夾持，師友交磨礲。",
            "餘事作詩人，毋顓鎪句工。"
        ],
        "title": "送王子文宰昭武  其四",
        "id": "3e11f29c-7f60-4c18-8a2b-20b0f4f6d507"
    },
    {
        "author": "真德秀",
        "paragraphs": [
            "平時州縣間，上下意苦異。",
            "善書肘或掣，有志奚由遂。",
            "子今得所從，展布有餘地。",
            "兩賢更勠力，萬物應吐氣。",
            "相期召杜功，奕奕照采世。",
            "不須峴首碑，自有樵川誌。"
        ],
        "title": "送王子文宰昭武  其五",
        "id": "898bdedb-0e06-4f22-9d78-ec78261f295a"
    },
    {
        "author": "真德秀",
        "paragraphs": [
            "陽和二月春，草木皆生意。",
            "那知田野間，斯人極憔悴。",
            "殷勤問由來，父老各長喟。",
            "富室不憐貧，千倉盡封閉。",
            "只圖價日高，弗念民已弊。",
            "去年值饑荒，自分無噍類。",
            "幸哉活至今，且復遇豐歲。",
            "庶幾一餉樂，養育謝天地。",
            "豈期新春來，米穀更翔貴。",
            "况又絕市無，縱有濕且碎。",
            "何由充饑腸，何由飽孥累。",
            "恨不死荒年，免復見憂畏。",
            "我聞父老言，痛切貫心肺。",
            "行行至平洲，景象頓殊異。",
            "白粲玉不如，一升纔十四。",
            "問誰長者家，作此利益事。",
            "父老合掌言，子文姓陳氏。",
            "起家本儒生，疇昔樂賑施。",
            "憶昨艱食時，巨室爭謀利。",
            "米斗三百餘，獨收七十二。",
            "三都數千口，受彼更生惠。",
            "開庫質敝衣，假此賙貧匱。",
            "取本不取息，所活豈勝計。",
            "我曹非此翁，久作溝中胔。",
            "吁嗟薄俗中，乃有此高義。",
            "吾邦賢使君，愛民均幼稚。",
            "一聞平糶家，褒賞無不至。",
            "或與旌門閭，或與錫金幣。",
            "獨有潁川翁，寵光未之被。",
            "故作行路謠，庶徹鈴齋邃。",
            "且俾殖利徒，聞風默知愧。",
            "並生穹壤間，與我皆同氣。",
            "富者盍憐貧，有如兄恤弟。",
            "惻隠仁之端，人人均有是。",
            "頑然鐵石心，何異患風痹。",
            "不仁而多財，聚易散亦易。",
            "惟有種德家，福祿可長世。",
            "不聞眉山蘇，盛美光傳記。",
            "賣田救年荒，生子爲國器。",
            "不見南浦毛，一惟利是嗜。",
            "積穀幸年荒，生子遭黥隸。",
            "天道極昭明，勿作幽遠視。",
            "誰歟爲斯謠，西山真隠吏。"
        ],
        "title": "浦城勸糶",
        "id": "41190e3a-74ba-4368-a3c0-9537c0894205"
    },
    {
        "author": "真德秀",
        "paragraphs": [
            "漢宮葦篋兒呱呱，濟南梓柱陰扶疏。",
            "富平家人正愉樂，安昌帝師工獻諛。",
            "子真東南一尉耳，黄綬凄凉百僚底。",
            "手持短疏叩天閽，義激丹衷淚橫眥。",
            "翩然一朝徑拂衣，愛君無路空依依。",
            "人傳九江已仙去，吳門再見是邪非。",
            "神仙茫茫那可測，上帝從來賞忠直。",
            "天上果有驂鸞人，合領群真朝北極。",
            "自從舉手謝世間，千年白鶴何時還。",
            "玉簫聲斷杉檜冷，祇餘丹竈留空山。",
            "谷口之孫古膚使，亭斸青冥挹仙袂。",
            "耿耿應懷貫日忠，飄飄豈羨凌雲氣。",
            "我來快讀華星篇，清徹毛骨風泠然。",
            "何當結茅最高頂，一榻容我分雲煙。"
        ],
        "title": "挹仙亭",
        "id": "12de5ffe-abd1-49ae-9c65-c7df50bfbbc1"
    },
    {
        "author": "真德秀",
        "paragraphs": [
            "君辭萬里蜀，東游海之壖。",
            "所挾大易數，自謂探幽玄。",
            "縱橫布籌算，妙若蓍之圓。",
            "殷勤扣其說，得數須得全。",
            "人生穹壤間，其孰司陶甄。",
            "短長辨鳬鶴，百一分夔蚿。",
            "造物初何必，賦受自爾偏。",
            "數有饒與乏，定命誰能遷。",
            "理則無虧盈，一性各渾然。",
            "顔跖偶壽夭，堯桀非愚賢。",
            "緬懷樂正子，聖門得真傳。",
            "全生必全歸，此語星日懸。",
            "予生故多奇，榮枯聽諸天。",
            "獨有任道心，未死須乾乾。",
            "君提空囊至，又復垂橐旋。",
            "豈嘗卜而來，所遇非昔泉。",
            "術工用乃拙，爲子笑且憐。",
            "矢詩苦不多，聊壓瞿唐船。"
        ],
        "title": "贈梓潼袁君西歸",
        "id": "c648556d-a2fe-4596-8f62-5ef3b1d7eae2"
    },
    {
        "author": "真德秀",
        "paragraphs": [
            "皇皇造化鈞，橐籥生萬彙。",
            "林林滿穹壤，異體實同氣。",
            "痛癢本相關，彼己當一視。",
            "矧惟守令職，休戚我焉寄。",
            "盍推若保心，睠焉撫孩稚。",
            "橫目事征求，往往學頑痹。",
            "牀剝膚已侵，鷹擊毛盡摯。",
            "但期己豐腴，皇恤彼憔悴。",
            "近來二十年，貪風日滋熾。",
            "蒲萄得凉州，西園鬨成市。",
            "環詹郡邑間，太半皆污吏。",
            "民窮盜乃起，原野厭枯胔。",
            "哀哉罹禍徒，念之輒揮涕。",
            "天地忽開張，清飆掃氛曀。",
            "我乃於此時，擁旄忝爲帥。",
            "顧慙老儒生，蹇拙乏長技。",
            "同官爲僚友，努力圖共濟。",
            "惟閩古大都，星羅邑十二。",
            "豈無良大夫，與我同厥志。",
            "要如羔羊直，委蛇自無愧。",
            "勿爲碩鼠貪，躑躅乃多畏。",
            "上方明黜陟，我亦公舉刺。",
            "民言即豐碑，令問疾郵置。",
            "黄堂一巵酒，殷勤抒至意。",
            "慎勿多酌余，憂心正如醉。"
        ],
        "title": "會三山十二縣宰",
        "id": "c1b33727-9c6f-4f6d-8c3d-2187134fc778"
    },
    {
        "author": "真德秀",
        "paragraphs": [
            "嚴宸有追詔，趣上太守符。",
            "疲民未蘇醒，還顧空躊躇。",
            "來尋靈源盟，喜與佳客俱。",
            "始酌清泠泉，一浣丹墨洿。",
            "超然煩溽中，著身在冰壺。",
            "遲明陟危亭，雲濤渺空虛。",
            "煙霏倏開闔，峰巒時有無。",
            "偉哉此絕觀，雄壓東南隅。",
            "蒼崖萬仞立，四面環瓊琚。",
            "翠木巧蔽虧，亭午清陰敷。",
            "令人澹忘歸，似到真華胥。",
            "憶昨泛蓮日，選勝邀朋徒。",
            "摩挲巖上刻，慨仰趙與朱。",
            "舉觴酹且盟，一節期終初。",
            "重來三十年，恍如隔朝晡。",
            "並游四五人，存者獨老癯。",
            "有懷子陳子，感歎爲欷歔。",
            "子抱明月終，我方長涂趨。",
            "顛踣懼不免，儆省當何如。",
            "願言祝同社，著力相携扶。",
            "禪伯亦可人，新結峰頂廬。",
            "老我故倦游，軒冕非所娛。",
            "會須脫塵鞿，來依懶瓚居。"
        ],
        "title": "游鼓山",
        "id": "d3ebd18b-0f2f-4035-b855-bc29397e18b8"
    },
    {
        "author": "真德秀",
        "paragraphs": [
            "客夢成時夜向闌，幽泉挾雨響潺潺。",
            "清魂便覺超塵世，何况真栖巖石間。"
        ],
        "title": "題來青館",
        "id": "9f7eff8b-fac1-4bd1-80b2-bc1b3d4bf8fb"
    },
    {
        "author": "真德秀",
        "paragraphs": [
            "萬間貢宇舊巍巍，更闢新楹廣舊規。",
            "豈爲儒生决科計，要培宗社太平基。"
        ],
        "title": "泉州貢院舉梁八詠  其一",
        "id": "36de68a7-c730-436a-a791-71e1ba896eb0"
    },
    {
        "author": "真德秀",
        "paragraphs": [
            "雲斤初運日逢甲，虹影乍橫星值奎。",
            "天相斯文兆先見，不須佳讖指金雞。"
        ],
        "title": "泉州貢院舉梁八詠  其二",
        "id": "2378f2ce-2a10-4631-ac8f-70d864f5e24c"
    },
    {
        "author": "真德秀",
        "paragraphs": [
            "棘闈曾闢大江東，喚起秦淮兩蟄龍。",
            "况是此邦饒俊彥，何愁盛事不重重。"
        ],
        "title": "泉州貢院舉梁八詠  其三",
        "id": "bf33e17e-03a7-41d8-ab19-75ab32585a4b"
    },
    {
        "author": "真德秀",
        "paragraphs": [
            "明年丹詔下楓宸，定有英材起海瀕。",
            "勉取梁公舊衣鉢，從今人說兩庚辰。"
        ],
        "title": "泉州貢院舉梁八詠  其四",
        "id": "d690ac56-f256-417a-8d72-f7b313e10b8f"
    },
    {
        "author": "真德秀",
        "paragraphs": [
            "梁脊伊誰姓氏題，梅溪去後有苕溪。",
            "自慚拙守何爲者，强策駑駘繼駃騠。"
        ],
        "title": "泉州貢院舉梁八詠  其五",
        "id": "515e086c-d7d0-4c0f-b0dc-d3fdf611a1f9"
    },
    {
        "author": "真德秀",
        "paragraphs": [
            "憶昔文闈創造初，揮毫紀實有鴻樞。",
            "乃今盛觀重輝赫，試問他邦有此無。"
        ],
        "title": "泉州貢院舉梁八詠  其六",
        "id": "05f45d88-7efb-4273-8976-1756a75092a1"
    },
    {
        "author": "真德秀",
        "paragraphs": [
            "簪橐聯輝三大老，節旄相映四賢侯。",
            "作成後進須先進，引領時流作勝流。"
        ],
        "title": "泉州貢院舉梁八詠  其七",
        "id": "b1b7ee3a-8ecb-4f6f-91e6-bc3fe3a63b13"
    },
    {
        "author": "真德秀",
        "paragraphs": [
            "策足巍科亦漫然，當知致遠識爲先。",
            "丁寧莫負梅溪祝，名節岧嶢共勉旃。"
        ],
        "title": "泉州貢院舉梁八詠  其八",
        "id": "7c4c010e-40b2-46b2-a0db-ea2cf77c7a13"
    },
    {
        "author": "真德秀",
        "paragraphs": [
            "帝里參陪意最親，聯鑣忽此爲交鄰。",
            "徐行得接雙飛鳳，驟別難留一角麟。",
            "歸奏已趨天尺五，寵光仍待月重輪。",
            "應憐留滯窮邊客，晏歲嚴霜夜夜申。"
        ],
        "title": "和侍讀祕監餞行嚴韵",
        "id": "109d936a-aee9-40ab-ad08-b79ac5f894b3"
    },
    {
        "author": "真德秀",
        "paragraphs": [
            "風煙千里走淮漘，寄語青油幕裏人。",
            "麟閣功名須有意，乃心王室勿謀身。"
        ],
        "title": "送張曜之  其一",
        "id": "6fed7927-3326-4a6d-8d96-09a922ca1f42"
    },
    {
        "author": "真德秀",
        "paragraphs": [
            "譚天之外更譚兵，風角孤虛分外精。",
            "玉帳不妨收拾取，絕勝下客著雞鳴。"
        ],
        "title": "送張曜之  其二",
        "id": "e4e2a47c-3379-41ee-8062-0da51a43854f"
    },
    {
        "author": "真德秀",
        "paragraphs": [
            "從來守令與斯民，都是同胞一樣親。",
            "豈有脂膏供爾祿，不思痛癢切吾身。",
            "此邦祗似唐時古，我輩當如漢吏循。",
            "今夕湘春一巵酒，直煩散作十分春。"
        ],
        "title": "會長沙十二縣宰",
        "id": "f43e8051-807a-44da-899e-e04f2ecc5f32"
    },
    {
        "author": "真德秀",
        "paragraphs": [
            "是州皆有勸農文，父老聽來似不聞。",
            "只爲空言難感動，須將實意寫殷勤。"
        ],
        "title": "長沙勸耕  其一",
        "id": "72b83b8b-87ab-4f52-b9e7-af166ede9ecc"
    },
    {
        "author": "真德秀",
        "paragraphs": [
            "使君元起自鋤犂，田野辛勤事總知。",
            "要爲爾民除十害，肯容苛政奪三時。"
        ],
        "title": "長沙勸耕  其二",
        "id": "7efe3ed9-474a-48f6-bde8-9801b21d9d37"
    },
    {
        "author": "真德秀",
        "paragraphs": [
            "已看三白兆年豐，更喜春來雨澤通。",
            "從昔楚邦農事早，好將人力副天工。"
        ],
        "title": "長沙勸耕  其三",
        "id": "5872c148-ee1b-4f75-ad9c-aa956036cf27"
    },
    {
        "author": "真德秀",
        "paragraphs": [
            "田裏工夫著得勤，翻鋤須熟糞須均。",
            "插秧更要當時節，趁取陽和三月春。"
        ],
        "title": "長沙勸耕  其四",
        "id": "81234973-639f-497c-a295-9ebb75577bbd"
    },
    {
        "author": "真德秀",
        "paragraphs": [
            "聞說陂塘處處多，併工修築莫蹉跎。",
            "十分積取盈堤水，六月驕陽柰汝何。"
        ],
        "title": "長沙勸耕  其五",
        "id": "827bebc9-c069-4dc9-8cc6-cd4dc2e08703"
    },
    {
        "author": "真德秀",
        "paragraphs": [
            "田家拚取一春忙，男力菑畬女課桑。",
            "隴上黄雲機上雪，暫時辛苦樂時長。"
        ],
        "title": "長沙勸耕  其六",
        "id": "771342f2-12fd-4997-9492-10f39803ca04"
    },
    {
        "author": "真德秀",
        "paragraphs": [
            "鞠育當知父母恩，弟兄更合識卑尊。",
            "孝心盡處通天地，善行多時福子孫。"
        ],
        "title": "長沙勸耕  其七",
        "id": "7f5cae1e-2c31-408c-b976-daf2f5ee35c0"
    },
    {
        "author": "真德秀",
        "paragraphs": [
            "千金難買是鄉鄰，恩意相歡即至親。",
            "年若少時宜敬老，家纔足後合憐貧。"
        ],
        "title": "長沙勸耕  其八",
        "id": "a84b1c14-b311-4f79-8fab-14606ff575ca"
    },
    {
        "author": "真德秀",
        "paragraphs": [
            "健訟翻成産禍胎，带刀却是殺身媒。",
            "爭先好勝災偏速，退步饒人福自來。"
        ],
        "title": "長沙勸耕  其九",
        "id": "f900d24a-a472-4a10-9d70-2a26d90e0770"
    },
    {
        "author": "真德秀",
        "paragraphs": [
            "不教言語太艱深，爲要人人可諷吟。",
            "把向田間歌幾遍，兒童亦識使君心。"
        ],
        "title": "長沙勸耕  其一○",
        "id": "ba206ce8-520b-45be-8fed-4a8a77a53ef2"
    },
    {
        "author": "真德秀",
        "paragraphs": [
            "二十年前忝舊遊，論交今日始從頭。",
            "我如潦盡寒潭水，君似天空明月秋。",
            "夜雨幾時重話舊，故山聞早共歸休。",
            "臨岐贈別無他祝，莫忘鄒陳爲國憂。"
        ],
        "title": "別湯升伯",
        "id": "105712f7-4dc7-42d9-b0b1-ec3ede77ee4f"
    },
    {
        "author": "真德秀",
        "paragraphs": [
            "天教一老立堂堂，步武媻姍盡未妨。",
            "元始故家典刑在，北方正學派流長。",
            "新恩已煥青藜照，舊德行詢黄髮良。",
            "多謝寄詩勤問訊，自憐疏懶似嵇康。"
        ],
        "title": "和趙章泉",
        "id": "3eb1e8bc-c774-4bf1-8654-8bff58ba2abd"
    },
    {
        "author": "真德秀",
        "paragraphs": [
            "深山讀易如康節，白首談玄似子雲。",
            "肯學時流誇末技，却於聖處策奇勳。",
            "二圖君已窺微指，十翼吾方愧淺聞。",
            "得意春風重過我，綠波清夜話羲文。"
        ],
        "title": "送永嘉陳有輝",
        "id": "c5a1c051-1a23-4ad0-abd5-ddfb7d9a7d9b"
    },
    {
        "author": "真德秀",
        "paragraphs": [
            "濂洛相傳無別法，孔顔樂處要精求。",
            "須憑實學工夫到，莫作閑談想像休。"
        ],
        "title": "題黄氏貧樂齋  其一",
        "id": "09242682-1406-4df0-9a24-958d5826367f"
    },
    {
        "author": "真德秀",
        "paragraphs": [
            "道鄉曾舉龍門話，認作玄關透悟機。",
            "儒佛差殊真眇忽，請君參取是耶非。"
        ],
        "title": "題黄氏貧樂齋  其二",
        "id": "4b2e2c1d-679c-48cf-a890-99a637d3848d"
    },
    {
        "author": "真德秀",
        "paragraphs": [
            "閑中意趣定何如，靜把陳編自卷舒。",
            "希聖希賢真事業，潜天潜地細工夫。",
            "林泉有分吾生足，鍾鼎無心世味疏。",
            "政使一貧真到骨，不妨陋巷樂顔癯。"
        ],
        "title": "閑吟",
        "id": "48d76ddd-9277-4cce-8ecc-42fa2a2c33da"
    },
    {
        "author": "真德秀",
        "paragraphs": [
            "一真不昧人中佛，五戒俱全俗裏僧。",
            "必待方袍與圓頂，維摩龐老又何曾。"
        ],
        "title": "凈豁持鉢求度爲說偈言",
        "id": "388eede5-02e0-418e-a891-6bcb40eab786"
    },
    {
        "author": "真德秀",
        "paragraphs": [
            "黄山桃李閙春風，曾見先生化育中。",
            "經界力行師孟子，井田有意復周公。",
            "幾年凋俗成佳邑，一旦新綸賞舊功。",
            "明主已知材智美，渭川行起釣璜翁。"
        ],
        "title": "賀外舅轉官",
        "id": "d45fd439-e9b3-4bd2-b985-df8baf3e3941"
    },
    {
        "author": "真德秀",
        "paragraphs": [
            "壽日將何勸壽巵，不妨拈出去年詩。",
            "大生皆自微陽起，百善端從一念基。",
            "身欲寧時須主靜，幾纔動處要先知。",
            "老來自笑無新句，那得仙翁一解頤。"
        ],
        "title": "壽楊龢父",
        "id": "e5956fdf-e217-448d-b8c7-32def9ebf70f"
    },
    {
        "author": "真德秀",
        "paragraphs": [
            "虎頭自合取侯封，好爲明時立雋功。",
            "做了玉關班定遠，却陪芝嶺夏黄公。"
        ],
        "title": "贈夏宗禹  其一",
        "id": "3e377ca5-66a0-4d92-b323-74bf4ca74e49"
    },
    {
        "author": "真德秀",
        "paragraphs": [
            "丹經千卷浩如林，妙訣無多底處尋。",
            "但要靈臺常似水，自然元海會生金。"
        ],
        "title": "贈夏宗禹  其二",
        "id": "f91c33cc-95a5-4183-ac9b-f7e6d2356d93"
    },
    {
        "author": "真德秀",
        "paragraphs": [
            "易象推占妙入神，勸人忠孝更諄諄。",
            "只今誰似君平術，唯有南陽賣卜人。"
        ],
        "title": "贈葉子仁  其一",
        "id": "39970568-916c-48f0-8052-ac1387bf80f0"
    },
    {
        "author": "真德秀",
        "paragraphs": [
            "花正紛紅俄駭綠，月纔掛壁又沈鉤。",
            "世間萬事都如此，莫遣雙眉浪自愁。"
        ],
        "title": "贈葉子仁  其二",
        "id": "9718356d-02c2-4241-9730-069df24a80bd"
    },
    {
        "author": "真德秀",
        "paragraphs": [
            "知天焉用尤臧氏，有命何須主瘠環。",
            "若向此中能照破，許君已透利名關。"
        ],
        "title": "贈葉子仁  其三",
        "id": "d28bf8dd-f38a-428c-a17f-5b3e970decac"
    },
    {
        "author": "真德秀",
        "paragraphs": [
            "人言得罪爲狂疏，若論狂疏罪不無。",
            "亦既自呵還自笑，只緣骨相合崎嶇。"
        ],
        "title": "贈徐碧鑑  其一",
        "id": "0348e871-e242-4b59-9476-6da8e5a9977d"
    },
    {
        "author": "真德秀",
        "paragraphs": [
            "論命豈能修造化，相形那解脫頭顱。",
            "知君藻鑑真超絕，試問窮通改得無。"
        ],
        "title": "贈徐碧鑑  其二",
        "id": "3ef36946-7072-4231-b806-920e73d55abe"
    },
    {
        "author": "真德秀",
        "paragraphs": [
            "飯疏飲水復何求，道在胸中百不憂。",
            "參取章泉克齋句，底須樓上更安樓。"
        ],
        "title": "題黄君貧樂齋",
        "id": "cda2c47e-993e-4ae6-9a9f-80a8264e9766"
    },
    {
        "author": "真德秀",
        "paragraphs": [
            "虎頭燕頷及鳶肩，自笑都無一事全。",
            "惟有數條瓜樣骨，尚堪山澤作臞仙。"
        ],
        "title": "贈張童子  其一",
        "id": "7882f63d-78f4-47fe-ac37-ff3ab497936e"
    },
    {
        "author": "真德秀",
        "paragraphs": [
            "聞君早號張童子，顧我初非韓退之。",
            "可惜浪拋洙泗業，只看風鑑學希夷。"
        ],
        "title": "贈張童子  其二",
        "id": "e8f5e4ac-e3c1-4cba-ab80-4f7ba0399699"
    },
    {
        "author": "真德秀",
        "paragraphs": [
            "五寸管能摹造化，七絃琴解寫人心。",
            "平生不作麒麟夢，且聽高山流水音。"
        ],
        "title": "贈邵邦傑",
        "id": "e5d00036-e0a7-41ba-8d4c-2d422fc01486"
    },
    {
        "author": "真德秀",
        "paragraphs": [
            "誕日娛親始是榮，如君慶事世難并。",
            "名園春滿三三徑，眉壽天開九九齡。",
            "帝渥頻霑新誥紫，文階重煥舊氈青。",
            "玉杯從此年年把，笑勸樽前兩福星。"
        ],
        "title": "壽楊龢父",
        "id": "e0f912e0-4d5e-4850-b572-94bc275191e2"
    },
    {
        "author": "真德秀",
        "paragraphs": [
            "花種河陽未十旬，和薰四境蚤如春。",
            "試看條教頻頻下，字字無非育物仁。"
        ],
        "title": "壽陳宰  其一",
        "id": "f2c62a8f-8cc7-4793-a161-f9c65c5d5213"
    },
    {
        "author": "真德秀",
        "paragraphs": [
            "爲民一念徹淵泉，蔬茹餘旬始籲天。",
            "歲事豐登鄰寇熄，乃知感應鼓桴然。"
        ],
        "title": "壽陳宰  其二",
        "id": "25e1ff45-bb6b-4931-b839-470444ac27d3"
    },
    {
        "author": "真德秀",
        "paragraphs": [
            "壯哉貔虎三千士，靜掃鯨鯢百萬餘。",
            "若使人人似淮右，笑談真可滅狂胡。"
        ],
        "title": "詩寄淮西王路分",
        "id": "f23858aa-6dae-4e4b-a288-a73596fd1b12"
    },
    {
        "author": "真德秀",
        "paragraphs": [
            "錕鋙切玉爛成泥，妙手鎸銅亦似之。",
            "若會此機來學道，石槃木鑽有通時。"
        ],
        "title": "贈吳景雲  其一",
        "id": "b0ef7591-133f-4d04-aca3-57cbae45652e"
    },
    {
        "author": "真德秀",
        "paragraphs": [
            "腰間爭佩印纍纍，真印從來少得知。",
            "不向聖傳中有省，黄金斗大亦何爲。"
        ],
        "title": "贈吳景雲  其二",
        "id": "03ef7c3f-24ab-48b9-9a57-f899f55e4035"
    },
    {
        "author": "真德秀",
        "paragraphs": [
            "須江壯哉縣，誰遣莽成墟。",
            "舊觀嗟難復，罷民苦未紓。",
            "手摩應切切，鞭算盍徐徐。",
            "頼有賢邦伯，當令子志攄。"
        ],
        "title": "送曹晉伯令尹之官  其一",
        "id": "2272e569-25b5-48a1-acf3-d9ef3c56c153"
    },
    {
        "author": "真德秀",
        "paragraphs": [
            "此邑吾鄰境，嘗聞歎恨深。",
            "有田盡增稅，無楮可爲衾。",
            "願布中和政，毋懷忿疾心。",
            "歸田當有日，好聽宓生琴。"
        ],
        "title": "送曹晉伯令尹之官  其二",
        "id": "da7a5d7a-23b8-4efa-b15b-b815be95530e"
    },
    {
        "author": "真德秀",
        "paragraphs": [
            "庚午仍重午，離明正繼明。",
            "炎圖千萬歲，從此愈光亨。"
        ],
        "title": "端午貼子詞 皇帝閣六首 其一",
        "id": "c8d98999-66c5-4a7f-bc6c-3a419d3229be"
    },
    {
        "author": "真德秀",
        "paragraphs": [
            "玉帛交鄰後，清陰滿塞榆。",
            "苞桑存至戒，猶佩辟兵符。"
        ],
        "title": "端午貼子詞 皇帝閣六首 其二",
        "id": "9a88b4e1-de06-4a61-a177-8b59970ca6cd"
    },
    {
        "author": "真德秀",
        "paragraphs": [
            "有意甦民瘼，無心玩物華。",
            "祗求三歲艾，休進五時花。"
        ],
        "title": "端午貼子詞 皇帝閣六首 其三",
        "id": "17aca1e5-91c0-49ea-971c-e84540e0feed"
    },
    {
        "author": "真德秀",
        "paragraphs": [
            "當宁求賢軫慮長，每因佳節憶沉湘。",
            "不須五色紉成線，自有忠言補舜裳。"
        ],
        "title": "端午貼子詞 皇帝閣六首 其四",
        "id": "83eb3cd5-6281-4139-b88b-1b122b5a8278"
    },
    {
        "author": "真德秀",
        "paragraphs": [
            "延英晝永汗霑衣，正是君王訪問時。",
            "應笑開元恣驕樂，粉團爭射學兒嬉。"
        ],
        "title": "端午貼子詞 皇帝閣六首 其五",
        "id": "9fb49075-3859-462b-8fbe-afd8b60c2ff3"
    },
    {
        "author": "真德秀",
        "paragraphs": [
            "聖心日日望豐年，清曉鑪熏徹九天。",
            "二麥登場蠶著繭，平疇新綠又連阡。"
        ],
        "title": "端午貼子詞 皇帝閣六首 其六",
        "id": "b743ceff-d02a-46e9-9f1e-f506fa77e139"
    },
    {
        "author": "真德秀",
        "paragraphs": [
            "仙木浮瓊醴，香菰簇寶槃。",
            "漢宮三十六，爭奉聖人歡。"
        ],
        "title": "端午貼子詞 皇后閣五首 其一",
        "id": "b6eae9f8-dd09-42b6-806f-94e6cbede1ab"
    },
    {
        "author": "真德秀",
        "paragraphs": [
            "槐影綠成圍，腰輿繭館歸。",
            "我躬惟服澣，先織衮龍衣。"
        ],
        "title": "端午貼子詞 皇后閣五首 其二",
        "id": "f66b66ab-01d6-4034-b294-ed27e58244e1"
    },
    {
        "author": "真德秀",
        "paragraphs": [
            "披香殿裏繡筵開，九節菖蒲七寶杯。",
            "應念臣勞如卷耳，欲將厚意酌金罍。"
        ],
        "title": "端午貼子詞 皇后閣五首 其三",
        "id": "2943cc8e-550a-4156-bb08-5ac5c60f123f"
    },
    {
        "author": "真德秀",
        "paragraphs": [
            "愛民一念徹淵泉，內府時時出禁錢。",
            "只此自添無量壽，何須彩索頌長年。"
        ],
        "title": "端午貼子詞 皇后閣五首 其四",
        "id": "cd5d157c-d5a9-4ddb-9496-6e8130ab172e"
    },
    {
        "author": "真德秀",
        "paragraphs": [
            "珠箔輕明暑氣微，靜披圖史監前徽。",
            "堪嗤唐室耽遊燕，謾借裙襦作妓衣。"
        ],
        "title": "端午貼子詞 皇后閣五首 其五",
        "id": "408a3fa5-1db9-4789-a202-f6c2eb21b22f"
    },
    {
        "author": "真德秀",
        "paragraphs": [
            "彩索金爲縷，香粳玉作團。",
            "從今逢午節，歲歲奉親歡。"
        ],
        "title": "端午貼子詞 皇太子宮五首 其一",
        "id": "8607a3c0-c378-4949-b5da-3e70cfba3a59"
    },
    {
        "author": "真德秀",
        "paragraphs": [
            "銀榜青宮裏，天風五月秋。",
            "應憐耦耕者，曝背向農疇。"
        ],
        "title": "端午貼子詞 皇太子宮五首 其二",
        "id": "6e8582bf-024b-44af-9f00-f62521307b9e"
    },
    {
        "author": "真德秀",
        "paragraphs": [
            "午漏遲遲滴玉壺，清陰羃羃布庭除。",
            "只將底事銷長日，大學中庸兩卷書。"
        ],
        "title": "端午貼子詞 皇太子宮五首 其三",
        "id": "7b22bb3a-f59b-4a42-b9f3-b1b57edbb4d0"
    },
    {
        "author": "真德秀",
        "paragraphs": [
            "居仁堂上薰風滿，閒把騷章子細看。",
            "令節豈徒供黍楝，巧言端欲戒椒蘭。"
        ],
        "title": "端午貼子詞 皇太子宮五首 其四",
        "id": "68c26077-3e94-4ad7-8473-abe474b4f822"
    },
    {
        "author": "真德秀",
        "paragraphs": [
            "焜煌八字彩毫書，鐵畫銀鈎照坐隅。",
            "心正自能祛百厲，辟邪安用道家符。"
        ],
        "title": "端午貼子詞 皇太子宮五首 其五",
        "id": "cea95fea-a712-423a-a290-26bbd18ed3a1"
    },
    {
        "author": "真德秀",
        "paragraphs": [
            "寶扇彩雲開，宮粧襯玉梅。",
            "共持千歲柏，爭獻萬年杯。"
        ],
        "title": "皇后閣春貼子詞五首  其一",
        "id": "58803ae9-6320-4f13-a57d-a58fa25c3b9f"
    },
    {
        "author": "真德秀",
        "paragraphs": [
            "寶字泥金帖，工夫剪刻純。",
            "四時俱百順，可但慶宜春。"
        ],
        "title": "皇后閣春貼子詞五首  其二",
        "id": "cfcf6382-a653-4df5-936b-5fa7e924b26b"
    },
    {
        "author": "真德秀",
        "paragraphs": [
            "曉來寬大詔初頒，物物咸霑雨露恩。",
            "共仰生成歸帝力，誰知輔佐屬坤元。"
        ],
        "title": "皇后閣春貼子詞五首  其三",
        "id": "8f6d08b7-af2f-49d0-8438-b2cc0c1c65de"
    },
    {
        "author": "真德秀",
        "paragraphs": [
            "笙歌北院連南院，景物新年勝舊年。",
            "梅柳也知天意好，十分粧點鬭春妍。"
        ],
        "title": "皇后閣春貼子詞五首  其四",
        "id": "af547e99-4e25-4522-b46b-b6ccb271176d"
    },
    {
        "author": "真德秀",
        "paragraphs": [
            "御沼春融冰半澌，偶觀流荇已參差。",
            "因時有感關雎詠，寤寐難忘窈窕思。"
        ],
        "title": "皇后閣春貼子詞五首  其五",
        "id": "4f1a3036-6788-4b16-b007-b506b9b84d3f"
    },
    {
        "author": "真德秀",
        "paragraphs": [
            "翠浪兩岐麥，冰絲八繭蠶。",
            "今年收倍好，歌頌滿周南。"
        ],
        "title": "皇后閣端午貼子詞五首  其一",
        "id": "380fd658-c554-464f-a895-cf739076671f"
    },
    {
        "author": "真德秀",
        "paragraphs": [
            "日永坤寧殿，時將萬卷看。",
            "從容聊灑翰，寶扇舞龍鸞。"
        ],
        "title": "皇后閣端午貼子詞五首  其二",
        "id": "4d25858d-04a7-426e-beec-f379776b5755"
    },
    {
        "author": "真德秀",
        "paragraphs": [
            "紅榴紫槿映池臺，玳席還當水殿開。",
            "借問天顔何大喜，皇儲親奉萬年杯。"
        ],
        "title": "皇后閣端午貼子詞五首  其三",
        "id": "60a12a79-0a30-4f64-ad24-75e3f4fdd41b"
    },
    {
        "author": "真德秀",
        "paragraphs": [
            "水晶簾捲午風輕，萬壑清寒凌室冰。",
            "閒奏薰絃思解慍，肯教人世獨炎蒸。"
        ],
        "title": "皇后閣端午貼子詞五首  其四",
        "id": "3ea1039b-cb54-4ff7-a02c-3c3319a7540e"
    },
    {
        "author": "真德秀",
        "paragraphs": [
            "纔過端辰又誕辰，天家風物鎮長新。",
            "六宮競獻長生縷，一縷應期一萬春。"
        ],
        "title": "皇后閣端午貼子詞五首  其五",
        "id": "6e4eb077-f31c-4fb4-827a-f42dd9d31ca5"
    },
    {
        "author": "真德秀",
        "paragraphs": [
            "嘉定無疆曆，纔開第五春。",
            "金穰端有兆，太歲恰居申。"
        ],
        "title": "春貼子 皇帝閣六首 其一",
        "id": "d13b2dcb-8aa4-4d2a-ae07-8c2ae1e481c2"
    },
    {
        "author": "真德秀",
        "paragraphs": [
            "新歲朝元使，龍荒萬里來。",
            "至仁天廣大，朔漠亦春臺。"
        ],
        "title": "春貼子 皇帝閣六首 其二",
        "id": "9c8764e0-5b7c-4709-b7c8-6eea3949646f"
    },
    {
        "author": "真德秀",
        "paragraphs": [
            "雉扇開金殿，雲韶奏紫庭。",
            "天顔知有喜，班首是前星。"
        ],
        "title": "春貼子 皇帝閣六首 其三",
        "id": "8415877f-35d2-4f7e-b678-4c6eed0e21cb"
    },
    {
        "author": "真德秀",
        "paragraphs": [
            "萬宇新歌大有年，又看瑞雪粲瓊田。",
            "太平和氣隨春轉，斗米從今三四錢。"
        ],
        "title": "春貼子 皇帝閣六首 其四",
        "id": "2d34a37c-8d3f-4394-992b-2c23c74963ac"
    },
    {
        "author": "真德秀",
        "paragraphs": [
            "東風昨夜入簾帷，便覺深宮漏影遲。",
            "一曲涼州花盡放，不須先作報春詩。"
        ],
        "title": "春貼子 皇帝閣六首 其五",
        "id": "a0e4d132-b05a-4f2e-94b8-5a42d1abc294"
    },
    {
        "author": "真德秀",
        "paragraphs": [
            "陽進陰消屬此時，凝旒南面盍深思。",
            "微臣自愧無規諫，願獻元朝學士詩。"
        ],
        "title": "春貼子 皇帝閣六首 其六",
        "id": "468ef097-facc-4d93-ab92-9e3f8f295ee1"
    },
    {
        "author": "真德秀",
        "paragraphs": [
            "寶勝千春字，瓊樽九醖香。",
            "六宮齊上壽，地久配天長。"
        ],
        "title": "春貼子 皇后閣五首 其一",
        "id": "a4cd6ce1-70ff-48b4-b162-4e5785811af4"
    },
    {
        "author": "真德秀",
        "paragraphs": [
            "金屋春容早，銅樓曉色分。",
            "奉觴天一笑，聖子似周文。"
        ],
        "title": "春貼子 皇后閣五首 其二",
        "id": "36c7732a-dd48-4a88-9f90-599b6a8fcae9"
    },
    {
        "author": "真德秀",
        "paragraphs": [
            "柳眼窺春煖欲眠，梅粧點雪鬭新妍。",
            "一年好處如今是，遠滕清明寒食天。"
        ],
        "title": "春貼子 皇后閣五首 其三",
        "id": "eb9fa4f6-4b7c-4f60-8105-3b33362d6b18"
    },
    {
        "author": "真德秀",
        "paragraphs": [
            "誰贊東皇轉化鈞，宮中堯舜亦深仁。",
            "祗將一點陽和意，散作乾坤浩蕩春。"
        ],
        "title": "春貼子 皇后閣五首 其四",
        "id": "df18047a-44c2-4a92-9fe9-bd75f7a11d34"
    },
    {
        "author": "真德秀",
        "paragraphs": [
            "煙花萬匝繞坤寧，獨把牙籤手不停。",
            "爲要八荒皆壽域，彩毫親跋度人經。"
        ],
        "title": "春貼子 皇后閣五首 其五",
        "id": "f52d5a0d-6298-4779-a059-5093f22eee82"
    },
    {
        "author": "真德秀",
        "paragraphs": [
            "薄薄觚稜雪，融融甲觀風。",
            "晴光挾和氣，先到少陽宮。"
        ],
        "title": "春貼子 東宮五首 其一",
        "id": "21e8d3a0-ad01-48a9-98f7-cef9883a8ea0"
    },
    {
        "author": "真德秀",
        "paragraphs": [
            "燈市千門月，花時萬井春。",
            "朝來資善議，猶自問窮民。"
        ],
        "title": "春貼子 東宮五首 其二",
        "id": "0b65802a-98d0-4467-b376-5d3024ea5907"
    },
    {
        "author": "真德秀",
        "paragraphs": [
            "畫堂金榜揭居仁，萬物知關念慮深。",
            "一點陽和從震出，助成天地發生心。"
        ],
        "title": "春貼子 東宮五首 其三",
        "id": "570e4e7d-a556-455a-bbbe-24de22e1ed2a"
    },
    {
        "author": "真德秀",
        "paragraphs": [
            "鶴駕通宵入問安，龍墀清晚押朝班。",
            "天顔喜見重輪月，春色先回萬歲山。"
        ],
        "title": "春貼子 東宮五首 其四",
        "id": "02fe6ddf-c621-4080-8e0e-9578a34e8243"
    },
    {
        "author": "真德秀",
        "paragraphs": [
            "濟濟儒冠萃講庭，韋編竟日共研精。",
            "還將泰象參人事，要使羣陽更彙征。"
        ],
        "title": "春貼子 東宮五首 其五",
        "id": "6ff8633d-461c-49ed-9122-9afd1f59989c"
    },
    {
        "author": "真德秀",
        "paragraphs": [
            "夢月佳辰近，端陽令節新。",
            "何須纏綵縷，金母自千春。"
        ],
        "title": "皇后閣端午貼子詞五首  其一",
        "id": "596c4430-4a85-4baa-9151-40ebe9a2b5a3"
    },
    {
        "author": "真德秀",
        "paragraphs": [
            "艾虎垂朱戶，槐龍舞玉墀。",
            "晝長無一事，祗誦二南詩。"
        ],
        "title": "皇后閣端午貼子詞五首  其二",
        "id": "3f54bc87-d46c-43de-aa9e-0e85576c5c23"
    },
    {
        "author": "真德秀",
        "paragraphs": [
            "三盆繭已繰冰縷，五色絲新織海鮫。",
            "不但綵繒華節物，要成龍衮待親郊。"
        ],
        "title": "皇后閣端午貼子詞五首  其三",
        "id": "4b91b9f3-a05b-4b60-b3c4-192a9a7dc9cb"
    },
    {
        "author": "真德秀",
        "paragraphs": [
            "曉來金殿沐蘭湯，因感騷人興寄長。",
            "重勸君王勤采善，由來香草比忠良。"
        ],
        "title": "皇后閣端午貼子詞五首  其四",
        "id": "70bdc56d-c1f2-4227-827b-49b398a7c517"
    },
    {
        "author": "真德秀",
        "paragraphs": [
            "玄武門前羅百戲，昆明池上鬭千艘。",
            "聖人不事遊觀樂，翻笑前朝侈燕敖。"
        ],
        "title": "皇后閣端午貼子詞五首  其五",
        "id": "8245c356-065c-4c12-aa23-ca742ebfa532"
    },
    {
        "author": "真德秀",
        "paragraphs": [
            "聖德天同大，熙然萬物春。",
            "誰知□載厚，發育輔深仁。"
        ],
        "title": "嘉定六年皇后閣春貼子詞五首  其一",
        "id": "246ce30d-5f45-46f2-bfac-df522fc780f9"
    },
    {
        "author": "真德秀",
        "paragraphs": [
            "內殿稱觴早，仙班擁翠翹。",
            "春來多樂事，人日是明朝。"
        ],
        "title": "嘉定六年皇后閣春貼子詞五首  其二",
        "id": "d913b2f5-1235-4622-bae2-3e0391ecbf88"
    },
    {
        "author": "真德秀",
        "paragraphs": [
            "翠輦迴從五福宮，管絃聲裏萬花紅。",
            "熙熙和氣皇州滿，都在乾坤橐籥中。"
        ],
        "title": "嘉定六年皇后閣春貼子詞五首  其三",
        "id": "5d4815ac-c4de-40c5-9091-8bd6747deda4"
    },
    {
        "author": "真德秀",
        "paragraphs": [
            "玉梭織就衮龍衣，已奉君王泰畤祠。",
            "準擬腰輿臨繭館，清明前後浴蠶時。"
        ],
        "title": "嘉定六年皇后閣春貼子詞五首  其四",
        "id": "a7efd0fe-d98c-4f97-996a-30ef558c9c28"
    },
    {
        "author": "真德秀",
        "paragraphs": [
            "一夜東風到集芳，滿園紅紫已低昂。",
            "尋花問柳非吾事，燕坐坤寧春晝長。"
        ],
        "title": "嘉定六年皇后閣春貼子詞五首  其五",
        "id": "585e8efe-c912-47ac-9be7-70b1933a3418"
    },
    {
        "author": "真德秀",
        "paragraphs": [
            "玉佩響瓊樓，天風五月秋。",
            "人間正炎熱，猶軫聖情憂。"
        ],
        "title": "皇后閣端午貼子詞五首  其一",
        "id": "2af4be0d-2002-483e-b745-4474333792d5"
    },
    {
        "author": "真德秀",
        "paragraphs": [
            "讀罷懷沙賦，重哦卷耳篇。",
            "殷勤勸明主，屬意在求賢。"
        ],
        "title": "皇后閣端午貼子詞五首  其二",
        "id": "5143a475-a120-4cf5-a671-178efee74574"
    },
    {
        "author": "真德秀",
        "paragraphs": [
            "記得當年夢月符，浴蘭節後恰旬餘。",
            "欲知天錫無疆壽，認取仙蜍頷下書。"
        ],
        "title": "皇后閣端午貼子詞五首  其三",
        "id": "67cc588e-b672-4d55-ab45-162583215942"
    },
    {
        "author": "真德秀",
        "paragraphs": [
            "貝葉新傳寶藏經，聖心端爲福群生。",
            "從今物自無疵癘，安用桐君紀藥名。"
        ],
        "title": "皇后閣端午貼子詞五首  其四",
        "id": "89f20493-afb9-4a39-848f-a3d68bd354b6"
    },
    {
        "author": "真德秀",
        "paragraphs": [
            "瑶池十丈藕花香，清賞尤便水殿凉。",
            "聞說內家多樂事，前星親自捧霞觴。"
        ],
        "title": "皇后閣端午貼子詞五首  其五",
        "id": "f4230b72-9b1c-4df2-98c8-a7deae31560a"
    },
    {
        "author": "真德秀",
        "paragraphs": [
            "榆關玉塞靜無塵，嘉定如今第四春。",
            "兩國交馳通好使，八荒同作太平人。",
            "翠鼉鼓奏娛嘉客，白獸樽浮賞諫臣。",
            "聖歷從茲天共遠，年年玉帛會楓宸。"
        ],
        "title": "金國賀正旦使人到闕紫宸殿宴致語口號  其一",
        "id": "a5b0f57a-9378-4450-973c-e5f915fc7943"
    },
    {
        "author": "真德秀",
        "paragraphs": [
            "六龍扶輦下雲間，紫殿風微響佩環。",
            "朔漠遠馳鄰國信，前星親押外朝班。",
            "九賓重譯瞻宸極，萬歲三聲繞壽山。",
            "大史預占年大有，更添喜色上天顔。"
        ],
        "title": "金國賀正旦使人到闕紫宸殿宴致語口號  其二",
        "id": "d69bd885-8c62-4a01-a396-9ec1585e1560"
    },
    {
        "author": "真德秀",
        "paragraphs": [
            "皇家卜世過周唐，天啟真人應運翔。",
            "抱日預占恭邸夢，飛龍曾報皖山祥。",
            "翠雲影外來金母，紅𩅗香中擁玉皇。",
            "樂府賤工無以祝，願將金鑑代珠囊。"
        ],
        "title": "瑞慶節集英殿宴致語口號",
        "id": "26431ed3-3a4e-43da-8fb6-f1111b4f7cfc"
    },
    {
        "author": "真德秀",
        "paragraphs": [
            "時平朝野寂無譁，南北歡盟共一家。",
            "不遣纖塵驚塞上，要將和氣匝天涯。",
            "星馳琛幣來鄰境，雲擁衣冠會正衙。",
            "聖澤汪洋天廣大，侍臣何惜醉流霞。"
        ],
        "title": "金國報登位使人到闕集英殿宴致語口號",
        "id": "13cb5609-74a4-4d30-a884-e73dfc710a15"
    },
    {
        "author": "真德秀",
        "paragraphs": [
            "憶昔摳衣造竹齋，竹聲琴韻兩相諧。",
            "重來琴鎖紅塵滿，寒雨蕭蕭滴蘚苔。"
        ],
        "title": "挽竹齋  其一",
        "id": "ad340aad-23fa-4ebc-8882-1db6685691f2"
    },
    {
        "author": "真德秀",
        "paragraphs": [
            "無奈斯文墜不興，煢煢吾黨又凋零。",
            "白雲寒鎖洪崖頂，一度翹瞻一愴情。"
        ],
        "title": "挽竹齋  其二",
        "id": "1716f83e-6edc-44bb-ae3e-f44d458169f7"
    },
    {
        "author": "真德秀",
        "paragraphs": [
            "好風一夜掃陰霖，湧出羣山紫翠深。",
            "眼界豁然因有覺，六塵空後見真心。"
        ],
        "tags": [
            "衡山"
        ],
        "title": "登南嶽上封寺",
        "id": "a43aad80-0804-478e-8b59-8078497f89f8"
    },
    {
        "author": "真德秀",
        "paragraphs": [
            "第一山前路半蕪，憑欄小立撚吟鬚。",
            "雲橫紫塞無來鴈，冰斷黄流不渡狐。",
            "此日都梁聊共醉，向來夷甫可長吁。",
            "淮山那管人間事，依舊青青出畫圖。"
        ],
        "title": "使都梁次韻",
        "id": "38fd0938-6666-442c-97bf-b0ed914d78df"
    },
    {
        "author": "真德秀",
        "paragraphs": [
            "粉省郎官出把麾，故人何以贈箴規。",
            "孔門仁恕真心法，漢吏循良乃吏師。",
            "聽訟莫嫌刀似筆，愛民終見□成碑。",
            "玉麟夜語如相問，爲說如今兩鬢絲。"
        ],
        "title": "贈陳子長",
        "id": "a8ce8c26-bf56-43a1-a9ee-5524afe00f6e"
    },
    {
        "author": "真德秀",
        "paragraphs": [
            "百年五嶽隔華戎，屏蔽皇家獨祝融。",
            "賸喜嶽靈今有伴，岱宗今入版圖中。"
        ],
        "tags": [
            "泰山",
            "衡山"
        ],
        "title": "題南嶽",
        "id": "8bebdde8-4344-4ba1-abbd-22c8468abc3b"
    },
    {
        "author": "真德秀",
        "paragraphs": [
            "張生父子稱紫陽，於容人物非尋常。",
            "能傳遺像數百本，粹然千載存無忘。",
            "言學工夫日星皎，無言氣象真難曉。",
            "後學深明未發時，始信張生功不少。"
        ],
        "title": "跋蔡節齋爲題張生所畫文公像",
        "id": "481e6c15-9d99-43b6-b4eb-32abf21afef9"
    },
    {
        "author": "真德秀",
        "paragraphs": [
            "天地之間人爲貴，頭象天兮足象地。",
            "父母遺體宜寶之，箕疇五福壽爲最。",
            "衛生切要知三戒，大怒大慾并大醉。",
            "三者若還有一焉，須防損失真元氣。",
            "欲求長生先戒性，火不出兮神自定。",
            "木還去火不成灰，人能戒性還延命。",
            "貪慾無窮忘却精，用心不已走元神。",
            "勞形散盡中和氣，更仗何能保此身。",
            "心若太費費則竭，形若太勞勞則歇。",
            "神若太傷傷則虛，氣若太損損則絕。",
            "世人欲識衛生道，喜樂有常瞋怒少。",
            "心誠意正思慮除，順理脩身去煩惱。",
            "春噓明目夏呵心，秋呬冬吹肺腎寧。",
            "四季長呼脾化食，三焦嘻却熱難停。",
            "髮宜多梳氣宜鍊，齒宜數叩津宜嚥。",
            "子欲不死脩崑崙，雙手揩摩常在面。",
            "春月少酸宜食甘，冬月宜苦不宜鹹。",
            "夏要增辛聊減苦，秋辛可省但加酸。",
            "季月少鹹甘略戒，自然五臟保平安。",
            "若能全減身康健，滋味偏多無病難。",
            "春寒莫放綿衣薄，夏月汗多須換著。",
            "秋冬衣冷漸加添，莫待病生纔服藥。",
            "惟有夏月難調理，內有伏陰忌冰水。",
            "瓜桃生冷宜少餐，免至秋來成瘧痢。",
            "心旺腎衰切宜記，君子之人守齋戒。",
            "常令充實勿空虛，日食須當去油膩。",
            "太飽傷神饑傷胃，太渴傷血多傷氣。",
            "饑餐渴飲莫太過，免致膨脝損心肺。",
            "醉後强飲飽强食，未有此身不生疾。",
            "人資飲食以養生，去其甚者將安適。",
            "食後徐行百步多，手摩臍腹食消磨。",
            "夜半靈根濯清水，丹田濁氣切須呵。",
            "飲酒可以陶情性，大飲過多防有病。",
            "肺爲華蓋倘受傷，咳嗽勞神能損命。",
            "慎勿將鹽去點茶，分明引賊入其家。",
            "下焦虛冷令人瘦，傷腎傷脾防病加。",
            "坐卧切防風入腦，腦內入風人不壽。",
            "更兼醉飽卧風中，風纔一入成災咎。",
            "雁有序兮犬有義，黑鯉朝北知臣禮。",
            "人無禮義反食之，天地神明俱不喜。",
            "養體須當節五辛，五辛不節養傷身。",
            "莫教引動虛陽發，精竭容枯疾病縈。",
            "不問在家并在外，若遇迅雷風雨至。",
            "急須端肅敬天威，靜室收心須少避。",
            "恩愛牽纏不自由，利名縈絆幾時休。",
            "放寬些子自家福，免致中年早白頭。",
            "頂天立地非容易，飽食暖衣寧不愧。",
            "思量無以報洪恩，晨夕焚香謝天地。",
            "身安壽永是如何，胸次平夷積善多。",
            "惜命惜身兼惜氣，請君熟玩衛生歌。"
        ],
        "title": "衛生歌",
        "id": "25f8e704-bec9-4d0c-8c07-872912800601"
    },
    {
        "author": "真德秀",
        "paragraphs": [
            "事事不可了，還須入此山。",
            "遥尋黄葉路，迥出白雲間。",
            "瀹茗止煩渴，談空得笑閒。",
            "飄飄有餘興，歸去掩柴關。"
        ],
        "title": "遊上天竺",
        "id": "3d311325-93be-4f61-9c57-8a4e35d09438"
    },
    {
        "author": "薛師董",
        "paragraphs": [
            "舒王不讓杜樊川，二十八字今斷絃。",
            "可怪蘇郎呈好手，剪花排錦蔣山前。"
        ],
        "title": "題金陵雜興詩後八首  其一",
        "id": "cc564d1f-7e6e-4b18-9666-644f6f871f25"
    },
    {
        "author": "薛師董",
        "paragraphs": [
            "劉郎之後更蘇郎，不枉隨人入建康。",
            "秦水鍾山幾相識，前年忽識好文章。"
        ],
        "title": "題金陵雜興詩後八首  其二",
        "id": "61c57332-652a-4d06-82ac-b9529dcd0492"
    },
    {
        "author": "薛師董",
        "paragraphs": [
            "方泉周四半生癡，語輒驚人不自奇。",
            "渠句却題君集後，要尋梨木共傳之。"
        ],
        "title": "題金陵雜興詩後八首  其三",
        "id": "464c9d83-dcc6-483c-a6cf-1133f71b5ef4"
    },
    {
        "author": "薛師董",
        "paragraphs": [
            "交朋存沒八篇詩，自恨論心獨覺遲。",
            "也記湧金門外別，不蒙登賞忽相思。"
        ],
        "title": "題金陵雜興詩後八首  其四",
        "id": "ef620ed8-d5ea-440b-8171-999afcd1b30e"
    },
    {
        "author": "薛師董",
        "paragraphs": [
            "掃階楊柳敗荷風，春晚秋初下觀中。",
            "兩度不能吟一句，愧君且說事匆匆。"
        ],
        "title": "題金陵雜興詩後八首  其五",
        "id": "1b15809b-4050-4bd1-b4a3-94906b4eee6b"
    },
    {
        "author": "薛師董",
        "paragraphs": [
            "定林草木也風騷，曾睡山中聽桔槔。",
            "春雨江湖八年事，空腸只憶喫絲糕。"
        ],
        "title": "題金陵雜興詩後八首  其六",
        "id": "50191d86-1103-4d28-a822-3f3ecf308dee"
    },
    {
        "author": "薛師董",
        "paragraphs": [
            "尊嘉堂上崔嵬老，制閫新開欲辟吾。",
            "又約來遊遊不得，風流輸與五雲蘇。"
        ],
        "title": "題金陵雜興詩後八首  其七",
        "id": "73c92eee-71fa-4861-a695-829121d9ec0d"
    },
    {
        "author": "薛師董",
        "paragraphs": [
            "散盡浮軍換鐵緡，香煙何處不氤氳。",
            "蘇郎非是諛人者，今日真成說古人。"
        ],
        "title": "題金陵雜興詩後八首  其八",
        "id": "f05c0631-82d8-4dca-9785-c62a99466024"
    },
    {
        "author": "薛師董",
        "paragraphs": [
            "秋風有落枝，天籟動塤箎。",
            "鼓角山河壯，襟懷歲月遲。",
            "阮生狂一嘯，漢武老多悲。",
            "雖有秦歌激，終堪理釣絲。"
        ],
        "title": "秋風",
        "id": "7f304cbc-5a79-42b5-9e61-1e42c4a0b54c"
    },
    {
        "author": "薛師董",
        "paragraphs": [
            "去年病後詠秋風，今日秋風病裏逢。",
            "好句不曾書落葉，孤燈長自守鳴蛩。",
            "故人音問天來遠，茅舍光陰睡正濃。",
            "江上白鷗忙勝我，銜魚引子與潮衝。"
        ],
        "title": "後秋風",
        "id": "def58861-1bcc-4102-943f-d49aae4e5867"
    },
    {
        "author": "薛師董",
        "paragraphs": [
            "小雨潤蔬莢，凉風展梧影。",
            "雲連沙際白，天開數峰浄。",
            "湖樓百尺高，坐覺秋日永。",
            "寬鋤十畝園，餘事一笑領。",
            "荷枯水却清，桂晚霜未冷。",
            "誰能悲寒螿，聊忻小蛙黽。",
            "飽客新荳菹，駕我雙舴艋。",
            "放浪誠有道，居然惜俄頃。"
        ],
        "title": "酬外湖樓詩",
        "id": "1489ba0f-cf54-477e-bcf5-1e8304fb7ffa"
    },
    {
        "author": "薛美",
        "paragraphs": [
            "結廬兄弟近長安，弊却儒冠竟不彈。",
            "自茹芝來輕漢召，肯將瓜去博唐官。",
            "貧多樂事清無盡，手寫新詩墨未乾。",
            "史筆須評隠君傳，姓名應作古人看。"
        ],
        "title": "薛瓜廬吾宗人也吾不得而見之得見其詩斯可矣太息而題于卷杪",
        "id": "67b4f2ea-f5f1-4c4f-a303-0e2fbb334c4f"
    },
    {
        "author": "薛美",
        "paragraphs": [
            "一撮嬌黄染不成，藏鴉未穩早藏鶑。",
            "行人自謂傷離別，枉折無情贈有情。"
        ],
        "title": "詠柳",
        "id": "5ba47434-0581-4c92-9650-8561e4601987"
    },
    {
        "author": "釋凈豁",
        "paragraphs": [
            "青編讀後方爲士，黄牒頒時始是官。",
            "不拜皇朝真爵命，要行所學也應難。"
        ],
        "title": "答真西山偈",
        "id": "592a7ba6-71b7-4a0e-b587-958a24108fdb"
    },
    {
        "author": "王亦世",
        "paragraphs": [
            "憑陵海若玩波神，怙恃乾坤不殺身。",
            "刀鋸未加先自殞，陸梁未有白頭人。"
        ],
        "title": "海寇趙某伏誅",
        "id": "fc9af137-fa57-4cd5-8196-e30431c9ae98"
    },
    {
        "author": "長沙郡人",
        "paragraphs": [
            "舉世知公不愛名，湘人苦欲置丹青。",
            "西天又出一活佛，南極添成兩壽星。",
            "幾百年方鍾間氣，八千春願祝修齡。",
            "不須更作生祠記，四海蒼生口是銘。"
        ],
        "title": "題西山生祠壁",
        "id": "0b391481-22c9-4729-bda3-6295b88e2176"
    },
    {
        "author": "魏了翁",
        "paragraphs": [
            "胥君頎然來，錦囊背奚奴。",
            "探囊發詩卷，一一卿大夫。",
            "未識胥園面，詩卷自畫圖。",
            "掃石卧竹影，長鍤斸芋區。",
            "胥君於此時，林泉傲金朱。",
            "懶余本丘壑，誤被塵纓縛。",
            "每逢漫浪友，慚愧紅塵脚。",
            "會當尋茲盟，酬此一大錯。"
        ],
        "title": "寄題雅州胥園",
        "id": "2a711ae7-1e6c-431c-88e8-1d850109bcea"
    },
    {
        "author": "魏了翁",
        "paragraphs": [
            "塵纓羈我身，對景慵著語。",
            "青山喚倚欄，壯氣臨潁汝。",
            "曾雲卷油幕，萬嶺眇煙縷。",
            "酒闌一橫笛，樓前葉自雨。"
        ],
        "title": "登萬象樓和計次陽韻",
        "id": "a44ff500-4d6d-40fc-be9e-aa28aa40633a"
    },
    {
        "author": "魏了翁",
        "paragraphs": [
            "我本三生人，寄身軟紅土。",
            "方困京華老，誰識新豐旅。",
            "稠中有章生，道周忽會顧。",
            "謂余有奇骨，往往私告語。",
            "許予兩無心，解后適相遇。",
            "聞余趨集英，一聲聳臚句。",
            "自謂吾術神，誦言詫儔侶。",
            "我無百金裝，生無箕帚女。",
            "沘毫賦此詩，爲生郵梁楚。"
        ],
        "title": "贈章相士",
        "id": "0ba29fc2-5b78-4679-98a5-2e72c73de8e2"
    },
    {
        "author": "魏了翁",
        "paragraphs": [
            "我曾寄徑城南州，果杏纂纂香浮浮。",
            "雲開千仞雪山白，月照萬古滄江流。",
            "我時未得江山意，但愛高明甲西州。",
            "十年重來是邪非，獨覺真意爛不收。",
            "虞侯著堂發幽悶，豈但清與耳目謀。",
            "川流衮衮來不斷，雲物亹亹生無休。",
            "既從靜壽識至樂，復於嘆逝希前修。",
            "遊人翕翕滿江頭，隨所適處心悠悠。",
            "童子長佩搴江蘺，女兒縫裙學石榴。",
            "沒人揚波白魚躍，舟子競渡蒼龍摎。",
            "田翁野婦看兒戲，詠歸山暝風作秋。",
            "固亦有志感時節，欲起湘纍問靈脩。",
            "人人得處自深淺，江山於爾無顯幽。",
            "堂上主賓亦復爾，各各會意風泠颼。",
            "宇宙無窮本如此，我亦皓然希天遊。"
        ],
        "title": "和虞永康美功堂詩",
        "id": "48c2806d-fe58-4197-a83f-e84819bb9a69"
    },
    {
        "author": "魏了翁",
        "paragraphs": [
            "豔豔洒粧鬭姚魏，冥冥花影逢石丁。",
            "醉生夢死何如竹，三百五十九日醒。"
        ],
        "title": "次韻史少莊竹醉日移竹  其一",
        "id": "d193d849-079f-4615-bddf-c90a2b55cea2"
    },
    {
        "author": "魏了翁",
        "paragraphs": [
            "清如杜叟日卓午，直似姜公詩作丁。",
            "冰雪容顔儼相值，霸陵醉尉也須醒。"
        ],
        "title": "次韻史少莊竹醉日移竹  其二",
        "id": "730d1ebc-4840-40c6-b5e4-89f6b91895e6"
    },
    {
        "author": "魏了翁",
        "paragraphs": [
            "平生自許歲寒操，醉日移來三十丁。",
            "底事此君亦移轉，連明風雨喚教醒。"
        ],
        "title": "次韻史少莊竹醉日移竹  其三",
        "id": "ee7c884a-ddb9-460e-8143-ffd9115cc2ba"
    },
    {
        "author": "魏了翁",
        "paragraphs": [
            "猩屐常爲醉魂役，驪珠適與睡時丁。",
            "外物移人每如此，人心可使不長醒。"
        ],
        "title": "次韻史少莊竹醉日移竹  其四",
        "id": "505d4531-eee2-4d33-8377-076c9215bb92"
    },
    {
        "author": "魏了翁",
        "paragraphs": [
            "良知誰不有，靡究復靡屆。",
            "寸心日月明，萬里天地解。",
            "握機洞消長，觀物了成壞。",
            "推行濟四海，小試未爲隘。",
            "姓名既轉聞，正恐世網挂。",
            "相期久遠看，力與支末派。",
            "建立天地心，透徹義利界。",
            "即茲奉君壽，行矣良自勱。"
        ],
        "title": "虞永康生日",
        "id": "32c5d681-baff-40ac-9b12-8982df2a61a4"
    },
    {
        "author": "魏了翁",
        "paragraphs": [
            "往年天壓西南垂，妖氛內訌胡塵飛。",
            "梟狐陸梁士扼腕，蜀山慘澹無光輝。",
            "公以空弮嬰乳虎，漠漠黄雲闇平楚。",
            "直將天理感人心，徑斬賊頭報明主。",
            "露布東馳人嘯呼，京師觀者環儲胥。",
            "天顔有喜近臣賀，大官高爵來須臾。",
            "中興以來幾變異，宗祏之存如旒綴。",
            "平江羽檄走凶雛，采石鰍舡戮狂猘。",
            "至今勛名滿華夷，與公鼎立書旂彝。",
            "公方退然不自居，憂國之鬢紛如絲。",
            "天之生公爲社稷，南山不蹇石不泐。",
            "願公蚤歸相天子，赤舄晨朝容几几。"
        ],
        "title": "安大使生日",
        "id": "0f03de2f-4dcd-4791-a641-7fd5bb1556f1"
    },
    {
        "author": "魏了翁",
        "paragraphs": [
            "一壑一丘耕且爲，不歆周網應非羆。",
            "雲霾障日樹蒙密，草蔓漫天山蔽虧。",
            "生意正從芽蘗露，善根不逐斧斤斯。",
            "溶溶此理誰能解，賸喜吾宗有白眉。"
        ],
        "title": "次韻叔衍兄賀生子",
        "id": "a99c0cf8-a2c7-44cc-a71b-8c4490a94fbe"
    },
    {
        "author": "魏了翁",
        "paragraphs": [
            "武陵城中春事濃，楝花欲開未開風。",
            "常平使者謝朝列，袖有英簜吾將東。",
            "披孔翠裘上馬去，錦韉昱爚三花驄。",
            "先携令名作鄉繡，却把仁念爲倉紅。",
            "世人機淺嗜欲深，便從扶木窮高舂。",
            "朝余蒼梧夕縣圃，何似緩轡摇冬瓏。",
            "曩余除官本同署，至自萬里驚燕鴻。",
            "諸公祖筵亂平湖，復我不往心忡忡。",
            "君今姑爲粵人行，明年歸朝儻及同。"
        ],
        "title": "餞章郎中以浙東倉歸湖州",
        "id": "e46cebc3-441b-4548-aadf-16de58906e9c"
    },
    {
        "author": "魏了翁",
        "paragraphs": [
            "和戎八十年，尺箠不施寸。",
            "彼方玄黄篚，此但青紫楦。",
            "懷榮保妻子，是固人所賤。",
            "或者倖邊功，橫行請十萬。",
            "問學不素講，利欲所薰焮。",
            "紅旗與黄紙，勇怯無定論。",
            "淮浦唇大江，九重重分閫。",
            "容臺少常伯，忠孝在寢飯。",
            "帝謂吾先正，嘗遺蠟書恨。",
            "汝今其聞孫，未報君父怨。",
            "九旗下青冥，往爲忠義勸。",
            "再拜亟祗命，當仁不敢遜。",
            "黄金絡馬頭，茸纛立憲憲。",
            "先聲劘塞垣，虜師不足遁。",
            "鄰里會方山，踈余且有獻。",
            "裴相昔守淮，董師征洄郾。",
            "兵端寔蔡啟，深入非始願。",
            "况今狃承平，士氣方曼曼。",
            "民力苦剜創，帥債未折券。",
            "如弱者禦盜，高墉守關楗。",
            "破羌趙營田，勝楚何繕堰。",
            "但當强精神，勿與角勇健。",
            "功名不入眼，兩鬭待其困。",
            "却携令名歸，太平待公建。"
        ],
        "title": "送宇文侍郎知廬州",
        "id": "a965a605-c494-43f6-872b-4ce9170a3f1c"
    },
    {
        "author": "魏了翁",
        "paragraphs": [
            "誰銜鷲峰種，託根蔡氏堂。",
            "勿誇郄林枝，未說燕山芳。",
            "君看湘江上，千載留晶光。",
            "但當護根本，歲晚搴幽香。"
        ],
        "title": "題蔡氏叢桂堂",
        "id": "356681e3-1a25-4e54-a27d-34da639547b1"
    },
    {
        "author": "魏了翁",
        "paragraphs": [
            "峩峩海中山，十二樓五城。",
            "僊人駟玉虬，徑上凌紫清。",
            "中道忽回薄，珪符下玉京。",
            "彤幨曜白日，錦輿上頭行。",
            "扶桑攬余轡，緩步寬作程。",
            "世間行己地，端亦勝蓬瀛。",
            "誰乎低著身，啞咤聞新鶑。",
            "何如携令名，歸以見母兄。",
            "用世無小大，千里亦民氓。",
            "少施五袴手，竚錄屏風名。"
        ],
        "title": "送徐校書知處州",
        "id": "81a71ce7-679c-4230-840a-5f8b38f2c39f"
    },
    {
        "author": "魏了翁",
        "paragraphs": [
            "分部設將漕，黈旒寄聰明。",
            "直須撼山嶽，亡但採畸贏。",
            "而况江以東，襟淮翼吳荆。",
            "民力九十空，所恃人爲城。",
            "南宮輟望郎，方輸餉連營。",
            "熒煌鵲錦袍，明日趨遐征。",
            "陽春脚未到，淑氣先流鶑。",
            "向來嵇中散，僅試薶九京。",
            "阿兄亦未究，有書今在楹。",
            "驅車踏前軌，若木以爲程。",
            "千里隔香案，洗目觀澄清。"
        ],
        "title": "送王考功江東漕",
        "id": "81478390-80cb-44c0-ad97-b95f0272e807"
    },
    {
        "author": "魏了翁",
        "paragraphs": [
            "十年痼丘壑，厭食青山薇。",
            "不作時世粧，短褐懷明璣。",
            "出門歌一曲，聽者魂爲飛。",
            "方騎將軍馬，旋闖師氏闈。",
            "清名滿雙宇，宥畫裨樞機。",
            "便面障俗塵，不肯緇素衣。",
            "一朝典儀蕞，雲步方峨巍。",
            "顧懷錦屏勝，見謂天下稀。",
            "彤幨下青冥，驄馬黄金鞿。",
            "假道淛以東，袖有四明歸。",
            "我來今二年，幾度與客違。",
            "名位偶君似，臨分重依依。",
            "風節耐歲晚，富貴倏晨晞。",
            "相期久遠看，努力踵前徽。"
        ],
        "title": "送宋常丞知閬州",
        "id": "8fa26b53-9d95-4a41-82e4-9015abc9c250"
    },
    {
        "author": "魏了翁",
        "paragraphs": [
            "凉風厲蕭辰，秋事已一半。",
            "同舍多望郎，萍聚復雲散。",
            "得士良苦艱，引去何浩瀚。",
            "日日送行人，青衫浹流汗。",
            "其間白石翁，清廟之圭瓚。",
            "器采儀周行，詞章輩楚亂。",
            "秘丘第一官，脩途日未旰。",
            "掉頭不肯住，持節下霄漢。",
            "草木識清名，風塵入長算。",
            "安得此老宿，爲世洗愁嘆。",
            "同省並門居，昔我綴華貫。",
            "高標壁千仞，臨分重嗟惋。",
            "相期紹前徽，歲晚堪把玩。"
        ],
        "title": "送黄考功廣東運判分韻得漢字",
        "id": "090c64c9-1628-46ed-aacc-4948f043bb46"
    },
    {
        "author": "魏了翁",
        "paragraphs": [
            "長安十二門，冠蓋如雲稠。",
            "浮驂不停趨，九衢滔滔流。",
            "朝握扶桑轡，暮行背椒丘。",
            "駕言往從之，道左傷吾輈。",
            "溫陵有佳士，清姿秀琅球。",
            "蚤疇掄魁望，盛之蓬瀛洲。",
            "榮進付膜外，寡欲自日休。",
            "需章臣有母，自詭以一州。",
            "彤幨下青冥，錦輿居上頭。",
            "小施活國手，彫瘵會有瘳。",
            "同省並門居，昔我陪清遊。",
            "一時四同年，氣味骨肉侔。",
            "而君堂堂去，別袂挽不留。",
            "迅商起層旻，候蟲催功裘。",
            "問學常苦艱，歲月忽忽遒。",
            "古今同一歧，古豈真難儔。",
            "願言事穮蔉，勿作刈穫謀。",
            "會面豈不再，爲君刮雙眸。"
        ],
        "title": "送曾尚右知信州分韻得州字",
        "id": "9a485803-8fe0-4563-abe5-1800712ce642"
    },
    {
        "author": "魏了翁",
        "paragraphs": [
            "士從西南來，落落僅八九。",
            "半年北門道，幾度釂別酒。",
            "清朝志興復，第一廣英彀。",
            "采采不及掬，引去遽盈斗。",
            "矧今忠肅孫，卓犖漢庭右。",
            "清榘儀班行，高懷局宇宙。",
            "居然輟邇聯，亟懷荆州綬。",
            "恩章陟西戺，戎鉞炫春晝。",
            "世間行己地，隨寓皆不朽。",
            "著意護本根，虛懷閲忠厚。",
            "上游屹長城，歸來秉機宥。"
        ],
        "title": "追送劉侍郎以寶制帥湖北",
        "id": "9c499556-a6cf-4d98-823f-6a747d7adc67"
    },
    {
        "author": "魏了翁",
        "paragraphs": [
            "煙草暝江湖，霜風纈郊壟。",
            "黎明北門道，雜遝冠蓋擁。",
            "程侯倦左墄，引去何太勇。",
            "瀘江春信回，書殿星極捧。",
            "帝念夔子國，側耕地荒茸。",
            "吏饕賦政煩，室罄小人恐。",
            "申命亟移麾，遬驅毋上冢。",
            "彤幨下霄漢，環珮鏘璧珙。",
            "山川洗悽戚，草木企孤聳。",
            "斧斤刈伐餘，急與護把拱。",
            "古人爲己學，非以博華寵。",
            "事業貫千載，富貴不旋踵。",
            "願言樹風聲，永作蜀山重。"
        ],
        "title": "送程左史以右撰知夔州分韻得重字",
        "id": "cc65ff1a-25dd-4e44-a4c4-d45370db0c78"
    },
    {
        "author": "魏了翁",
        "paragraphs": [
            "床頭夜雨滴到明，村南村北春水生。",
            "老婦携兒出門去，老翁赤脚呵牛耕。",
            "一雙不借挂木杪，半破夫須衝曉行。",
            "耕罷洗泥枕犢鼻，卧看人間蠻觸爭。"
        ],
        "title": "題謝耕道一犁春雨圖",
        "id": "ff072510-4245-43f3-9ea6-651746a3b001"
    },
    {
        "author": "魏了翁",
        "paragraphs": [
            "陳侯海內秀，滿腹貯明璣。",
            "十歲能屬文，提筆登王畿。",
            "上嘉魯論對，亟授九品衣。",
            "二十隮膴仕，昱昱五采翬。",
            "三十搴殊科，尋闖師氏闈。",
            "四十復見徵，雲步何峩巍。",
            "蓬萊三千丈，徑上陵紫微。",
            "顧懷蘄春勝，驄馬黄金鞿。",
            "我來今二年，幾度與客違。",
            "於君再爲寮，臨分重依依。",
            "風節耐歲晚，富貴特晨晞。",
            "前後繼二呂，迄今借光輝。",
            "相期久遠看，努力追前徽。"
        ],
        "title": "送陳大著知蘄州分韻得輝字",
        "id": "ed1e9c3f-424b-43f0-a857-f6f5196757b4"
    },
    {
        "author": "魏了翁",
        "paragraphs": [
            "巖頭橘樹經百黄，三少不生諸老亡。",
            "只餘石間元祐脚，谷虛盡日鳴當當。"
        ],
        "title": "題石興宗讀書巖",
        "id": "2dda2f40-1bbb-41b3-b63b-b2213642160e"
    },
    {
        "author": "魏了翁",
        "paragraphs": [
            "炎煒爍穹昊，火雲助其烝。",
            "冠巾拂塵土，庭戶喧蟁蠅。",
            "便面不停舉，况欲填吾膺。",
            "其間寂寞人，隨念生凉冰。",
            "凉意方未透，一夕三四興。",
            "造物解人意，如叫呼得譍。",
            "越鄉萬里回，令名作先登。",
            "固知栖栖者，得喪初何曾。",
            "賢者於本朝，曉宿垂觚稜。",
            "今日送樞掾，明日辭禮丞。",
            "采采不盈掬，引去何如陵。",
            "百憂結中腸，坐挑短檠燈。"
        ],
        "title": "送趙編修知眉州分韻登字",
        "id": "b02fbd76-db71-4843-a0e3-cf7973bb2115"
    },
    {
        "author": "魏了翁",
        "paragraphs": [
            "陽明迪性分，陰濁生塵泥。",
            "蛟龍薄九空，高逝縹縹兮。",
            "使可縶而豢，何異犬與雞。",
            "長安有狹邪，曲曲復低低。",
            "主人笑延客，雲棧登作梯。",
            "客辭以未能，所憂困多蹊。",
            "乞麾下霄漢，萬里騎青霓。",
            "去留本常事，渠不喪所齎。",
            "秋風鏘珮環，家在天之西。",
            "歸來拜三祖，歸路幸不迷。"
        ],
        "title": "送范吏部知崇慶分韻得兮字",
        "id": "e46490b3-9e41-4782-a71e-7187077447d9"
    },
    {
        "author": "魏了翁",
        "paragraphs": [
            "平生蘇太史，清姿秀球琅。",
            "異時玉堂對，歷歷漢興亡。",
            "直作根本慮，不懷棄捐傷。",
            "脩名望蓬島，軼軌抹扶桑。",
            "中道忽回薄，飲馬以相羊。",
            "昔爲同年友，今爲同舍郎。",
            "不肯三日別，况各天一方。",
            "我乞漢嘉綬，君懷廬陵章。",
            "我無百何闕，君亦千里翔。",
            "懷賢慨時事，百憂結中腸。",
            "願言保嘉猷，不愧歐公鄉。"
        ],
        "title": "送蘇大著知吉州分韻得章字",
        "id": "65ad5b9d-da11-4fa4-bca2-232b6cb75ffc"
    },
    {
        "author": "魏了翁",
        "paragraphs": [
            "共惟仁義心，無賢愚聖狂。",
            "紛紛萬弓箭，獨以寸鐵當。",
            "毫氂有不察，居然失其鄉。",
            "察則我固有，而失豈真亡。",
            "周君海內秀，清姿競球琅。",
            "牛刀十九年，猶顧善而藏。",
            "用世無內外，意行獨安詳。",
            "乃知旦晝物，特爲弱者彊。",
            "許時京塵中，解后兩匆忙。",
            "前日同李郭，它日盟范張。",
            "豈謂客逢客，乃或得相羊。",
            "此道日寥落，此意誰平章。",
            "爲人作生活，悠悠老扶桑。",
            "勉哉迪嘉猷，歲晚垂令芳。",
            "我亦從此去，後會丘之陽。"
        ],
        "title": "送周架閣以浙東提幹歸平江",
        "id": "9a49c3d1-b053-4c25-96f4-057c33654914"
    },
    {
        "author": "魏了翁",
        "paragraphs": [
            "吳興沈聲甫，示我書堂圖。",
            "枕松被脩竹，带江衿浮屠。",
            "堂上新牙籤，吞天祿石渠。",
            "出受山水謁，入與聖賢俱。",
            "兒輩紛華悅，子獨文字娛。",
            "是心儻無斁，已足光韓畬。",
            "吾聞學者事，窮理以返初。",
            "爲人祇禽犢，鑽紙成蠹魚。",
            "勉哉師友功，千載沈氏書。"
        ],
        "title": "題沈氏書堂",
        "id": "334ffb52-4419-46f0-b5d1-91894985166f"
    },
    {
        "author": "魏了翁",
        "paragraphs": [
            "三更端正月，皎亮直瑶京。",
            "客問心之體，無言對太清。"
        ],
        "title": "次韻德先步月答所問語  其一",
        "id": "c14cde94-83b6-462a-8e7e-3ff9ee0bd36c"
    },
    {
        "author": "魏了翁",
        "paragraphs": [
            "夜景湛虛明，浩然無與京。",
            "如今蘇氏婦，但指聖人清。"
        ],
        "title": "次韻德先步月答所問語  其二",
        "id": "bc6ee0c3-5a3c-4122-9ea9-401d573a25ca"
    },
    {
        "author": "魏了翁",
        "paragraphs": [
            "霽月光湓浦，吟風歸洛京。",
            "迥無纖靄翳，千古識真清。"
        ],
        "title": "次韻德先步月答所問語  其三",
        "id": "f4a4ba02-afb3-46d3-8928-1547d3e99624"
    },
    {
        "author": "魏了翁",
        "paragraphs": [
            "二氣同一根，本體浩兮淵。",
            "可見川上逝，未發心下泉。",
            "真機亡停息，果剝根長鮮。",
            "定理亡將迎，塵境地自偏。",
            "形神既外發，何者操其權。",
            "芸芸萬感通，存處元寂然。",
            "一物一太極，不間大小年。",
            "隨處無虧缺，井居而用遷。",
            "至人配天德，知周物之先。",
            "學者事何事，省察於眇綿。"
        ],
        "title": "次德先韻",
        "id": "c38a8859-f8c6-4ff7-a4ca-00c94cb682a2"
    },
    {
        "author": "魏了翁",
        "paragraphs": [
            "河南富貴花，人與譜姓氏。",
            "惟茲三秀者，不譜亦名世。",
            "肖形草木均，出處哲人似。",
            "無然而致之，朝菌何異此。",
            "廣陵張氏廬，厥應繄孝祀。",
            "新豐李興塋，脩柯媲白紫。",
            "意誠物皆誠，人瑞草亦瑞。",
            "蕭條羌水瀕，五子服喪禮。",
            "松壑侑夕悲，竹窗湔曉泪。",
            "根基由內心，樸實無甃砌。",
            "一朝堊室左，五色芝薿薿。",
            "乃知宇宙間，何處非實理。",
            "誠神本同機，應感不失儷。",
            "充周徧範圍，存養司諸己。",
            "是心一息妄，目接猶虛僞。",
            "若曰信禨祥，我亦爲祝史。"
        ],
        "title": "次韻虞永康廬居生芝",
        "id": "c856beb7-328b-4681-ad5f-c197213692e2"
    },
    {
        "author": "魏了翁",
        "paragraphs": [
            "炎煒避無所，意行出東郭。",
            "客以聲氣聚，舟於樹泉泊。",
            "江動雲意閒，林幽鳥聲樂。",
            "山川孰流峙，鳶魚自飛躍。",
            "天分隨所適，豁然無空闊。",
            "有客猶謂余，底處認真活。",
            "是心無間斷，本體自呈豁。",
            "一笑各會心，星河挂碧落。"
        ],
        "title": "韓叔沖約客泛舟滄江分韻得落字",
        "id": "a2e1a37a-9def-4b00-bd7f-c42e4ba89290"
    },
    {
        "author": "魏了翁",
        "paragraphs": [
            "吾少不學佛，吾道聞之嘗。",
            "虛靈一寸心，無賢愚聖狂。",
            "人惟不自信，渺渺歧上羊。",
            "師今緊尋覓，看是真有亡。",
            "如行人貪程，如久客念鄉。",
            "一朝眼發明，家山儼成行。"
        ],
        "title": "贈僧南游",
        "id": "51d2f6a0-1ac6-4f48-a0cd-afc2b3640fc1"
    },
    {
        "author": "魏了翁",
        "paragraphs": [
            "虛靈天地心，亹亹萬化機。",
            "幾形有動靜，誠盡無顯微。",
            "人惟不自信，稷顔有相違。",
            "居人憚寒暑，遊子行不歸。",
            "誰知烱然存，彼物乃吾知。",
            "高人真畏友，聖賢吾師師。"
        ],
        "title": "寄李考功",
        "id": "b8d5b9e8-3bda-4a0f-954f-9966397ea9d7"
    },
    {
        "author": "魏了翁",
        "paragraphs": [
            "春風挽征衣，淑景薦籩實。",
            "山中之奇觀，變態紛襞積。",
            "或劃然以舒，或蒙然以密。",
            "或嫵如脩眉，或突如巨迹。",
            "或鷙鳥將搏，或遊龍偕出。",
            "一目百奇怪，隨景發詩癖。",
            "江山昔豈無，萬古閲閒寂。",
            "而獨陳於今，涸我風月筆。",
            "便如遺俗士，高卧天一壁。",
            "人知匪自獻，不知亦奚恤。"
        ],
        "title": "和李致政花石山詩",
        "id": "e6532add-29f8-43dc-96fa-5af9f5f0d8b4"
    },
    {
        "author": "魏了翁",
        "paragraphs": [
            "狂風利劍戟，火龍困屠宰。",
            "莫起落紅愁，生意浩雲海。"
        ],
        "title": "次韻黄侍郎海棠花下怯黄昏七絕  其一",
        "id": "6627ecb7-50b7-4ce8-af38-cdb52e3a4716"
    },
    {
        "author": "魏了翁",
        "paragraphs": [
            "曾訪郊原春，靜觀煙雨妝。",
            "因物得良晤，諒非昔如棠。"
        ],
        "title": "次韻黄侍郎海棠花下怯黄昏七絕  其二",
        "id": "991da8c4-6980-4443-b006-e646ad2a6f4a"
    },
    {
        "author": "魏了翁",
        "paragraphs": [
            "唐人春深題，用韻工車斜。",
            "逐逐語言去，誰歟真識花。"
        ],
        "title": "次韻黄侍郎海棠花下怯黄昏七絕  其三",
        "id": "f1213d5f-ffd0-42e5-bc51-a0d8d2bcce46"
    },
    {
        "author": "魏了翁",
        "paragraphs": [
            "臨川數落花，康節愛花謝。",
            "若作榮悴觀，此特花之下。"
        ],
        "title": "次韻黄侍郎海棠花下怯黄昏七絕  其四",
        "id": "c5ed1166-cb50-4910-9e5f-a465423840b9"
    },
    {
        "author": "魏了翁",
        "paragraphs": [
            "穉綠茁兒拳，老紅面百摺。",
            "詩壇更伏波，令我逢敵怯。"
        ],
        "title": "次韻黄侍郎海棠花下怯黄昏七絕  其五",
        "id": "2ccb5f74-364b-4505-b1b9-9be149d59d73"
    },
    {
        "author": "魏了翁",
        "paragraphs": [
            "天運自消息，詩人費平章。",
            "何花春不紅，何草冬不黄。"
        ],
        "title": "次韻黄侍郎海棠花下怯黄昏七絕  其六",
        "id": "e7190036-4e18-42a9-be42-995ecd564f39"
    },
    {
        "author": "魏了翁",
        "paragraphs": [
            "醉妃索南內，玉奴斃東昏。",
            "所以觀物心，皇皇妙無門。"
        ],
        "title": "次韻黄侍郎海棠花下怯黄昏七絕  其七",
        "id": "2b07d19d-1d5d-44ba-bc8d-3058541f2b78"
    },
    {
        "author": "魏了翁",
        "paragraphs": [
            "江有瞿唐限，陸有雙劍蹲。",
            "如熊羆當道，如虎豹守閽。",
            "屹然東北隅，奠此西南坤。",
            "昔歲在單閼，白日塵沙昏。",
            "人心不足倚，恃此兩長垣。",
            "舟車之出入，筦鑰有司存。",
            "銜艫下魚復，委轡充劍門。",
            "藪逋乃如此，天險何足言。",
            "况於多蹊隧，不逮昔所聞。",
            "烈烈張睢陽，英英顔平原。",
            "古之善守國，人心以爲藩。"
        ],
        "title": "題劍門",
        "id": "80717f39-6d53-4fb1-8424-96be9bd7d2ac"
    },
    {
        "author": "魏了翁",
        "paragraphs": [
            "范陽一夕鼙皷鳴，莽然河朔惟孤城。",
            "姓名徹聞帝猶謂，我乃不識顔真卿。",
            "人才所用非所養，自昔然矣奚獨神。",
            "肘間銀黄挂三組，腰間犀玉圍萬釘。",
            "養癰護疾皆此輩，事危先及城郭臣。",
            "求仁得仁性情正，可死無死分義明。",
            "豈徒一時折羣醜，將與萬世開太平。",
            "我嘗辱交於神者，寤寐精爽如平生。",
            "過祠解后日端午，昌歜之酒芬兮清。",
            "要呼湘纍徑同醉，毋使二子稱獨醒。"
        ],
        "title": "題大安軍楊寶謨旌忠廟",
        "id": "8e9b2f3f-d1e4-4f1c-ac25-b20d440bcaaf"
    },
    {
        "author": "魏了翁",
        "paragraphs": [
            "籃輿陟險隘，兀兀不停轍。",
            "主人眩頭目，僕夫困唇舌。",
            "前疑樹梢拂，後慮崖石擦。",
            "方呼左畔蹺，復叫右竿捺。",
            "避礙牢挂肘，衝泥輕下脚。",
            "或荆棘兜挂，或屋簷拐抹。",
            "或踏高直上，或照下穩踏。",
            "斯須有不審，僨輿在目睫。",
            "深淵固可畏，平地尤險絕。",
            "作詩告僕夫，審諸秋毫末。",
            "識察既曉然，力行謹無忽。"
        ],
        "title": "出劍門後日履危徑戲集轎兵方言",
        "id": "91ee1abf-10f4-4263-9469-cb87f89c8bb1"
    },
    {
        "author": "魏了翁",
        "paragraphs": [
            "川遊不停息，雨集有滿除。",
            "卓哉鄹魯叟，即茲驗功夫。"
        ],
        "title": "過大安軍黑水阻漲憩崇道觀以需漲落乃濟",
        "id": "cf90348c-7fa3-4a5c-8205-c12ce975d5ae"
    },
    {
        "author": "魏了翁",
        "paragraphs": [
            "天以行故健，火以宿故壯。",
            "卓哉主一翁，挈我洙泗上。"
        ],
        "title": "寄題王才臣南山隠居六首 莊敬日强齋",
        "id": "96b9a320-c839-4ab9-91d3-0158d8640158"
    },
    {
        "author": "魏了翁",
        "paragraphs": [
            "水非石之鑽，索非木之鋸。",
            "一日復一日，會有豁時處。"
        ],
        "title": "寄題王才臣南山隠居六首 格齋",
        "id": "2ffc8e40-60a7-4637-8e82-c928347a850c"
    },
    {
        "author": "魏了翁",
        "paragraphs": [
            "我行半天下，夢不到南谷。",
            "健讀諸老詩，劃見真面目。"
        ],
        "title": "寄題王才臣南山隠居六首 南谷",
        "id": "23d2cc07-76a0-492d-946a-0f271f382021"
    },
    {
        "author": "魏了翁",
        "paragraphs": [
            "西山抱孤潔，淇水凝寒綠。",
            "古來長安道，多少閒草木。"
        ],
        "title": "寄題王才臣南山隠居六首 竹亭",
        "id": "129c99ac-5b06-497f-b80d-5d612c7cf975"
    },
    {
        "author": "魏了翁",
        "paragraphs": [
            "受命獨也正，巋然十八公。",
            "人獨匪正命，胡然不如松。"
        ],
        "title": "寄題王才臣南山隠居六首 松庵",
        "id": "72c76013-ba97-4309-b451-8909cc7fa591"
    },
    {
        "author": "魏了翁",
        "paragraphs": [
            "膏雨炯晨沐，和風照春睡。",
            "誰與驗其機，蔡軒一腴字。"
        ],
        "title": "寄題王才臣南山隠居六首 腴亭",
        "id": "87e395b6-6ef0-4c54-a5d1-29c4c91c1cc7"
    },
    {
        "author": "魏了翁",
        "paragraphs": [
            "寶刀切寒玉，解作環無端。",
            "連蜷虹貫日，晶潤晴生煙。",
            "帝省岷嶓下，冠珮人閒閒。",
            "迺飭坤之靈，效貢窮山淵。",
            "不以他物效，以是期公還。",
            "維公倡德意，地寶弗敢刓。",
            "玉汝不汝瑕，來墮玻江前。",
            "因思取予義，僑也辭韓宣。",
            "落落竟弗合，而此微求旃。",
            "服之報安所，我無青琅玕。",
            "圭復以爲謝，不踐如斯環。"
        ],
        "title": "謝安大使見遺白玉環",
        "id": "15284367-0940-4c88-961b-cbd3987700a1"
    },
    {
        "author": "魏了翁",
        "paragraphs": [
            "吾家令兄弟，異氏而同氣。",
            "雅知義利分，不作溫飽計。",
            "天子龍飛春，了翁對軒陛。",
            "柄臣方擅朝，黨論如鼎沸。",
            "軋軋不能休，一揮三千字。",
            "植治貴和平，用人戒偏陂。",
            "天子擢第一，期以風有位。",
            "尋寘之三人，仍詔恩禮視。",
            "後此者三年，東瞻復聯第。",
            "天子方諒闇，有言不得試。",
            "歲行在協洽，文翁陳讜議。",
            "惟知守家學，寧顧觸時忌。",
            "雖不第甲乙，自謂儻無愧。",
            "古人爲己學，何有於富貴。",
            "窮則獨善身，仕將以行義。",
            "兩兄西南彥，九牧將倒指。",
            "平生剛直胸，毋以科舉累。",
            "矧逢主聽寬，寧復懷顧畏。",
            "厥今果何事，請略陳一二。",
            "內無王文正，誰與理家事。",
            "外無韓忠獻，誰與飭戎備。",
            "熒惑守羽林，震雷詫冬瑞。",
            "天象已云然，人事猶爾耳。",
            "劈析爲上言，卓哉朝陽喙。",
            "却携令名歸，爲親一啟齒。"
        ],
        "title": "送二兄三兄赴廷對",
        "id": "7bd3f720-8de7-4175-bc3d-6117f25afbfa"
    },
    {
        "author": "魏了翁",
        "paragraphs": [
            "黄雲靉靆風雪天，欲之霸橋尋浪僊。",
            "爐中榾柮縶寒客，縱欲燒愁能得然。",
            "撥灰嚼句不忍吐，竟日南望雙眸穿。",
            "誰知詩來亦念我，字與六出爭明蠲。",
            "美人美人呼不來，昭華吹怨樓西偏。",
            "况有山頭月爲友，觸撥煙痼撩詩顛。",
            "豈無詠絮謝家集，亦有閉戶袁安眠。",
            "未如山中之至樂，白玉世界天相連。",
            "朝看夜聽兩奇絕，靴霜爐雪知誰賢。",
            "褰裳急理剡溪棹，明月已旁羌江還。",
            "羌江白雲遶親舍，北山夜雨鳴清川。",
            "世間真樂不易道，此以意會非言傳。",
            "惜哉往日不可再，江頭望君如望年。",
            "研澌筆凍不成報，夢中書劄來翩翩。"
        ],
        "title": "次韻虞果州泛雪",
        "id": "128412da-508f-44d5-b5a6-a82e244c81b8"
    },
    {
        "author": "魏了翁",
        "paragraphs": [
            "窮陰彫殘年，小雨雜寒凍。",
            "野迥山色枯，木落天宇空。",
            "殷勤玉雪友，歲歲管賓送。",
            "孤標耿黄昏，清豔橫螮蝀。",
            "從渠忌皎潔，孱顔立孤聳。",
            "半年簿書塵，閒殺果下鞚。",
            "林端劃見之，撩我潑春甕。",
            "芳菲惱不徹，喜與良友共。",
            "花光留夕陰，鳥語嘎清哢。",
            "羣芳去無蹤，生意正坌涌。",
            "因懷武陵日，歲上西湖冢。",
            "粲粲萬玉妃，蕭蕭守翁仲。",
            "誰知落天涯，惠然復我從。",
            "暗香踈影句，爲我作詩供。",
            "心事炯如霜，客遊恍成夢。",
            "歲窮萬物息，誰此役羣動。",
            "會取春風心，處處得日用。"
        ],
        "tags": [
            "西湖"
        ],
        "title": "約眉之寓公飲郡圃梅下分韻得動字",
        "id": "19643461-4c01-479e-a9ff-73a26118c03f"
    },
    {
        "author": "魏了翁",
        "paragraphs": [
            "皇天覆后土，藐然吾一身。",
            "職職萬同宇，何所非吾仁。",
            "人惟不自信，私意橫紛綸。",
            "君侯覽厥初，渾渾川無津。",
            "百家之精粹，六藝之芳醇。",
            "挹之未厭斁，欲以警此民。",
            "天機行日月，大戒明君臣。",
            "一源顯微貫，萬象曉晦新。",
            "焉知我爲我，聊以人治人。",
            "胡然閟厥施，膏澤猶其屯。",
            "意將楙所養，切磋及茲辰。",
            "余也峨眉陰，君兮滄江濱。",
            "生生共茲意，不隔江山春。",
            "懷哉寧無車，有繫未可巾。"
        ],
        "title": "虞知府生日",
        "id": "57f9376c-21ab-4178-8e31-30e5c1b4c69f"
    },
    {
        "author": "魏了翁",
        "paragraphs": [
            "古來五大不在邊，國家長慮初解絃。",
            "西南計臣授鈇鉞，獨以一手擎半天。",
            "三邊將士趨節制，百城吏民服威惠。",
            "載宣寬詔問無恙，扶藜往聽翁顔喜。",
            "我圖爾土居未怡，室家僅葺風雨欺。",
            "波濤沄沄逐風靡，山色澹澹憂陵夷。",
            "機空絡緯那可織，徽穿虎豹疇能識。",
            "秦門夕燧雖平安，燕帳秋弓未休息。",
            "翁顔且喜舊觀還，尚恐世事愁無端。",
            "祝公爲民久遠慮，憂顧期使西南寬。",
            "美官厚祿等閒耳，得君得時不易然。",
            "君不見富公在青州，多於中令廿四年。"
        ],
        "title": "王總領生日",
        "id": "6356a959-deea-4b8d-a300-d80043bfa3b6"
    },
    {
        "author": "魏了翁",
        "paragraphs": [
            "吾州遠景樓，爲天下第一。",
            "下有千尺湖，長虹倚斜日。",
            "煙雲紛蔽虧，草樹互蒙密。",
            "人既位通顯，湖猶困遺逸。",
            "一段雲錦機，割截不成疋。",
            "我來劃見之，慨然爲拈出。",
            "凹者豁以舒，凸者疏而溢。",
            "乃取半山句，以榜湖陰室。",
            "晨舟亂平渺，日晏未云畢。",
            "客喜以問余，幻成子何術。",
            "余非襲而致，彼有是良質。",
            "牛山木嘗美，茅徑人自窒。",
            "一笑各會心，凉風送蕭瑟。"
        ],
        "title": "重陽前一日約寓公飲于新開湖之西港有歌詞者其亂曰會與州人飲公遺愛一江醇酎遂以此分韻賦詩某得一字",
        "id": "1b32b164-2b94-4750-8c4b-0694d5fc67ed"
    },
    {
        "author": "魏了翁",
        "paragraphs": [
            "龍鶴在吾西，昔年班荆處。",
            "乃今五斗米，縶之不得去。",
            "冬夜那何晨，斜河耿高樹。"
        ],
        "title": "次韻李參政湖上雜詠錄寄龍鶴墳廬  其一",
        "id": "f0c379f6-738e-4706-9fe8-6a4c06e53f58"
    },
    {
        "author": "魏了翁",
        "paragraphs": [
            "木落天宇空，野迥江水碧。",
            "誰歟驅四運，昨夕復今夕。",
            "君看瀛海內，壽考匪金石。"
        ],
        "title": "次韻李參政湖上雜詠錄寄龍鶴墳廬  其二",
        "id": "8a76ae64-0e07-4969-87ae-2c8ec9163542"
    },
    {
        "author": "魏了翁",
        "paragraphs": [
            "聖死微言湮，千載迷津涯。",
            "浮驂徧八極，日暮猶伊鴉。",
            "大道如掌平，人苦不識家。"
        ],
        "title": "次韻李參政湖上雜詠錄寄龍鶴墳廬  其三",
        "id": "83eab212-e65d-45b6-abd5-20ad950157ef"
    },
    {
        "author": "魏了翁",
        "paragraphs": [
            "南山高崔嵬，草樹蔚喬林。",
            "雲橫日曀曀，蟬鳴谷陰陰。",
            "戛然丹鳳咮，爲我作好音。"
        ],
        "title": "次韻李參政湖上雜詠錄寄龍鶴墳廬  其四",
        "id": "f6d3edbc-faef-49c1-b9b4-8b60ead84603"
    },
    {
        "author": "魏了翁",
        "paragraphs": [
            "西山有佳人，慣踏山下路。",
            "晨吟澤畔雲，午睡巖前雨。",
            "莫使兒輩覺，奪我林壑趣。"
        ],
        "title": "次韻李參政湖上雜詠錄寄龍鶴墳廬  其五",
        "id": "7f71dad6-e26e-4923-b308-a1fedec74988"
    },
    {
        "author": "魏了翁",
        "paragraphs": [
            "仲尼趨聘召，季路奚不懌。",
            "分量固爾殊，何傷於遍歷。",
            "自揣或未能，莫如只堅白。"
        ],
        "title": "次韻李參政湖上雜詠錄寄龍鶴墳廬  其六",
        "id": "d71a587c-b587-4ff9-909d-52dec839053e"
    },
    {
        "author": "魏了翁",
        "paragraphs": [
            "皇天平四時，先春而後秋。",
            "寒威奪仁氣，慘慘紛百憂。",
            "康世非我長，自許以一丘。"
        ],
        "title": "次韻李參政湖上雜詠錄寄龍鶴墳廬  其七",
        "id": "3299c3ae-9d96-421f-906c-56162a69edfc"
    },
    {
        "author": "魏了翁",
        "paragraphs": [
            "古人爲己學，不以遇不遇。",
            "學問思辨行，止定靜安慮。",
            "次序固曉然，人情苦傷遽。"
        ],
        "title": "次韻李參政湖上雜詠錄寄龍鶴墳廬  其八",
        "id": "e5aa0c6b-b4bf-4999-b9e3-98cd082997c8"
    },
    {
        "author": "魏了翁",
        "paragraphs": [
            "百年狐兔窟，汙我黄河流。",
            "槃槃帝王州，僅與甌脫侔。",
            "秋風壯夫淚，禾黍莽平疇。"
        ],
        "title": "次韻李參政湖上雜詠錄寄龍鶴墳廬  其九",
        "id": "331bb8bb-50eb-47b1-9d35-e76d97744a52"
    },
    {
        "author": "魏了翁",
        "paragraphs": [
            "江左憂佛狸，荆州忌老瞞。",
            "既虞薪下火，又恥泥中蟠。",
            "不虞復不恥，志士寧無嘆。"
        ],
        "title": "次韻李參政湖上雜詠錄寄龍鶴墳廬  其一○",
        "id": "05ed15de-54b8-49ca-b5d7-60311706fb6f"
    },
    {
        "author": "魏了翁",
        "paragraphs": [
            "大亨惟同人，小知僅私己。",
            "皇皇萬井封，耽耽百重陛。",
            "爾痾寔余恫，須知本同體。"
        ],
        "title": "次韻李參政湖上雜詠錄寄龍鶴墳廬  其一一",
        "id": "2e52130e-d476-46df-a518-823c53a1aec9"
    },
    {
        "author": "魏了翁",
        "paragraphs": [
            "南園鼎盛時，紛紛車馬跡。",
            "須臾風景異，樹老春寂歷。",
            "盛衰那可常，此理最明白。"
        ],
        "title": "次韻李參政湖上雜詠錄寄龍鶴墳廬  其一二",
        "id": "8e7a5d08-c9e1-4694-88ff-82e0584cde97"
    },
    {
        "author": "魏了翁",
        "paragraphs": [
            "世有傀儡棚，帳幙深遮圍。",
            "衣冠巧裝飾，觀者迷是非。",
            "自謂真好手，不知若爲歸。"
        ],
        "title": "次韻李參政湖上雜詠錄寄龍鶴墳廬  其一三",
        "id": "be7907ec-6ab9-42f7-8c46-5ac98c9ba3f0"
    },
    {
        "author": "魏了翁",
        "paragraphs": [
            "陰陽互推移，氣數有信屈。",
            "澗松發貞姿，庭梅睟生色。",
            "雖無桃李容，桓桓保終吉。"
        ],
        "title": "續和李參政湖上雜詠  其一",
        "id": "416b6304-d7f2-4acf-b11f-7fe79d10f6f1"
    },
    {
        "author": "魏了翁",
        "paragraphs": [
            "氣力與運頹，十步九蹉跌。",
            "聞有用我者，掩耳忽不悅。",
            "吾非嵇康徒，道遠未能涉。"
        ],
        "title": "續和李參政湖上雜詠  其二",
        "id": "154cfc05-0941-44f8-a32d-143bcf64b321"
    },
    {
        "author": "魏了翁",
        "paragraphs": [
            "虛靈一寸心，攻者十七八。",
            "炯然無常存，精粗皆著察。",
            "衛丘騋牝蕃，魯囿牛羊茁。"
        ],
        "title": "續和李參政湖上雜詠  其三",
        "id": "ce0cb480-1de8-4e9e-a7e0-2edbd75ee3d5"
    },
    {
        "author": "魏了翁",
        "paragraphs": [
            "古之求仁者，信道不蘄獲。",
            "顔生何所樂，寧蹈饑寒厄。",
            "能知四勿功，六根本非賊。"
        ],
        "title": "續和李參政湖上雜詠  其四",
        "id": "4a4c6594-0eb5-444e-8c55-e5c10dd89d8c"
    },
    {
        "author": "魏了翁",
        "paragraphs": [
            "嚴君閑有家，富之以其道。",
            "幾年困外禦，囊空甑復倒。",
            "家人良自勉，歲晏願相保。"
        ],
        "title": "續和李參政湖上雜詠  其五",
        "id": "7072478a-6cdb-4e7b-8c8d-f69cd74620e8"
    },
    {
        "author": "魏了翁",
        "paragraphs": [
            "晉當胡運衰，厲世先黜陟。",
            "當時望塵友，有識所憤疾。",
            "云何祖士稚，不似劉越石。"
        ],
        "title": "續和李參政湖上雜詠  其六",
        "id": "d119eb6f-69dc-4220-be4b-29a906ae0615"
    },
    {
        "author": "魏了翁",
        "paragraphs": [
            "人心不可欺，好好而惡惡。",
            "利欲怵迫之，本心月以落。",
            "所以古之人，憂在晉其角。"
        ],
        "title": "續和李參政湖上雜詠  其七",
        "id": "0690a313-e628-4481-8d81-1d553bfe3667"
    },
    {
        "author": "魏了翁",
        "paragraphs": [
            "荒煙散牛羊，落日下城市。",
            "天寒萬木脫，歲晏羣動弭。",
            "西郊有孤芳，獨喚春事起。",
            "幽光耿參月，清豔明野水。",
            "欲開未開時，似語不語意。",
            "或疑春較遲，的皪尚霜蘂。",
            "誰知春風心，渾在阿堵裏。",
            "洞霄逍遥公，九隴花月使。",
            "領客居上頭，蹇予亦婪尾。",
            "頗懷去年遊，歲月如許駛。",
            "悠悠竟何成，總被物化使。",
            "索酒浮大觥，歌商曳窮履。",
            "真意浩無窮，作詩聊復爾。"
        ],
        "title": "西郊訪梅約李提刑李參政八客分韻得爾字",
        "id": "f65f2c11-d599-4e69-b7bd-d6864e68cf51"
    },
    {
        "author": "魏了翁",
        "paragraphs": [
            "有歌不必歌吳趨，有舞不用陳巴渝。",
            "試聽天下紫雲曲，著意自與人間殊。",
            "益州刺史梁大夫，高冠長珮鳴清都。",
            "秋原方集迎車雉，春風欲送升平烏。",
            "却思忠獻海棠處，少日曾此扶親輿。",
            "問天乞英簜，叶氣爲先驅。",
            "有酒皆郎清，有書皆父腴。",
            "人逢善旦稱吉祝，六引三調何虛邪。",
            "勿言商聲苦太勁，爲國綱紀正要渠。",
            "厥今事勢將何如，鄰家盜起翁無襦。",
            "乘風縱燎未渠已，我薪未徙屋未塗。",
            "天之生賢端有意，平治况是公規摹。",
            "儘將吉德爲壽本，扶桑自昔無榮枯。"
        ],
        "title": "梁運判生日",
        "id": "de65b2b5-acf4-48d4-981d-36112a59516f"
    },
    {
        "author": "魏了翁",
        "paragraphs": [
            "月宿南斗韓愈生，歲在巳辰鄭玄死。",
            "二人言命是邪非，我欲質疑於孟子。"
        ],
        "title": "貽廬陵術士馮椿",
        "id": "74e28090-0f82-4ceb-986e-962eff436852"
    },
    {
        "author": "魏了翁",
        "paragraphs": [
            "輕颸濯袢暑，清與耳目謀。",
            "江山新容態，真意爛不收。",
            "榜人以戒余，將事東郊游。",
            "川后且靜波，馮夷亦安流。",
            "聯鑣載羣彥，駢筵駕方舟。",
            "月中亂平渺，高舂尚夷猶。",
            "俯瞰大江橫，仰看蒼雲浮。",
            "滔滔去不息，亹亹生無休。",
            "俯仰三太息，發我心悠悠。",
            "未省昔之人，曾有此樂不。",
            "團團轉蘭枻，突見龍棹頭。",
            "鬨然兩敵國，蒿矢迅不留。",
            "所爭何爲者，對面如仇讎。",
            "少須遊人散，天暝風泠颼。",
            "清興浩無極，洗醆更勸酬。"
        ],
        "title": "浣花即席",
        "id": "6fc09cd7-0378-47a6-a643-3abfd6c945ba"
    },
    {
        "author": "魏了翁",
        "paragraphs": [
            "囅然一開口，天也非人謀。",
            "江山自舊管，風景仍新收。",
            "一門令兄弟，而我從之遊。",
            "衛玠珠玉側，李膺神僊舟。",
            "主賓有良晤，兄弟無相猶。",
            "雨餘白日靜，江遠青天浮。",
            "相彼宇宙廣，覺我心休休。",
            "世傳浣溪女，聲跡疑謬悠。",
            "靈均亦已遠，英烈今在不。",
            "又懷唐拾遺，泯然哀江頭。",
            "陵谷幾變遷，屈孟獨長留。",
            "於此本何負，而以德爲讎。",
            "因時慨前哲，坐久風飂颼。",
            "良會惜難再，作詩以相酬。"
        ],
        "title": "再和浣花韻呈李彭州李參政",
        "id": "bdd081d1-749e-40c4-adab-ad006e733b34"
    },
    {
        "author": "魏了翁",
        "paragraphs": [
            "又因送客朝京闕，意行偶過山之陽。",
            "檻開岷嶺半天雪，簾捲峨眉千丈岡。",
            "斷霞明空暮江白，密陰藏雨秋原香。",
            "客歸便可報明主，滿川看看秔雲黄。"
        ],
        "title": "送趙茶馬東歸",
        "id": "308c509b-5e22-4f11-b805-ed475e177931"
    },
    {
        "author": "魏了翁",
        "paragraphs": [
            "湖淺霜鴈寒，天高老龍蟄。",
            "悠悠瀛海間，時運遞消息。",
            "黄鐘一龠回，槁瘁亦敷澤。",
            "茹茅趣連征，墐戶同一闢。",
            "向來屯陰地，有果終不食。",
            "存之迺天意，斯道古根極。",
            "公論無消磨，物情自喧寂。",
            "喧寂安足計，秋雲卷無跡。",
            "請公護景光，春事勤種植。",
            "明朝揆初度，萬象好顔色。"
        ],
        "title": "李參政生日  其一",
        "id": "4adfc168-08bd-452a-8f33-16a11ac41ff7"
    },
    {
        "author": "魏了翁",
        "paragraphs": [
            "二年老翁泉，親酌石林壽。",
            "林翁硬如石，跌宕杯舞手。",
            "酡顔照湖山，麗藻濯花柳。",
            "牛頭望蟇頤，隔闊幾煙岫。",
            "江梅驛堪寄，湖水觴可侑。",
            "林丘一曲閒，事業千載就。",
            "屢空有真實，萬變無雜揉。",
            "用之還帝師，歸則赤松友。",
            "蟠桃堪一嘗，世味不同嗅。",
            "得書方醉歌，癡絕記前守。"
        ],
        "title": "李參政生日  其二",
        "id": "30f690ab-41a6-4ca3-ab67-60950fc1bc88"
    },
    {
        "author": "魏了翁",
        "paragraphs": [
            "玄陰作秋冬，殺氣寓風雪。",
            "土深候蟲閉，山靜飛鳥絕。",
            "誰知無邊春，萬古長不滅。",
            "或暢然以舒，或凝然以結。",
            "或聚爲融和，或散爲騷屑。",
            "又嘗以此觀諸人，生意不斷長如薰。",
            "咸陽宮殿氣成霧，忽作芒碭山澤雲。",
            "神爵甘露來紛紛，畫堂已入王政君。",
            "人從動後觀變態，誰於起處探絪縕。",
            "淺者若爲見，夜氣長如神。",
            "儻知起滅幻，便省消息真。",
            "如何天機之淺者，但識人間桃李春。"
        ],
        "title": "次韻郭方叔諸公借胡致堂賞梅至夜賦詩",
        "id": "fbc498d4-bfe6-4434-9c87-50f1937d7546"
    },
    {
        "author": "魏了翁",
        "paragraphs": [
            "南山有佳境，天作而地藏。",
            "誰其搜抉之，主者今歐陽。",
            "時當冬候最，靉靆雲無光。",
            "爛嚼暗香句，浩歌黄竹章。",
            "詩成物有主，意遠天無旁。",
            "衆賓從老守，遥林拱孤芳。",
            "氣味自爾殊，凡卉不敢香。",
            "芸芸天壤間，何草冬不黄。",
            "獨此冰雪質，老氣磨蒼蒼。",
            "便如身潔人，易知復難忘。",
            "頗懷熙豐日，羣妍偃冰霜。",
            "皓然深衣老，春風貯肝腸。",
            "抉開第一機，還作桃李鄉。",
            "終然和鼎實，以侑千歲觴。",
            "三嗅幾而作，臨風倍輕狂。"
        ],
        "title": "次韻劉左史王亭觀梅",
        "id": "77a78c9e-8c03-4f62-8b29-9cc2c9c16f62"
    },
    {
        "author": "魏了翁",
        "paragraphs": [
            "濃雲捲羃衡嚮北，天風不摇萬響息。",
            "蟇行爬沙踏科臼，顧菟茫洋長在腹。",
            "本來全體自分明，日用其間人莫識。",
            "弄丸之暇劃若逢，笑拍闌干我先得。"
        ],
        "title": "題潼川倅廳先得月樓",
        "id": "d1574f5d-6d10-4b82-b3d1-e030bcac0381"
    },
    {
        "author": "魏了翁",
        "paragraphs": [
            "房公胸中妙刀尺，翦刻玻璃貯寒碧。",
            "今侯著樓於其上，竹色荷光得良覿。",
            "詩來殷勤問故侯，別日雖賒情轉密。",
            "因思當年飛蓋遊，鷗鷺不驚潛鯉出。",
            "春濃雪絮人影亂，秋老雲松半天屹。",
            "蘇公二十四橋月，尚愛西湖風月夕。",
            "江山好處餘戀嫪，縱不即人人自即。",
            "况今簷撩雲與齊，激楚高歌友朋集。",
            "向來寒乞翻自嗤，詩掃黄泥已無迹。",
            "功名老我後加鞭，文字餘人先奪席。",
            "欲搜萬象供刻畫，自有此湖難此筆。",
            "終當爲君記斯遊，摹寫蒼顔真六一。"
        ],
        "tags": [
            "西湖"
        ],
        "title": "和宇文漢州乞房樓記詩",
        "id": "913e51a2-a0f9-411e-adc0-aba193244b3c"
    },
    {
        "author": "魏了翁",
        "paragraphs": [
            "人生能得幾回別，一別公來四千日。",
            "我騎紫馬出行春，公指黄扉入當夕。",
            "誰知行止不關人，解后天涯復同席。",
            "方看紫陌爛紅英，忽復濃陰顆青實。",
            "斷霞明空白日靜，過雨穿林亂雲濕。",
            "如夢如夢夢邪非，曰歸曰歸歸未得。",
            "僰南山崒東流斷，關西雲霾北風急。",
            "酒逢故人一吸易，語及新事百憂集。",
            "試問吾歸將何歸，梓州遂州有何擇。",
            "况有青山老居士，千騎東來闖然入。",
            "更得可人高帝孫，又忻末至臨邛客。",
            "儘判三日作狂酲，要話十年胸愊塞。"
        ],
        "title": "約許侍郎諸公酒半宋正仲至自都城",
        "id": "d1fba104-17f6-46d2-84c9-e0d9043bdbeb"
    },
    {
        "author": "魏了翁",
        "paragraphs": [
            "飄風吹面酒無力，萬響摇摇不停息。",
            "主賓巉然立分鼎，抑抑威儀長不忒。",
            "冰槃時薦櫻筍香，烏絲快洒薔薇墨。",
            "夜深山靜天四垂，悠然發我真聞識。"
        ],
        "title": "登元祐閣次韻李左史所和范瀘州詩",
        "id": "c2ed742b-87ee-45f0-ac61-ca6ef84c56b4"
    },
    {
        "author": "魏了翁",
        "paragraphs": [
            "冬笋與霜堇，孝可使之生。",
            "老槐與枯荆，義可使之榮。",
            "芸芸天壤閒，何物非吾誠。",
            "根心貫芽枿，影響於形聲。",
            "過君資孝友，早識真重輕。",
            "一時東南彥，意氣何相傾。",
            "虛几隠天籟，深居觀物情。",
            "慈竹吾父子，義木吾弟兄。",
            "夜簷月送影，晝戶煙輸晴。",
            "與我一般意，乃作堂堂名。",
            "竹根頭𧥄𧥄，下覆復上承。",
            "木以同本故，葉葉皆相親。",
            "承覆匪强合，相親誰使令。",
            "茲有靡不有，斧斤日丁丁。",
            "願言厚封植，歲晚長青青。"
        ],
        "title": "臨川過永叔植慈竹義木於庭廼榜其堂曰慈義索余詩",
        "id": "98303a40-e2ed-40e1-b6bb-e63a620fe400"
    },
    {
        "author": "魏了翁",
        "paragraphs": [
            "皇天平四時，不以秋先春。",
            "仁人奉天職，不以德後刑。",
            "次序固云然，表裏元相因。",
            "方春布陽煒，萬物皆精神。",
            "當秋乃揫歛，黄落山川貧。",
            "天機之淺者，榮悴爲戚忻。",
            "誰知天地心，於此常肫肫。",
            "既嘗驗諸理，又以取諸身。",
            "四德孰非元，四端孰非仁。",
            "刑威雖時用，生意固長存。",
            "四時長有春，吾聞邵子云。",
            "觸事識初心，乃以名吾亭。"
        ],
        "title": "潼川憲司拓圃築亭取康節語名以四春得古詩十二韻",
        "id": "296c8eb9-7098-4a51-89a9-eb3065159cdf"
    },
    {
        "author": "魏了翁",
        "paragraphs": [
            "始余求諸社，窮巷窈而曲。",
            "草陰荒蒙茸，林影亂樸樕。",
            "其中有屋廬，其下主以木。",
            "社稷風雨雷，皆於此乎告。",
            "趨闇不求陽，如叢祠而局。",
            "就簡不辨方，如古墓而族。",
            "引我拜乎上，高床被茵褥。",
            "使我視所陳，紙幣薦薌燭。",
            "爵不以坫寘，酒不以茅縮。",
            "牲不以碑麗，齋戶不以宿。",
            "於禮無所稽，承訛已云熟。",
            "從之則咈余，不從亦違俗。",
            "是心既不慊，雖暫亦爲瀆。",
            "屋不受天陽，此豈容有屋。",
            "先易其甚者，餘事踵相屬。",
            "其有不逮爲，則以告新牧。"
        ],
        "title": "遂寧社稷壇與風雷雨師之壇混爲一區其間多悖禮者某偶攝郡事因爲隨事釐正",
        "id": "04ab59db-80b1-487e-848a-8ce49c536fa1"
    },
    {
        "author": "魏了翁",
        "paragraphs": [
            "門前車馬塵滔滔，試問有誰閒似我。",
            "夜燈照出千古心，曉窗掣破重玄鎖。"
        ],
        "title": "次韻張太博見貽  其一",
        "id": "fed1e8cb-a4d0-4a27-8bcc-96a18e24c50f"
    },
    {
        "author": "魏了翁",
        "paragraphs": [
            "別後幾如隔世人，閒中認得當年我。",
            "清風應傍笑譚來，明月不隨門戶鎖。"
        ],
        "title": "次韻張太博見貽  其二",
        "id": "0985190c-72aa-4b04-aa98-35aeb014a7e1"
    },
    {
        "author": "魏了翁",
        "paragraphs": [
            "眇觀千載苦無人，窺見一毫先有我。",
            "雋敏既爲文采誤，高明又被玄虛鎖。"
        ],
        "title": "再次韻  其一",
        "id": "a6ab1bc9-2a2e-438b-a64a-bb2f3a07edc5"
    },
    {
        "author": "魏了翁",
        "paragraphs": [
            "我嘗妄意於古人，子今用力苦先我。",
            "安得從容長似今，借子玉匙發關鎖。"
        ],
        "title": "再次韻  其二",
        "id": "593b93e8-1c3a-4672-b9e3-60866c94f2a0"
    },
    {
        "author": "魏了翁",
        "paragraphs": [
            "文字未科斗，圖書未龜龍。",
            "粲然天地間，此理觸處逢。",
            "是謂象之祖，而爲數之宗。",
            "昊犧古神聖，先得人所同。",
            "文因而繇之，旦出亦並雄。",
            "訖于我孔聖，天命滋益恭。",
            "渾然一理貫，密察而從容。",
            "辭變與象占，四者固所崇。",
            "推辭以知變，象占在其中。",
            "荒荒秦漢後，學者昧所從。",
            "不以災異會，則以虛無通。",
            "天開周程子，易道乃復東。",
            "動靜靜復動，終始始而終。",
            "上承千年緒，下起百世風。",
            "同時有邵子，講道于伊嵩。",
            "天地之運化，陰陽之無窮。",
            "即物驗消長，先幾知吉凶。",
            "邵子極道數，獨立幾無戎。",
            "二程自周孔，爲時開夢夢。",
            "其歸則一耳，昧者結忡忡。",
            "學之將柰何，矧余倍顓蒙。",
            "要知羲皇心，須踏周孔蹤。"
        ],
        "title": "次韻張太博得余所遺二程先生集辯二程戲邵子語",
        "id": "4e3493de-3fcb-4913-aa06-a5548703772a"
    },
    {
        "author": "魏了翁",
        "paragraphs": [
            "春風吹我游錦官，客眸飽作滄江觀。",
            "鶴飛自由白日靜，山來不斷平野寬。",
            "主人聞客倒屣迎，案頭點易朱未乾。",
            "速呼朋儔俾接席，又遣兒女來拜前。",
            "館中列鼎食客衆，堂後鳴鐘聚指千。",
            "客來輒留張坐飲，客醉復與開榻眠。",
            "主人投閒六年久，祿廩不繼胡能然。",
            "問之主人笑不言，神情散朗心常閒。",
            "向來曾於我乎貸，至今尚質黄金盤。",
            "又聞吾兄市橋尉，假五十萬青銅錢。",
            "橐中似爾空亦屢，門外車馬紛闐闐。",
            "其間猶有不知者，誤謂公子非儒酸。",
            "誰知出分本無幾，况復奉賜隨分班。",
            "知之不知吾何恤，日用飲食於其閒。",
            "西京相裔平通侯，輕財重義無敢先。",
            "三年田家未云久，便懷富貴譏南山。",
            "節侯有子韋少翁，亦以明經世其傳。",
            "爵之附庸有何薄，徑欲忍愧從夷蠻。",
            "人於居約視所守，又以久近察所安。",
            "近而不渝儻可勉，久而無怨良獨難。",
            "不須遠求漢諸公，姑復近考今時賢。",
            "雖云暫閒未嘗約，一念長作膏火煎。",
            "戚然不能以一日，寧復如君之六年。",
            "泉無晝夜蓋有本，潦有朝夕繄無源。",
            "歸來試與友朋道，言之孔易行維艱。",
            "厥今人物眇然甚，天道豈不於君還。",
            "友朋請書爲君壽，更祝養素勤加餐。"
        ],
        "title": "虞萬州生日",
        "id": "72702d59-b2ee-458e-a353-e8a4b150d79f"
    },
    {
        "author": "魏了翁",
        "paragraphs": [
            "后皇一念根至仁，地雖南北民吾民。",
            "一二指搐不可信，彼動此應關諸身。",
            "人言犬戎相噬吞，彼蚌鷸耳吾漁人。",
            "大國信誓方重申，時遣升勺蘇窮鱗。",
            "有狼其心不我恩，囊書赤白驚嚴宸，帝曰可矣予其征。",
            "臣某奉詔之淮濆，臣某董師留漢濱。",
            "西南憂顧誰其分，我有從橐之親臣。",
            "時其動靜制主賓，自闑以外惟將軍。",
            "邊頭赤子方寢薪，旆旌悠悠鳥烏馴。",
            "將軍羽扇白綸巾，且將沈靜弭放紛。",
            "邇來世道波沄沄，士爲欲縛迷天真。",
            "開禧戎首終身焚，未聞先事人有言。",
            "大官一唱和者羣，前而和之後云云。",
            "厥今狂猘先狺狺，事勢不與開禧倫。",
            "方拯摯獸招饑蚊，此何爲者祇自塵。",
            "志士憤惋三軍顰，置之不治虎患存。",
            "治之不勝桃蟲拚，勝之不盡窮獸奔。",
            "盡矣復與誰爲鄰，譬諸白黑方交枰。",
            "彼據腹脇吾邊唇，養成持勢猶不均。",
            "况彼攻奪吾逡巡，局勢往往隨時新。",
            "不有妙手誰彌綸，人才生世厥有因。",
            "帝賫天假崧降神，一心可以位乾坤。",
            "浮雲軒冕何足論，祝公早還要路津。",
            "并包衆智資多聞，倡明大義清妖氛。",
            "携持令譽歸麒麟，蹇余不能康世屯。",
            "浯溪有石高嶙峋，儻能奔走東郭㕙。"
        ],
        "title": "董侍郎生日",
        "id": "1ab00418-ef48-4aee-803e-9c310750412d"
    },
    {
        "author": "魏了翁",
        "paragraphs": [
            "皇天覆后土，藐然中爲人。",
            "職職萬同宇，何所非吾仁。",
            "一二指搐耳，動且關嚬呻。",
            "置之非害事，尚欲求其信。",
            "矧今我赤子，犬羊所噬吞。",
            "養之將遺患，迫之幾寡恩。",
            "猶以赤子故，未忍窮追奔。",
            "蠢彼不我德，羽書驚嚴宸。",
            "帝曰斯可矣，戎首將自焚。",
            "一軍戍江介，一軍留漢濱。",
            "雨中徹桑土，火後憂突薪。",
            "又念蜀上游，擢才餉吾軍。",
            "蜀力如蝸涎，僅足以濡身。",
            "云胡走荆楚，坐視空川秦。",
            "天下本一家，奚必爾我分。",
            "獨憐去天遠，緩急呼不聞。",
            "公今從此升，於國擬世臣。",
            "家有憂民譜，切磋及茲辰。",
            "直前明分義，却立思本根。",
            "豈但無怨公，此志長光新。",
            "抑使蜀父兄，壽公以峨岷。"
        ],
        "title": "王總領生日",
        "id": "4b8ae560-256c-4aee-ab0d-05a598a65f6b"
    },
    {
        "author": "魏了翁",
        "paragraphs": [
            "向來虎豹蹲天關，啄噉人命無敢干。",
            "任侯干時外小官，有筆如刀剚權姦。",
            "權姦未夷骨先寒，有開天誅亂旋刊。",
            "寘我宗社于山安，忽焉倚伏不可摶。",
            "天心克復理好還，是時增秩綸言頒。",
            "扶聳義烈增壯顔，邇來十載國步艱。",
            "思以吉士儀清班，侯今以選賜之環。",
            "進退語默人所瞯，侯以時考以事觀。",
            "慶元眎今奚易難，浮驂妄轍紛多端。",
            "大車檻檻長自閒，中原胡塵暗河山。",
            "行人載書墨未乾，深仁大信而敢奸。",
            "彼民玄黄走壺簞，我復翦刈如草菅。",
            "惟皇上帝憫人寰，嗚呼言之鼻辛酸。",
            "侯兮去去心體胖，允矣直道非俗觀。",
            "士所欠者非朝冠，要令反覆耐久看。",
            "前陳亟與攄肺肝，且使志士興長嘆。",
            "讙言此士嘗譏韓，始終激烈心如丹，寘名大小任公間。"
        ],
        "title": "歌詩三十五韻送前知隆慶任侯赴召",
        "id": "a35c4561-f6bf-4d9b-bb5d-0cb0d16c5e65"
    },
    {
        "author": "魏了翁",
        "paragraphs": [
            "天公富萬有，盈宇何充充。",
            "秋風一摇落，所得緣手空。",
            "忽於臞悴中，覩此寒露叢。",
            "天然真富貴，送盡人間窮。",
            "雅傳與騷經，凡卉亦見容。",
            "胡爲抱昭質，一盼獨未蒙。",
            "或訝木末褰，或比水間紅。",
            "至近前上處，至明日方中。",
            "碩人亦俁俁，於此猶不逢。",
            "莫我知矣夫，佇立看秋風。"
        ],
        "title": "領客君子軒木芙蓉盛開分韻得紅字",
        "id": "e764089a-b5a1-48e4-aeb2-7251fa1c0f3a"
    },
    {
        "author": "魏了翁",
        "paragraphs": [
            "南陽有佳人，被服長脩姱。",
            "黄中粲有章，秀外青無華。",
            "朝飲晉柴桑，夕餐楚長沙。",
            "惟與高人處，恥作流俗夸。",
            "玄都有俗士，品格固爾差。",
            "遺之以潘沐，强欲相塗搽。",
            "南陽笑謝遣，於此我何加。",
            "遊女蕩春風，漁人眩紅霞。",
            "爾比予於是，豈欲相疵瑕。",
            "卿自用卿法，吾亦愛吾家。",
            "寄聲謝程子，爲我刪此花。"
        ],
        "title": "重九後三日後圃黄華盛開坐客有論近世菊品日繁未經前人賦詠惟明道嘗賦桃花菊外此無聞焉因相與第其品之稍顯者各賦一品某探題得桃花菊",
        "id": "84affd8b-5a64-43b9-80d6-155395333383"
    },
    {
        "author": "魏了翁",
        "paragraphs": [
            "人心之精微，未動孰爲判。",
            "邪正介然形，君子小人斷。",
            "熙熙大雅歌，洋洋關雎亂。",
            "或覘時安樂，或識世屯難。",
            "是惟言出口，矧復書脫腕。",
            "至著恢人文，至微極幽贊。",
            "或者藏其心，外飾徒璀璨。",
            "誰知敬肆間，德之所聚散。",
            "卓哉符溪老，吾道資禦捍。",
            "萬殊錯揉中，獨識一理貫。",
            "反躬事省察，憤世興寤嘆。",
            "揭堂闡斯則，絕識陋秦漢。",
            "於余或有所，相謂畫可玩。",
            "無物報瓊瑶，作詩附筆諫。"
        ],
        "title": "次韻薛祕書見遺玉臂格謝書則堂扁額",
        "id": "806862b4-e5e7-4dee-bbae-3e0d1094aefe"
    },
    {
        "author": "魏了翁",
        "paragraphs": [
            "自荆入蜀路險絕，墨猿聲中膽欲折。",
            "萬州江頭舍舟楫，又趣擔簦窮岌嶪。",
            "危磴連雲如積鐵，亂石砭足十九跌。",
            "僕夫流汗馬吐舌，遥望盤龍拄天脅。",
            "懸瀑落巖噴霏屑，中間有亭曰飛雪。",
            "十里陰風寒入髮，人言此地無六月。",
            "火雲射地人不暍，誰知利欲所熏灼。",
            "以身試險車結轍，伐性焚和火如烈。",
            "試於此亭解羈紲，呼取大斗酌甘潔，一飲令君消內熱。"
        ],
        "title": "飛雪亭",
        "id": "75ce8545-1ab4-44a9-ade9-8a7005023262"
    },
    {
        "author": "魏了翁",
        "paragraphs": [
            "井居安其地，井通會其時。",
            "地維人所宅，時乃天之爲。",
            "方冬羣動息，水德潛清漪。",
            "而隨春木升，環頂沃華滋。",
            "性情固下潤，功用由上齊。",
            "孰若無事中，一降一騰之。",
            "是理契天運，達觀正在茲。",
            "張侯得木井，妙製參皇犧。",
            "其間相生意，似非俗人知。",
            "堙廢幾何年，而獨與侯期。",
            "書來屬共賦，此理難下詞。",
            "但於井之象，發我深沈思。",
            "且如初升五，泰通人所資。",
            "乃於巽入坎，中含兌承離。",
            "通塞靡自遂，睽遇若有司。",
            "坎惟生於一，孚實以爲基。",
            "世途自亨否，我德無成虧。",
            "屬侯善疏瀹，毋俾纖塵緇。",
            "不食吾不即，食之吾不私。",
            "小大隨所汲，辯義而審施。",
            "客來問出處，爲誦亨泉詩。"
        ],
        "title": "張義立得古井以木爲甃命曰亨泉而求余詩",
        "id": "2c36b528-c56e-4ede-a459-5c3a6d0f6648"
    },
    {
        "author": "魏了翁",
        "paragraphs": [
            "層雲生夕霏，寒雨濕青嶂。",
            "平生愛九九，誰謂不可仗。",
            "盈盈黄鞠華，采采鬰金鬯。",
            "點檢襟袖間，清芬固無恙。",
            "門前秋陰陰，席上春盎盎。",
            "惟餘憂時心，忽忽未肯放。"
        ],
        "title": "重陽分韻得放字",
        "id": "f9b7cbd0-2f82-4718-acb9-a539e48a2f81"
    },
    {
        "author": "魏了翁",
        "paragraphs": [
            "天高山圍坐，露下月滿樓。",
            "其間倚闌人，古今入雙眸。",
            "戒哉後時懊，迨此先民憂。",
            "匪緣冀求魚，懼易或喪牛。",
            "瞬息起萬夫，朝暮食千頭。",
            "金湯蔽遮地，我豈爲一州。",
            "餘力事層觀，翬飛半空浮。",
            "簾開六合曉，杯納萬頃秋。",
            "燈火背城市，煙霖俯林洲。",
            "遐睎到冥鴻，吟思追馴鷗。",
            "寄聲鶴山我，奪目珊瑚鈎。",
            "因思去年夏，狂魂晝羣遊。",
            "婪酣飽溪壑，磊砢豐渠酋。",
            "諸公正錯愕，如築于道謀。",
            "微君且柔之，尚保國邑不。",
            "岌嶪變怗妥，嚬呻起懽謳。",
            "宜恢奇傑觀，快此夷懌酬。",
            "獨憂解成緩，萬古同一流。",
            "君毋觀上遊，觀上增嘆愁。",
            "南有壺聚𣟄，西有耕耡耰。",
            "北有不庭方，東有不寧侯。",
            "君看此風景，便謂無事休。",
            "天心果何如，年運不我留。",
            "相期懋明德，事業貫顯幽。"
        ],
        "title": "補和李季允去秋所寄凌霄觀詩",
        "id": "1c0e3817-8a97-4834-afdf-f17e309a997b"
    },
    {
        "author": "魏了翁",
        "paragraphs": [
            "一元播羣卉，其氣清以馥。",
            "詩人競稱許，胡然於梅獨。",
            "黄宮播雷鼗，玉管動葭轂。",
            "惟梅命於陽，清豔照樸蔌。",
            "正冬白堆牆，初夏黄遶屋。",
            "純乾稟自高，奚止香百斛。",
            "又從晏陰後，仍作來年復。",
            "番君爲築亭，揮弄月盈掬。",
            "可敬不可玩，醉語懼三瀆。"
        ],
        "title": "汪漕使即梅圃作浮月亭追和古詩余亦補和",
        "id": "439629c6-e45c-42ba-b442-80a09d0b491e"
    },
    {
        "author": "魏了翁",
        "paragraphs": [
            "樂莫樂良朋，同胞瀛海內。",
            "矧復聚此州，此樂無乃太。",
            "晨策披曾巔，夕篙汎晴瀨。",
            "羲和鑒余衷，爲我祛宿靄。",
            "空碧墮清鏡，帝青倚高蓋。",
            "明矑照鷗心，遐思絕鵬背。",
            "信知好乾坤，不出天地外。",
            "人生兩儀間，豁豁如許大。",
            "萬古同一流，誰能與心會。",
            "丁寧黄頭郎，爲我勉乘載。",
            "直下涪武江，合處看重兌。"
        ],
        "title": "約客十有二人汎舟東山分韻得大字",
        "id": "8b78d955-6e25-4d05-b4e8-bd22c065b225"
    },
    {
        "author": "魏了翁",
        "paragraphs": [
            "正月太陽食，六月陰萋萋。",
            "利沔階成間，桑土爲塗泥。",
            "破山覆橋閣，灌城壞河堤。",
            "蜀地五六震，積潦傷農畦。",
            "梓州暑尤異，我興看朝隮。",
            "出逢七十翁，履敝衣無綈。",
            "前行爲余言，老夫齒含齯。",
            "閲事亦已多，近聞何乖睽。",
            "去年大官括隠戶，父詈子詛妻悲啼。",
            "大官深居那得聞，小吏鼻息干雲蜺。",
            "今年得少休，北風苦凄凄。",
            "番軍襲江淮，將士驚噬臍。",
            "四方靡所寄，容身僅坤倪。",
            "災異又如此，寧保梁益西。",
            "太守聞此言，惕如履征鼙。",
            "又見廣文詩，口呿心沈迷。",
            "力能得爲僅千里，滔滔四海皆餘黎。"
        ],
        "title": "次韻西叔兄日食地震詩",
        "id": "cc6da01d-b483-4484-b39f-30759a6d38ff"
    },
    {
        "author": "魏了翁",
        "paragraphs": [
            "天闊山頭頭，江空石齒齒。",
            "清霜肅宇宙，物物露根柢。",
            "是開明年春，萬彙從此始。",
            "人事胡不然，臨流方識水。",
            "斷岸百尺懸，赤子命如寄。",
            "示人亦真切，猶作秦越眎。",
            "我憂不能釋，人謂我俗吏。",
            "吏安能俗人，亦人自俗爾。",
            "神天及遊衍，忠信在參倚。",
            "是間炯然存，精粗莫非事。",
            "况逢道義友，眷眷不余棄。",
            "至理互相發，俗氛安能滓。",
            "夜寒人欲歸，漁火颭清泚。",
            "照我方寸心，悠悠發長喟。"
        ],
        "title": "約書院諸友過石洞津檢校隄役",
        "id": "6b225717-f977-4506-8181-3baab5213018"
    },
    {
        "author": "魏了翁",
        "paragraphs": [
            "天公閔赤子，踊爲營杯羹。",
            "寸白未云厭，賜以一尺平。",
            "微陽動黄宮，萬寶隨孳萌。",
            "蝗妖坐遠屏，癘鬼亦就烹。",
            "東鄰文昌伯，志氣爲我傾。",
            "携朋樂時豐，舉酒澆空明。",
            "忻忻各有適，耿耿未忘情。",
            "不知宇宙內，肯爾同陰晴。",
            "前時聞帝輦，隨雪登山亭。",
            "亭高一流盻，淮楚接神京。",
            "新甿正露立，舊戍方長征。"
        ],
        "title": "至後再見大雪楊尚書約登天開圖畫閣分韻得平字",
        "id": "6a26043a-4083-461e-97e0-6771ad471ac7"
    },
    {
        "author": "魏了翁",
        "paragraphs": [
            "君王位三極，五氣咸宣昭。",
            "有一弗余若，引咎自己招。",
            "如何圻甸閒，靈胥敢爲妖。",
            "毋謂一指搐，能使身無聊。",
            "是用選膚使，汝往鋤其驕。",
            "將指得若人，譴異不足銷。",
            "水生乎天一，陽實爲根苗。",
            "疏通乃循軌，壅塞逾驚漂。",
            "是理與政通，更當省厥徭。",
            "績成報天子，鳴珮行青霄。"
        ],
        "title": "送劉寺丞赴浙西提舉分韻得霄字鹽官縣以海漂蕩命劉措置",
        "id": "b9f6d439-54ae-407f-94bb-d64b54442782"
    },
    {
        "author": "魏了翁",
        "paragraphs": [
            "物生宇宙間，巨細統有宗。",
            "鱗蟲三百餘，厥長稱維龍。",
            "滃霧彌六合，神淵閟千重。",
            "維時赤鯉公，坐制纖鱗窮。",
            "纖鱗何足言，什百來追蹤。",
            "亦有橫江鱗，望洋喪其雄。",
            "于于圉圉然，等辨殊卑崇。",
            "一鱖掉頭去，恝然若將終。",
            "三公不易介，誰謂惠不恭。",
            "魯生陋漢儀，商皓嬰秦鋒。",
            "行吾之所安，匪以驚愚庸。",
            "又如秦漢後，俗學千載同。",
            "卓哉無極論，上配禹孟功。",
            "吾言聊自警，毋誚惟少通。"
        ],
        "title": "閣學袁侍郎以朝鯉豢龍兩圖見寄索和 朝鯉",
        "id": "33f8c080-e299-420b-9c88-5f86f6f3b8e7"
    },
    {
        "author": "魏了翁",
        "paragraphs": [
            "乾坤包萬有，納納百囊罟。",
            "人位乎兩間，利與害爲禦。",
            "一氣貫四時，五風偕十雨。",
            "神龍以爲畜，擾御不予侮。",
            "河有背負圖，庭無漦流女。",
            "義理之不明，人情自疑沮。",
            "範圍吾職分，往往若違拒。",
            "同室操戈鋋，一身隔肺腑。",
            "帝王豢龍意，棄置那復取。",
            "四靈非不靈，有不得其所。",
            "生息之相吹，古今鎮如許。",
            "古人體天意，萬物我其主。",
            "蟲莫知於龍，拊循如士伍。",
            "今何故無人，亦足驗胸府。",
            "聲和鳳來儀，心平轡如組。",
            "矧伊人中瑞，治亂係嘿語。",
            "欲入而閉門，誰出不由戶。",
            "茲事闕人心，作詩附農圃。"
        ],
        "title": "閣學袁侍郎以朝鯉豢龍兩圖見寄索和 豢龍",
        "id": "cbbbf103-8803-4ff2-b270-bd39c10df9a2"
    },
    {
        "author": "魏了翁",
        "paragraphs": [
            "英英蓬省郎，表表秋官屬。",
            "劍佩行青霄，揚且鬢雙綠。",
            "掉頭不肯住，去作新安牧。",
            "班班萊氏衣，粲粲學子服。",
            "歸來拜郎罷，堂前問凉燠。",
            "新從天上來，猶带書傳馥。",
            "問汝得人誰，袖有兩圖軸。",
            "驪龍挾風雨，閃電注兩目。",
            "甲纍獨何術，能使同豭鶩。",
            "三十六脩鱗，羣鯫蕩相逐。",
            "亦有曳其輪，中行而獨復。",
            "君家名父子，厥理探已熟。",
            "人生宇宙間，亦在適所欲。",
            "義精無非事，慮澹不翅足。",
            "願明消息幾，頤神以養福。",
            "遲子寬我憂，書來寄陸續。"
        ],
        "title": "送袁都官知徽州",
        "id": "9d82e551-f86f-4730-b664-868d69ec0f35"
    },
    {
        "author": "魏了翁",
        "paragraphs": [
            "鴈聲砧杵霜滿洲，高桅大舶行清秋。",
            "長安白日誤雙鬢，故國青山明兩眸。",
            "前宵大江半歸壑，來歲候蟲已坏宅。",
            "無蹤天馬常往還，不信人間有終屈。"
        ],
        "title": "送侯成甫歸蜀",
        "id": "4994e6f4-e173-44de-9abd-344c6393c007"
    },
    {
        "author": "魏了翁",
        "paragraphs": [
            "斷鴈懷歸蘆葉秋，離鸞感照菱花羞。",
            "五更呼兒拭殘淚，淹速有命吾歸休。",
            "殿頭三拜疏，去意浩莫收。",
            "內前宣辭賜顔色，外間祖帳如雲稠。",
            "往年長安道，笑談取公侯。",
            "白璧抵山車斷流，黄金牣屋花滿樓。",
            "萬釘圍腰笏頭带，廷紳嘖嘖懸兩眸。",
            "吁嗟此何物，白盡人間頭。",
            "二十年重來，見此勇退楊瀘州。",
            "平生志氣未肯傾，卷懷歸洗岷峨愁。",
            "我往送之門，感事增百憂。",
            "怱怱別公上車去，怕鬼見笑君奚留。"
        ],
        "title": "送楊尚書知瀘州",
        "id": "e8f596c8-ab83-4d38-9210-1fad83b6383d"
    },
    {
        "author": "魏了翁",
        "paragraphs": [
            "恭惟皇上心，納納天同大。",
            "明命輟禁游，往撫蜀彫瘵。",
            "蜀山在何許，斜陽點鴉背。",
            "家住扶桑東復東，却望斜陽鐵山外。",
            "金頭奴子扼熙秦，銀州兵馬衝蘭會。",
            "使我六年望烽火，征人穿空枕戈祋。",
            "使我千里致鐘石，居人轑釜泣粗糲。",
            "縣官無蓄租，百姓無藏蓋。",
            "上有蒼蒼之高天，卒然叫呼不可待。",
            "閫外萬戚休，只以一身佩。",
            "我於公行無所贈，筮言得咸爲艮兌。",
            "艮山本中虛，兌澤乃上溉。",
            "獨於九四論心體，而以朋思爲障礙。",
            "願公書此象，長於卧興對。",
            "蜀道青天蜀平地，君侯一心即難易。",
            "思耕亭前先鄭碑，更看他年後鄭記。"
        ],
        "title": "送鄭侍郎四川制置分韻得蓋字",
        "id": "aa57c201-3717-4c5a-ab99-7813001c95c1"
    },
    {
        "author": "魏了翁",
        "paragraphs": [
            "西風蕭蕭吹鬢急，獨立長空倚天壁。",
            "俯看滄海環九州，仰視青雲行白日。",
            "夜歸蟋蟀鳴秋床，觸處萬寶西風香。",
            "而余生世竟何事，孔翠茲影蜉蝣裳。",
            "冥心宴坐自探測，善利幾微如白黑。",
            "江西夫子最知心，欲往從之后土濕。",
            "忽來詩句懸清風，拱揖孔孟麾瘠癰。",
            "便思載酒巾車童，一夜壯氣干星虹。"
        ],
        "title": "大理曾少卿欲見余近作錄數篇寄之以詩爲謝且云連日瘡瘍作讀余文而愈因次其韻",
        "id": "cd4a0845-4fb3-4ee4-af1f-6dd9e71c2281"
    },
    {
        "author": "魏了翁",
        "paragraphs": [
            "冬卿懷紱行清秋，又送兩卿歸作州。",
            "寄聲三州之父老，從今安用思故侯。",
            "朝廷擇守重於昔，親擢名卿畀華職。",
            "兩卿更是敭歷深，元把麾來復麾出。",
            "雙騎紫馬去朝天，羈金絡月凌虹煙。",
            "逡巡似惜錦障泥，急流欲渡不肯前。",
            "好官豈爲多榮祿，兩卿之歸得吾欲。",
            "昨夜流星聲撼屋，光芒照人不成宿。",
            "起看北斗行雲端，驅策四運無停鞭。",
            "旁穿上透多風寒，九州霜露方漫漫。",
            "人間分位各有制，行得一分一分是。",
            "兩卿去矣吾亦歸，多爲天公憐赤子。"
        ],
        "title": "送任大卿知漢州張少卿知眉州",
        "id": "9c45ff44-2776-41e4-adf7-f34d2a5aaecc"
    },
    {
        "author": "魏了翁",
        "paragraphs": [
            "晨鑣載賓從，披霧陟崔嵬。",
            "宇宙歛盈握，江湖大容杯。",
            "孱顔石丈人，玉立山之隈。",
            "山前大第宅，馬頭漲黄埃。",
            "獨此抱昭質，蕭然侶寒梅。",
            "有客以問余，豫爲地爲雷。",
            "雷出地爲奮，何取於石哉。",
            "人以動爲境，沄沄不知回。",
            "而能介然存，神氣斯有開。",
            "相對得深省，欲歸重徘徊。"
        ],
        "title": "十二月二十日領客登介亭分韻得梅字",
        "id": "cb825b9a-9e08-4630-94fd-2af67ab03434"
    },
    {
        "author": "魏了翁",
        "paragraphs": [
            "前期戒賓從，再候蘇長公。",
            "晨炊馬亦秣，宿載車既董。",
            "飛廉何方來，橫出雲半空。",
            "便將龍井泉，換却西湖風。",
            "公非閟清境，乃似開其逢。",
            "煙柳夾大隄，拳荷點清穹。",
            "水涵亂雲白，露濕殘照紅。",
            "不是我輩人，此味誰與同。",
            "神閒等喧寂，意適無西東。",
            "觀魚滋有發，歸騎春風中。"
        ],
        "tags": [
            "西湖"
        ],
        "title": "四月二十日領客尋龍井前盟以雨陰晴未定不果往買舟下西湖步至玉泉觀魚分韻得東字",
        "id": "27932f14-2b7d-4d26-b639-d8b7962ea814"
    },
    {
        "author": "魏了翁",
        "paragraphs": [
            "嚴精伐鼓趨晨雞，龍媒戒仗喑無嘶。",
            "宰臣奏事左墄降，史臣曳履東階躋。",
            "永康太守臣申之，上殿音吐干虹蜺。",
            "曰臣前領大農簿，試郡得請今當西。",
            "韃人求通反其使，金人匿壯招吾携。",
            "勿言殘金繼前好，將貳韃靼摇青齊。",
            "時將有反事有間，翫歲愒日憂噬臍。",
            "皇帝瞿然曰是是，伸頤頷首天聽低。",
            "貼黄更請磔叛將，褒恤死事不可稽。",
            "陛下亦聞西事否，昔號險阻今多蹊。",
            "散關皂郊已平地，白環黄牛猶潰隄。",
            "分臺列閫越秦視，體統渙散人情睽。",
            "上云私意誤大事，諄諄切切重提撕。",
            "申之又言故臣丙，昔嘗有德于坤倪。",
            "上顧指臣曰安丙，申之頓首如含悽。",
            "紛紛交情異生死，獨此推本祛羣迷。",
            "臣時張拱立帝傍，螭頭恨無千赫蹏。",
            "爲王留行力不足，戴目處此羞梁鵜。",
            "宮無小大莫非事，勇爲天子綏羣黎。",
            "天如有意聽臣歸，問天重乞青玻瓈。"
        ],
        "title": "六月十四日後殿侍立新永康太守成嘉甫朝辭奏事詞氣懇惻上爲嘉納嘗隨筆紀其事今鄉人祖帳分韻得西字遂書以贈行",
        "id": "3fdc1887-c45d-41f5-b823-6f17aaa6df57"
    },
    {
        "author": "魏了翁",
        "paragraphs": [
            "金街隆隆曉鐘動，倚馬禁門續殘夢。",
            "夢驚風雨摇江霏，恍如秋浦哦詩時。",
            "覺來絲絲理前緒，猶記平塍蟹魚句。",
            "是日江風吹倒山，船頭白浪高黏天。",
            "兩家兒女攬衣出，草草杯盤作生日。",
            "自從襆被趨帝京，二年不見波濤驚。",
            "不知風色今安否，但見朝朝侍明主。",
            "銀鞍白馬上晴空，鳴鞘戒仗天無風。",
            "朝回爲君慶初度，才上心來到秋浦。",
            "君今去作什邡侯，歸興如山不可留。",
            "只虞江上風色惡，不似帝城鎮懽樂。",
            "高樓大第插雲霓，煙花眩眼明春暉。",
            "吾儕且可飲，勿問尚書期。",
            "爲我歌，毋庸歸。"
        ],
        "title": "楊仲博生日",
        "id": "3d9756e0-96ad-474a-b0f6-8770506fb260"
    },
    {
        "author": "魏了翁",
        "paragraphs": [
            "敝貂衝寒馬聲濕，餘杭門外送歸客。",
            "去年曾送六朱幡，今年又送四千石。",
            "更有三令相後先，采不盈筐去如織。",
            "濛濛風雪人氣薄，漠漠煙塵劍花蝕。",
            "獨立長空倚天壁，幾度乞歸歸未得。",
            "貳卿犖犖天與姿，不肯隨俗相脂韋。",
            "聲名早落虞舜聰，霞裾雲佩明春暉。",
            "虞舜已死不復返，雲埋蒼梧天地悲。",
            "萬物興歇各有期，人生出處寧無時。",
            "攬裾結佩下霄漢，苟得吾志官無卑。",
            "史臣昨侍玉皇案，愛民一語何孜孜。",
            "願公領此深長思，民力竭矣誰其知。",
            "更須同志共此事，則公且去吾亦歸。"
        ],
        "title": "送杜兵侍以華文待制知遂寧府",
        "id": "ff7106c3-0308-4777-8fcb-91d727553198"
    },
    {
        "author": "魏了翁",
        "paragraphs": [
            "江頭送客雪初晴，木葉脫盡山空明。",
            "天高地迥著行客，昂昂野鶴相似清。",
            "曉空霜唳三兩聲，扶木枝上陽烏驚。",
            "豈無枯蚓若殘粒，寧肯俛首雞鶩爭。",
            "伊人伊人此爲客，不是伊人招不得。",
            "固有比隣不往來，那能萬里相追逐。",
            "瀘涪江上初戒舟，荆江夏簟赤壁秋。",
            "長江鏡滑無纖滓，致君肝鬲爾許侔。",
            "竟成何事客先發，贏得滿頭樁歲月。",
            "丈夫身在復何憂，莫作無相見期別。"
        ],
        "tags": [
            "长江"
        ],
        "title": "送楊仲博歸蜀",
        "id": "7ba99a82-1e3c-4b7c-a254-f5b13b7ab6ca"
    },
    {
        "author": "魏了翁",
        "paragraphs": [
            "皇帝親政之初旬，史臣了翁侍嚴宸。",
            "宜州太守當就國，袖出諫疏前開陳。",
            "炎荒僻在飛燕外，陛下一眎同吾仁。",
            "毋云指搐非害事，往往四體爲不信。",
            "臣請選侯如中州，更飭膚使時咨詢。",
            "但令正身以率下，炎荒雖遠畿甸均。",
            "皇帝顧謂汝可往，布宣德意安吾民。",
            "黄君下殿再拜謝，盡以聖訓關史臣。",
            "史臣拜手筆之冊，以君所聞還贈君。",
            "維今貪競習成俗，公私已屈憂方新。",
            "紀綱法令不敢知，恃以立國維蒼旻。",
            "蒼旻茫茫不可問，人情忻戚天笑顰。",
            "願君體此深長思，便以聖訓書諸紳。",
            "心誠求之莫非事，子苟不欲民無貧。"
        ],
        "title": "送黄宜州之郡",
        "id": "6692df8f-3160-40a8-9a48-5388e390ebc2"
    },
    {
        "author": "魏了翁",
        "paragraphs": [
            "杜侯歸未幾，又送秦侯歸。",
            "錦衣赫相望，里閈生光輝。",
            "僅存二三士，去意不可羈。",
            "王張屢乞身，余亦五請祠。",
            "豈不明主戀，去就各有宜。",
            "昔歲語杜侯，志得官無卑。",
            "近忽省前誤，熱突無寒煤。",
            "君門天九重，赤子命一絲。",
            "詩書謾脹腹，字字不適時。",
            "俯瞰大江流，仰看蒼雲移。",
            "悠悠未有屆，蹙蹙安所馳。",
            "昊天豈民憎，翻覆不可期。",
            "願隨力所逮，必以誠求之。",
            "求之有弗得，况忍相瘠肥。",
            "臨分重回首，吾匪懷吾私。"
        ],
        "title": "送秦秘監以顯謨知潼川",
        "id": "968a5f6c-215d-4c79-93af-ec94d2d2093c"
    },
    {
        "author": "魏了翁",
        "paragraphs": [
            "西南間氣忠獻公，一生心事天與通。",
            "才高志廣無處著，獨倚衡疑望關洛。",
            "九州風露方漫漫，卷回殘夢歸餘干。",
            "惟將一念遺孫子，長與世間立人紀。",
            "宣公端明今在無，我生不識慚非夫。",
            "寧知中歲遇行甫，歷歷典刑猶父祖。",
            "試從微處覘經綸，中邊玉潔無纖塵。",
            "大河滔滔恣羣飲，逡巡獨惜障泥錦。",
            "曉庭戒仗喑無聲，掣纓振鬣時時鳴。",
            "京師邸吏自相語，張公立朝我良苦。",
            "不知書疏何所言，每一論奏人爭傳。",
            "好名之人能遜國，而於豆羹見詞色。",
            "反覆耐看不可瑕，此事無素能然邪。",
            "我從同朝一千日，見公造次皆是物。",
            "寄聲爲賀贛州民，朝廷爲汝輟爭臣。",
            "却須更問蕭太傅，中朝外郡誰當慮。"
        ],
        "title": "送張匠監以秘閣知贛州",
        "id": "3d7238cf-94e5-4c6c-b5f9-ce8e2cae7186"
    },
    {
        "author": "魏了翁",
        "paragraphs": [
            "微雨爽晴昊，柔風渙清瀧。",
            "空明山四坐，宇靜天八窗。",
            "筮言得幽真，此意誰與雙。",
            "使家我風調，賓友俱同腔。",
            "高談颭清鏡，勝韻眠空缸。",
            "東西南北人，偶此同一邦。",
            "坐數雲皛皛，起看水淙淙。",
            "古今聚散地，浩浩如此江。",
            "餘霞照寶瑟，明夜欺銀釭。",
            "維舟未肯鼓，歸夢驚逢逢。"
        ],
        "title": "約漕使泛舟東郊坐客十人分韻得江字",
        "id": "46abccbb-b79b-4bb4-9868-9343d39efc20"
    },
    {
        "author": "魏了翁",
        "paragraphs": [
            "三時收功還朔易，百川歛盈歸海斥。",
            "誰將蒼龍挂秋漢，宇宙中間卷無迹。",
            "人情易感變中化，達者常觀消處息。",
            "向來未識梅花時，繞谿問訊巡簷索。",
            "絕憐玉雪倚橫參，又愛青黄弄煙日。",
            "中年易裏逢梅生，便向根心見華實。",
            "候蟲奮地桃李妍，野火燒原葭菼茁。",
            "方從陽壯爭門出，直待陰窮排闥入。",
            "隨時作計何大癡，爭似此君藏用密。",
            "人官天地命萬物，二實五殊根則一。",
            "囿形闢闔渾不知，却把真誠作空寂。",
            "亭前擬繪九老圖，付與人間子雲識。"
        ],
        "title": "肩吾摘傍梅讀易之句以名吾亭且爲詩以發之用韻答賦",
        "id": "1a4b9c1a-e52a-453f-acab-1386d8fd8347"
    },
    {
        "author": "魏了翁",
        "paragraphs": [
            "天運驅人人不覺，古道違時時不學。",
            "王相隨脛回荆山，昭質依然未經琢。",
            "因思胥靡逢殷宗，精神動悟聲氣從。",
            "礪舟霖雨到梅糵，變化氣質天同功。",
            "朝歌屠叟無與語，一日投綸見明主。",
            "大車檻檻行周道，輪輻中規箱中矩。",
            "人生天地同一原，自誠爲聖明爲賢。",
            "地殊世遠猶合節，矧此同宇相周旋。",
            "自從澆風散遺直，世不乏材無匠石。",
            "未能登車習射御，人人自視郵無恤。",
            "出門浪戰觸與蠻，半生少得須臾間。",
            "不爲夷甫辱汝水，即似介甫逋鍾山。",
            "古人灑掃先庭戶，豈問他人莫余顧。",
            "只憂原頭欠渟滀，才見天根便呈露。",
            "人言陰濁勝陽清，陽一陰二分三亭。",
            "誰知陽德本無間，根心枝葉長相親。",
            "君臣大分雖有止，終不能忘乃天理。",
            "世無我知將自知，不待雷風問諸史。",
            "投沙屈賈占所歸，九州博大歸何之。",
            "雖云忠憤語傷激，律以洙泗猶津迷。",
            "前村虎嘯晚風起，跕鳶酸嘶雁將子。",
            "君恩未報臣憂深，暇把壺頭較鄉里。",
            "江公勸我姑少安，新詩肉好如璧環。",
            "敢輸憂誠謝慶語，仍戒牘史毋抄傳。"
        ],
        "title": "次韻永平令江叔文鶴山書院落成詩",
        "id": "a16e3cbb-550d-49d4-a497-b35efe17c69e"
    },
    {
        "author": "魏了翁",
        "paragraphs": [
            "肩吾作詩慶五十，矜我顛躋授之縶。",
            "因思五十義最精，造化機緘斯出入。",
            "君看五位相生成，前盪後摩如授揖。",
            "至於五衍宜有窮，澤火趨新承井汲。",
            "作聖工夫方自茲，爲人生活知非急。",
            "昔人於此嘆始衰，血氣雖衰義逾集。",
            "蹇余不學晚知非，方把斯心驗存蟄。",
            "獨嗟道遠莫致之，願與始終謀不及。"
        ],
        "title": "生朝李肩吾貽詩次韻爲謝",
        "id": "fd5d0270-ea2e-40a2-8a72-be17822f9a36"
    },
    {
        "author": "魏了翁",
        "paragraphs": [
            "梅華鶴羽白，茶華鶴頭紅。",
            "拱揖鶴山翁，始授宗人同。",
            "山間兩賓主，窮極造化功。",
            "易終得未濟，曹末觀豳風。",
            "或嗟生處遠，不近扶木東。",
            "誰知天然貴，正在阿堵中。",
            "喧寂四時耳，寒至窒斯穹。",
            "冷眼看千古，聲色沈英熊。"
        ],
        "title": "次韻李肩吾讀易亭山茶梅",
        "id": "08becb1a-40a7-4cfe-a488-7dae654d1667"
    },
    {
        "author": "魏了翁",
        "paragraphs": [
            "淘金亂川綠，發䓞燒山紅。",
            "自爲天一隅，奚翅地十同。",
            "米賤衣弗費，四民罕全功。",
            "功夫到華卉，未至澆淳風。",
            "老梅委林莽，洛珮遺丁東。",
            "茶華新移根，脫命斤斧中。",
            "焉知賁然者，秋毫皆蒼穹。",
            "觀物弗之察，吾欲問黄熊。"
        ],
        "title": "再賦",
        "id": "fbc3cfda-b991-4056-b02d-0cb7e74dc632"
    },
    {
        "author": "魏了翁",
        "paragraphs": [
            "嚴風吹衣落南土，手批{兒吾}猱藉封虎。",
            "緣山跨谷三里城，架竹編茆百家聚。",
            "天公似爲羈人謀，閉藏佳境城東陬。",
            "介然用之便成圃，下眎更得夫容州。",
            "水間木末高下照，名字既同形亦肖。",
            "自從羸豕伏羣龍，紅白相輝轉明耀。",
            "人憐風雪拘系之，委棄衰草蟠寒泥。",
            "誰知烱烱含內美，正於槁瘁生光輝。",
            "大書三字爲吹送，喚起渠陽百年夢。",
            "却疑二華癡絕人，身既隠矣名焉用。"
        ],
        "title": "鶴山書院前爲荷塘三即其小嶼築亭久矣春後八日始榜曰夫容州",
        "id": "0ad201f8-f972-428d-8aef-cf2114c643b2"
    },
    {
        "author": "魏了翁",
        "paragraphs": [
            "文華滅質甚塵土，物欲戕生劇豺虎。",
            "三年挂舌坐林臯，日月往來雲散聚。",
            "夫容自與詩腸謀，雖無顔色媚涂陬。",
            "夢隨春草撩客兒，手抉雲錦分潮州。",
            "平生耻作山雞照，對此忘其爲不肖。",
            "爲華破戒哦七字，殆似五噫發梁耀。",
            "李君不爲揜覆之，喚取奚錦披封泥。",
            "繅車引出萬絲緒，衣被山谷春無輝。",
            "山中華木迭賓送，人把榮枯同幻夢。",
            "卧看夫容生未生，滿目天機供日用。"
        ],
        "title": "再韻",
        "id": "6680900f-4899-4d2a-813f-5fee9d07e094"
    },
    {
        "author": "魏了翁",
        "paragraphs": [
            "朱君問時齋，爲誦羲文書。",
            "夬終伏剝果，乾始函坤輿。",
            "坎離互藏宅，遇復更踦閭。",
            "物理消處息，人謀密中疏。",
            "即茲貫千古，何所非廣居。",
            "是以無妄時，不耕穫菑畬。"
        ],
        "title": "通道朱宰求時齋字李肩吾賦詩次韻",
        "id": "18f75cdd-24fc-4246-a14e-7a81d8077136"
    },
    {
        "author": "魏了翁",
        "paragraphs": [
            "聖學不嗣千餘年，併與小學遺其傳。",
            "其間明道寧乏賢，謂書小伎姑舍旃。",
            "十字九舛不可鎸，楮生墨墨色有冤。",
            "動以經史爲執言，豈知魏晉幾變遷。",
            "况今經字宗開元，請觀未有韻書前。",
            "訓纂字林形相沿，形聲迭推義乃全。",
            "韻書既作人趨便，未能書法窮根原。",
            "但以聲韻求諸篇，形存聲亡韻亦牽。",
            "叔重少溫工磨研，二徐鄭郭相後先。",
            "書法頼此差綿延，許李焉得無謬愆。",
            "楚金分韻猶拘攣，若更舍此徇俗妍。",
            "不學操縵求安弦，玉清道士來臨川。",
            "用意周鼓兼泰山，携書過我渠江邊。",
            "試令立柱與畫捲，椳闑畿礎杗桷椽。",
            "已能諧世而取憐，猶欲度外求方圜。",
            "眉山夫子思涌泉，相與共講扶其偏。",
            "道士稇載明當還，更以一語申卷卷。",
            "能於此處知其端，事事物物誰非天。",
            "九章八卦莫不然，一毫人力無加焉。"
        ],
        "tags": [
            "泰山"
        ],
        "title": "撫州崇仁縣玉清觀道士黄石老工古篆以李公父書來問字",
        "id": "196d1282-0908-4edc-a844-2dc25c38f1a8"
    },
    {
        "author": "魏了翁",
        "paragraphs": [
            "虛靈一寸心，至遠而至近。",
            "真能位天地，信可爲堯舜。",
            "不以利欲熏，則爲習俗焮。",
            "怗怗弄文墨，若若誇綬印。",
            "聖賢豈我輩，位育非吾分。",
            "亦有識其然，責泉於九仞。",
            "人言力不足，我謂知不盡。",
            "商卿聞吾言，其信其不信。"
        ],
        "title": "題尹商卿自信齋",
        "id": "6ae60761-eb8e-4fd5-bb43-46805f7a5b3c"
    },
    {
        "author": "魏了翁",
        "paragraphs": [
            "九十九峰矗天起，家在前峰夕陽裏。",
            "蠻徭虎豹斷行人，小市寒城浄如水。",
            "驩傳有客闖然來，㨫衣視之吾兄子。",
            "云從諸侯貢，往備天子使。",
            "來時吾父爲我言，女之靖州問安否。",
            "靖州苦好脩，女從得師友。",
            "世方白首聲利場，父詔子承乃如此。",
            "柳陰花影春風香，喜極無言澹相對。",
            "家學既爾殊，天資亦云美。",
            "自菴寂寥無可贈，贈以菴中一箇自。",
            "吾聞古之人，仕學皆爲己。",
            "上不可欺其君，下不忍虐其類。",
            "此豈有爲然，凡以自靖耳。",
            "我之行止命於天，上下四方難豫擬。",
            "旦將自靖獻于君，無限功夫歸語爾。"
        ],
        "title": "兄子高赴廷對",
        "id": "c537d596-c1e2-46df-84ca-a8f9e4203c8b"
    },
    {
        "author": "魏了翁",
        "paragraphs": [
            "黔巫之南谿水茲，山粗石惡不可治。",
            "崇寧邊臣務廣地，山刊石斷林木斯。",
            "其間掌許號爲郡，如以土偶安須眉。",
            "中州人物猶此任，纍臣舍是夫何詞。",
            "况於風氣少疵癘，且幸習俗無澆漓。",
            "飽餐賤米溫舊讀，書味雋永忘其疲。",
            "坐看歲龍度丑戌，幾見秋月弦虛危。",
            "都梁有吏雲端來，持書火急如符移。",
            "美人家在九芙蓉，門牆突兀那可窺。",
            "聯緘累牘夢邪非，一年兩度劃見之。",
            "我詩但能愈君疾，君解與世醫狂癡。",
            "乖逢休戚信有命，嘆上不使非知醫。"
        ],
        "title": "丁大監文伯得余近作讀之疾愈以詩見貽",
        "id": "c825b298-95e8-49fc-83fd-09b7483cd132"
    },
    {
        "author": "魏了翁",
        "paragraphs": [
            "自從日馭行牽牛，四十五日爲春朝。",
            "誰驅阿香送劈歷，更遣玉女來姑瑶。",
            "從來雷雪不兩立，有如臯禹於驩苗。",
            "闖然方駕朝正月，是反常性皆爲妖。",
            "陽孳於子達於寅，蟄蟲欲動寒魚跳。",
            "蒼龍久移舊歲次，朱鳥亦向新年杓。",
            "如何陽伏不能出，陰氣所沴如沃焦。",
            "相摩爲電搏爲震，始初隠隠如迢遥。",
            "剨然一聲到匕箸，驚魂忽忽不可招。",
            "須臾爲雹又爲雪，寒威挾勝尤宣驕。",
            "春秋已事且云遠，紹興狄難幾難調。",
            "乃今此異已累歲，卧制四海由衾裯。",
            "徒令志士歌且謠，無人采寄觀風軺。"
        ],
        "title": "先立春一日電雷雪交作程叔運賦詩次韻",
        "id": "aeaa470a-5b27-4eb7-b123-0dccd590dc68"
    },
    {
        "author": "魏了翁",
        "paragraphs": [
            "風挾重陰牛戴牛，電雷雹雪來終朝。",
            "詩人隠憂寓酬倡，清輝錯落欺琨瑶。",
            "似驚一日四變異，須省二氣同根苗。",
            "非陰能勝陽不競，非物能眚人先妖。",
            "炎精未振剛受畜，睢水晝遁成皋跳。",
            "一從憤悱剛浸長，斡握地軸旋天杓。",
            "山中不知此何時，祇睹此象心爲焦。",
            "累臣九死何足恤，頑雲蒼慘天關遥。",
            "澤中但知賦鴻鴈，天上無復歌祈招。",
            "醡頭新酒空似清，牆根新薺花如驕。",
            "便思傾罍芼鮮鯽，不妄爲取琴徽調。",
            "江張程子同一醉，芳草爲藉天爲裯。",
            "干戈滿地不忍見，恐調老弱征商軺。"
        ],
        "title": "朝字韻詩諸丈倡酬未已再次韻",
        "id": "92bd6f69-6851-434e-9d77-f810bf813480"
    },
    {
        "author": "魏了翁",
        "paragraphs": [
            "平生爲人謀，必以正學進。",
            "必以直道行，聞者或相靳。",
            "子以正教我，而子坐排擯。",
            "跕鳶伴羈酸，再見渠陽閏。",
            "吾心固曉然，其柰無以訓。",
            "紹定二年夏，臨軒策羣俊。",
            "似聞甲乙選，參錯吐忠藎。",
            "其間親與友，斯得及叔運。",
            "俱負康時略，耻爲諧俗韻。",
            "後先來過我，雙璧墮清峻。",
            "從容扣所言，何以承大問。",
            "聽之不盡篇，胠口復縮頸。",
            "予方以是黜，子乃以是奮。",
            "靳者姑勿道，而予益自信。",
            "人能位天地，人可爲堯舜。",
            "氣合如塗塗，道同如印印。",
            "勿憂人不知，長恐己難盡。",
            "春情撩客夢，歸思不可忍。",
            "各趨青油幕，新發蒼梧軔。",
            "正學予所知，申言以爲賮。"
        ],
        "title": "送程叔運高不妄西歸",
        "id": "6ace3d9b-051c-4a0a-b280-cf57a29918e9"
    },
    {
        "author": "魏了翁",
        "paragraphs": [
            "鏦金伐鼓催行舟，攔街祖帳雲如稠。",
            "祥刑使者入奏事，詔書趣發不可留。",
            "居人爭門挽衣住，行人十步九回顧。",
            "公言爲汝五年留，便是數旬終一去。",
            "居人向前爲公語，情知不是留公處。",
            "一春風雨寒凄凄，牛羊滿地鴻酸嘶。",
            "乾坤爾闊無處著，惟有此地恬不知。",
            "桑麻雞犬桃谿曲，身住主家數椽屋。",
            "卧聽前江風雨聲，自嗟身是如天福。",
            "公今歸去作大官，連雲廣厦千萬間。",
            "我時豈不被公賜，天高卒卒難爲攀。",
            "吾儕小人腹，不憚再公祝。",
            "公今攬轡行原隰，澤地相臨看不足。",
            "明朝歸坐京師宅，深院重門壅休戚。",
            "願公莫爲一身惜，須念同胞頭戢戢。",
            "春風湔淚情轉惻，道旁過者聲唶唶。",
            "我時困卧五谿東，十日八九陰濛濛。",
            "有來道前事，耳目爲惺愡。",
            "更將百壺扶醉膽，喜餘鼻息陵煙虹。",
            "欲輸一言不能措，以公所聞還贈公。"
        ],
        "title": "湖北提刑林寺丞赴召以書索詩",
        "id": "d4e1ddeb-76a9-47bf-a3ec-d7c59f0d21a5"
    },
    {
        "author": "魏了翁",
        "paragraphs": [
            "金低辟老火，月琯行仲商。",
            "是爲陰之中，正與日相望。",
            "浮雲橫相掩，人謂妬且狂。",
            "彼雲初無心，此月亦何傷。",
            "水月本同體，其中根於陽。",
            "炯炯含內景，隨時發輝光。",
            "天機之淺者，爲人作閒忙。"
        ],
        "title": "中秋無月分韻得狂字",
        "id": "8d808d97-a866-4429-aba4-98ea81cf472f"
    },
    {
        "author": "魏了翁",
        "paragraphs": [
            "奇月必用重，誰與開其端。",
            "貴陽而賤陰，於此亦可觀。",
            "况於五陰後，蒼龍挂高寒。",
            "林疏山骨瘦，宇靜天容寬。",
            "砉然遇九九，黄菊紛闌斑。",
            "且開五言城，聊寄一夕懽。",
            "凄其義熙後，甚矣天寶間。",
            "陶社千古心，知者良獨難。"
        ],
        "title": "九日分韻得寒字",
        "id": "e15622cc-5bc1-4b31-88d0-9fac3f81ac9b"
    },
    {
        "author": "魏了翁",
        "paragraphs": [
            "龍標之南路窮絕，峩峩羣峰倚天脅。",
            "頑雲壓谿鳶跕翅，很石橫空馬溝血。",
            "葉君尺箠度崔嵬，朱霞白鶴雲端來。",
            "蠻邦自昔少此客，問此胡爲乎來哉。",
            "曉窗共話羲文易，千古聖賢心歷歷。",
            "有時舊習未全忘，閒倚銀河弄詩筆。",
            "銀河化作霜霰飛，蒼龍移入天之西。",
            "彭城風雨撩客夢，君起謂我吾其歸。",
            "牛羊凍卧鴻酸嘶，九州博大君安之。",
            "人生行止各有時，願崇明德慰遠思。"
        ],
        "title": "送吳門葉元老歸浮光",
        "id": "88ce7cc2-aea7-4e12-b635-ca6e612dacea"
    },
    {
        "author": "魏了翁",
        "paragraphs": [
            "士恨生世晚，不爲三代民。",
            "誰知伊傅至孔孟，亦學古道嗤時人。",
            "豈惟三代時，堯舜萬古師。",
            "猶云若稽古，不知古爲誰。",
            "氣數有詘信，義理無終窮。",
            "雖居堯舜地，常有一簣功。",
            "嗟哉秦漢後，去聖益以久。",
            "縱有間代英，僅爲時儒首。",
            "况於隨世就功名，甚者諧俗攫寵榮。",
            "此於聖門直蛙蠛，已謂斯世無與朋。",
            "多知正多懼，不知轉矜負。",
            "亦云知矣恐未然，須驗此心之權度。",
            "有師舜文學周孔，有擬管樂明申韓。",
            "亦有是商鞅，亦有趨異端。",
            "若言氣合即爲善，是中更要分明看。"
        ],
        "title": "題東甌王友直尚友堂",
        "id": "1220b746-6a2d-460a-9188-2ec52cbb0da2"
    },
    {
        "author": "魏了翁",
        "paragraphs": [
            "劉師携琴來，自言有術驅雷霆。",
            "聞之囅然笑，人心未動誰爲聲。",
            "陽居陰位陽行逆，日循陽度日數贏。",
            "必嘗凝聚乃奮擊，不有降施誰升騰。",
            "劉師携琴來，爲我鼓，一再行。",
            "若知雷霆起處起，便知音是人心生。"
        ],
        "title": "贈造琴道士劉發雲劉亦解致雷",
        "id": "068a341a-50e0-495d-a783-c9aee83ef83e"
    },
    {
        "author": "魏了翁",
        "paragraphs": [
            "考功記竹洲，所業在淇奧。",
            "謂學與自脩，此何取於竹。",
            "士龍來諗余，試請言其目。",
            "天地之大端，松篁受命獨。",
            "陰陽迭盈虛，表裏更見伏。",
            "厥象肖坎離，厥理寓姤復。",
            "榆杏柞與檀，四序所宜木。",
            "此獨貫四時，不受寒暑觸。",
            "示人人不察，但識霜更綠。",
            "誰能淇之上，興寓三反覆。",
            "形氣互發明，顯微相貫屬。",
            "嗟余粗知方，倚枝看不足。",
            "安得兩洪君，試同煙露宿。"
        ],
        "title": "洪士龍以洪舜俞考功所作竹洲精舍記見問",
        "id": "4a9e26d9-83e3-4a64-bb42-0233c9c7a75f"
    },
    {
        "author": "魏了翁",
        "paragraphs": [
            "渠河有水清且漣，弄丸之暇遊其間。",
            "風輕沙暖鷗忘機，天開日烜魚逃筌。",
            "山中不知歲月改，春洲六度聽綿蠻。",
            "聞人昔遊不到此，岸容山色如有冤。",
            "永平教孚訟亦簡，爲我卜築河之干。",
            "臨流興懷嘆不足，因思孔聖感逝川。",
            "豈無日景自北起，亦有天運從東旋。",
            "風霆流形草木賁，星辰垂象郊原寬。",
            "乾坤坎離更見伏，春秋代謝相回環。",
            "雖將此理醒羣聵，更向川上觀微瀾。",
            "存神過化義亹亹，行著習察心閒閒。",
            "子思淵淵達天德，子車混混窮原泉。",
            "東流不休發呂氏，潺湲遠望悲屈原。",
            "聖賢分量已差等，後來承誤滋可嘆。",
            "或嗟年衰勸努力，或謂時逝宜遊盤。",
            "須看龍見水歸壑，又識雨降雲蒸山。",
            "陰陽翕闢本無閒，俗儒但作死生觀。",
            "河南挺生二程子，指示道體鎸冥頑。",
            "人能於此發深省，致知格物茲其端。",
            "神徂聖伏二千載，是心長與江瀰漫。",
            "文通爲揮五色筆，大篇長句垂不刊。",
            "春風沂泗儼在此，居人莫作渠陽看。"
        ],
        "title": "張永平鎋作亭于渠河之右予請名以觀而通守江君塤賦古詩二十有二韻以落之用韻和答",
        "id": "26e0b19f-8f34-45cb-b8e5-6e3e2e24caa8"
    },
    {
        "author": "魏了翁",
        "paragraphs": [
            "夬終伏剝果，畜極逢天衢。",
            "否泰反其類，艮止與動俱。",
            "此道固曉然，人情不同趨。",
            "兩目自安障，狂童爲子都。",
            "羈金絡明月，騏驥旆疲駑。",
            "靜觀若有得，知非降才殊。",
            "但傷此道違，獨行嘗寡徒。",
            "解后知我者，聊足以自娛。"
        ],
        "title": "次韻廬陵劉時見懷",
        "id": "39f9e06f-fc27-45e3-8701-0407d1d514e5"
    },
    {
        "author": "魏了翁",
        "paragraphs": [
            "太極分陰陽，物物具兩儀。",
            "乾坤互南北，坎離迭東西。",
            "四時有見伏，晝夜有盪推。",
            "夫人遷於物，由之而不知。",
            "六淫一爲沴，大命醫所司。",
            "或當暑而裘，或御冬而絺。",
            "或學製而傷，或助苗而萎。",
            "其間號爲儒，亦以身嘗醫。",
            "江西有曾君，解后荆江湄。",
            "暇日與之語，切磋及幽微。",
            "榜人趣行邁，欲別不忍離。",
            "乃書所素講，爲詩以贈之。"
        ],
        "title": "贈曾醫",
        "id": "ea2bca27-0189-480a-8965-3b9d1fe40b48"
    },
    {
        "author": "魏了翁",
        "paragraphs": [
            "子雲一去千餘載，惟有成都墨池在。",
            "草玄此地是邪非，玄文今在人誰知。",
            "雖逃劉歆醤瓿阸，鼠壤蛛窠蠹魚宅。",
            "豈無學者工探求，不譏僣聖幾贅肬。",
            "自從馬邵造玄域，晁氏譜之張氏翼。",
            "亦云察矣人猶疑，試爲諸老申其辭。",
            "易書廣大包天地，辭變象占都一致。",
            "世儒造入各不同，有一于此均爲功。",
            "况於易玄互相發，不同之同真善學。",
            "曆家中首先黄鍾，雖以坤復爲初終。",
            "紀日天正始牛宿，又以日星分左右。",
            "起從冬至易玄均，玄意欲取臣承君。",
            "易書八八而用七，玄文九九而存一。",
            "易分六位中二五，臣志上通君下取。",
            "玄以一五而爲中，君道君尊臣代終。",
            "玄文主日易主歲，易書爲經玄爲緯。",
            "謂玄於易地承天，就中邵子尤知玄。",
            "或云玄準卦氣圖，是圖疑亦非聖書。",
            "豈知中復與咸遇，乃是陰陽自然數。",
            "或云玄倣太初歷，黄鍾之分八十一。",
            "豈知虛三與虛九，其數雖同其法否。",
            "或云玄象宗渾天，渾天方象包於圓。",
            "豈知兼用蓋天說，蓋以輿地承純乾。",
            "易雖無玄不爲闕，易更得玄滋有發。",
            "且如河圖與洛書，發揮道數無遺餘。",
            "後來支榦及聲律，運氣參同至太一。",
            "與易並行人不譏，千岐萬轍同一歸。",
            "况玄於易同而異，何獨於玄苦譏議。",
            "子雲之師曰林閭，鶴山之下誰其徒。",
            "自翻機杼作生活，律歷圖書無不合。",
            "若非馬邵晁張倫，後世幾無揚子雲。",
            "後世子雲今繼作，而此玄文終寂寞。",
            "空餘繪象與棠陰，聊與文士供嘲吟。"
        ],
        "title": "四川茶馬牛寶章修揚子墨池以書索題詠",
        "id": "821bd4ae-a254-4db0-8bd6-50b64855e5a5"
    },
    {
        "author": "魏了翁",
        "paragraphs": [
            "外物羈縶人，無退亦無遂。",
            "愧彼自由身，朝發夕予至。"
        ],
        "title": "和靖州判官陳子從山水圖十韻 彭蠡歸舟",
        "id": "4bf48f2f-5bf3-44fa-a614-fb77842c8bb1"
    },
    {
        "author": "魏了翁",
        "paragraphs": [
            "山堂有何觀，四時互興歇。",
            "萬物隨天根，東生復西滅。"
        ],
        "title": "和靖州判官陳子從山水圖十韻 山堂曠望",
        "id": "6f61ee6b-e859-42f9-b378-6aaafec5c1b2"
    },
    {
        "author": "魏了翁",
        "paragraphs": [
            "水月皆內景，入秋倍清暉。",
            "世無善觀者，滔滔吾誰歸。"
        ],
        "title": "和靖州判官陳子從山水圖十韻 重湖汎月",
        "id": "65fa55c4-66d7-4333-97d4-180229d9d4e6"
    },
    {
        "author": "魏了翁",
        "paragraphs": [
            "士非耕釣者，而從蓑笠翁。",
            "人生貴適志，莘渭亦時中。"
        ],
        "title": "和靖州判官陳子從山水圖十韻 星灣晚酌",
        "id": "23510af2-7781-4836-a0e5-0797f857998b"
    },
    {
        "author": "魏了翁",
        "paragraphs": [
            "澤氣蒸前山，起自膚寸微。",
            "競看千丈瀑，不悟片雲飛。"
        ],
        "title": "和靖州判官陳子從山水圖十韻 雨後觀瀑",
        "id": "58f64e6a-ee49-4990-a618-614e4098a40d"
    },
    {
        "author": "魏了翁",
        "paragraphs": [
            "松柏不受彫，此亦易知耳。",
            "須看竹有筠，與松相表裏。"
        ],
        "title": "和靖州判官陳子從山水圖十韻 松徑晚步",
        "id": "a60f7827-5ffd-49fc-91fe-5c676a00aee8"
    },
    {
        "author": "魏了翁",
        "paragraphs": [
            "莫作谿流看，天命無窮已。",
            "詩人若知得，千古可坐致。"
        ],
        "title": "和靖州判官陳子從山水圖十韻 谿上賦詩",
        "id": "e1f52430-3780-4952-b0d0-5503ca23ffe4"
    },
    {
        "author": "魏了翁",
        "paragraphs": [
            "散髮避炎暑，炎暑苦相尋。",
            "云何對大賓，不見汗沾襟。"
        ],
        "title": "和靖州判官陳子從山水圖十韻 林下避暑",
        "id": "3b5c0d4e-c0e1-4178-b101-db6d8594200f"
    },
    {
        "author": "魏了翁",
        "paragraphs": [
            "松竹貫寒暑，而梅時往來。",
            "不知姤復意，隨人謾徨徊。"
        ],
        "title": "和靖州判官陳子從山水圖十韻 載酒尋梅",
        "id": "26e34531-96bd-4883-be07-f9c1686d5482"
    },
    {
        "author": "魏了翁",
        "paragraphs": [
            "懷人得清晤，此樂浩無期。",
            "剡谿興盡返，未喻伐木詩。"
        ],
        "title": "和靖州判官陳子從山水圖十韻 雪中訪友",
        "id": "b720efe4-ea45-4900-894e-d385aba7e64a"
    },
    {
        "author": "魏了翁",
        "paragraphs": [
            "鸞皇棲高梧，那能顧鴟梟。",
            "椒蘭自昭質，不肯化艾蕭。",
            "人生同一初，氣有善不善。",
            "一爲君子歸，寧受流俗變。",
            "云何屈大夫，屬意椒蘭芳。",
            "蘭皋並椒丘，蘭藉薦椒漿。",
            "騷中與歌首，蘭必以椒對。",
            "謂椒其不芳，謂蘭不可佩。",
            "此言混凡草，臭味自爾殊。",
            "亡何歲時改，二物亦變初。",
            "以蘭爲可恃，委美而從俗。",
            "椒亦佞且慆，干進而務入。",
            "椒蘭信芳草，氣質自堅好。",
            "胡爲壞於廷，晚節不可保。",
            "意者王子蘭，與夫大夫椒。",
            "始亦稍自異，久之竟蕭條。",
            "迨其習成性，甘心受蕪穢。",
            "不肯容一原，寧以宗國斃。",
            "禹皋於共鯀，旦封與鮮度。",
            "同根復並生，何嘗改其故。",
            "原非不知人，觀人亦多塗。",
            "治朝中可上，亂世賢亦愚。",
            "况原同姓卿，義有不可去。",
            "所望於兄弟，謂其猶可據。",
            "我本兄弟女，孰知胡越予。",
            "以是觀離騷，庶幾原心乎。",
            "或云芷蕙等，豈必皆名氏。",
            "騷者詩之餘，毋以詞害意。",
            "仲尼作春秋，定哀多微詞。",
            "楚之嬖小臣，况亦有不知。"
        ],
        "title": "過屈大夫清烈廟下",
        "id": "1cbe6106-4912-4f3d-ab09-161a5cace699"
    },
    {
        "author": "魏了翁",
        "paragraphs": [
            "歲行析木予去國，鶉尾之年纔返室。",
            "東西南北著此身，水陸二千三百日。",
            "或云子非善謀身，幸生斯世同斯人。",
            "胡爲嘐嘐苦自好，輕辭富貴重絕貧。",
            "五谿之濱有何好，兀坐六年不知老。",
            "夔門待汝有何惡，要把山林易旌纛。",
            "予聞其言心自語，吾非斯人而誰與。",
            "獨嗟行止各有時，龍蟄鴻歸亦其所。",
            "洋州拔將鳩餘民，仰空待救人不聞。",
            "黎州邊丁戍內郡，空養赤子防西門。",
            "綿州近阸劍龍路，列雉驚奔渠不顧。",
            "敘州平蠻亦良苦，卒以憂勞棄予去。",
            "見危授命理之常，苟得死所庸何傷。",
            "所憂人己兩無益，燕蝠晨暝徒皇皇。",
            "鶴山之顛一畝宮，我名吾亭日願豐。",
            "只祈天心速悔禍，雨禾雨麥蘇民窮。",
            "有糧餉士可衛民，有民給耕可供軍。",
            "民相資護關塞，又須監牧長得人。",
            "規摹便立久安勢，不作目前苟偷計。",
            "弟兄歸與里父師，長對春風賦常棣。"
        ],
        "title": "至左綿書懷呈榮州綿州二兄",
        "id": "233db26d-1de1-4712-bea8-6f33e4646cf4"
    },
    {
        "author": "魏了翁",
        "paragraphs": [
            "崧高二王德，豐水數世仁。",
            "一心千古脈，一氣三才根。",
            "人言通德門，封培知幾春。",
            "陵州不盡用，雝國非全神。",
            "厥美鍾在季，魯殿巋然存。",
            "誰知中興主，流澤被子孫。",
            "是用遺一老，爲社稷萬人。",
            "三朝典刑舊，四海觀聽新。",
            "自公鎮西南，威聲憺胡虜。",
            "棄地遄歸疆，餘民亦安土。",
            "便當度雙劍，建大將旗皷。",
            "進賢黜不衷，討貳誅失伍。",
            "增屯御驕卒，募耕實邊圄。",
            "堂堂當道卧，一勇銷百侮。",
            "願公排羣議，釋我分外慮。",
            "上流屹長城，却歸輔明主。"
        ],
        "title": "壽四川制置李侍郎",
        "id": "5b03c1f1-fe75-49da-9f22-9199539e5fec"
    },
    {
        "author": "魏了翁",
        "paragraphs": [
            "十年誰遣不寧侯，麕奔鳥散十七州。",
            "餘州蹙蹙能幾許，史君今作載酒遊。",
            "諸公飲儁已濡首，眼前百事不挂口。",
            "震風凌雨揭却屋，左蟹右杯猶在手。",
            "史君千騎行清秋，豈爲杯酒饞涎流。",
            "綢繆牖戶既云晚，夢魂不到花繞樓。",
            "乖逢聚散古來有，而我此時持此酒。",
            "河梁竚立不知還，插頷青絲半成叟。"
        ],
        "title": "送高才卿出守嘉定",
        "id": "792951af-736d-4746-87ff-9189de8be733"
    },
    {
        "author": "魏了翁",
        "paragraphs": [
            "敬共事明德，懔如槃水持。",
            "豈惟將弗勝，抑恐濁且茲。",
            "結髮齒名官，幾被末俗移。",
            "學睎遷商博，文慕莊騷爲。",
            "書不記癡龍，詁不通雌霓。",
            "恥於市朝撻，甚於溝壑擠。",
            "大道砥如平，阽身蹈囏危。",
            "迨其閲世久，始識真聞知。",
            "天命賁草木，生意長萋萋。",
            "蕃鮮固云樂，槁瘁安足悲。",
            "陰陽孰信詘，日月誰盪推。",
            "乾坤奠中極，雷澤周四陲。",
            "夫人命於誠，地生而天施。",
            "五行根五事，位育誰司之。",
            "嬛浮溺于詞，躁輕亂于儀。",
            "山雞衒清影，祇以速顛躋。",
            "况彼膜外榮，皇皇復滋滋。",
            "此於我何加，寒暑自四時。",
            "蘇公西南彥，儀鴻漸于逵。",
            "而我坐遠屏，七年墮蠻夷。",
            "夢思岷山陽，枯筇伴龐眉。",
            "人才日零落，憔悴西南維。",
            "大篇忽開予，炯炯晨星垂。",
            "公來何勇邁，我往何棲遲。",
            "敢睎會溫潞，竊願商濂伊。",
            "默嗟氣相求，范喧蜜成脾。",
            "梅邊立踟躕，正待陽春歸。"
        ],
        "title": "次韻蘇和父自郫見寄",
        "id": "7c316de2-f7f4-4f8b-a35a-31acb30fe7f5"
    },
    {
        "author": "魏了翁",
        "paragraphs": [
            "誰將明星貼天宇，州國宮垣象官府。",
            "更將四七隨天旋，常以昏中殷四序。",
            "迢迢河漢衝秋旻，前有蒼龍履玄武。",
            "牽牛正向西南來，左右兩旗北河鼓。",
            "鼓星之側爲天桴，鼓上三星爲織女。",
            "何年人號天女孫，便把牛郎擬夫婦。",
            "不知此是天關梁，河漢之津有常度。",
            "晦明伏見莫非教，肯爲文人給嘲侮。",
            "班曹庾謝猶讆言，世上兒曹更堪數。",
            "臨風三誦大東詩，須信詞章有今古。"
        ],
        "title": "七夕南定樓飲同官",
        "id": "35cccadd-35f1-47fa-b2da-694c00c8de0e"
    },
    {
        "author": "魏了翁",
        "paragraphs": [
            "秋中無常期，月望無常歷。",
            "况於月之房，歲十有二集。",
            "云胡三五夜，賞翫著今昔。",
            "我觀魏晉前，未有娛此夕。",
            "豈由夕月禮，承訛變淫液。",
            "天行至東北，陽升乃朝日。",
            "日月向南來，三務趨朔易。",
            "則於陰之反，順時報陰魄。",
            "古人敬天運，隨處察消息。",
            "俗學踵謬迷，更以儗科級。",
            "廣寒八萬戶，桂樹五千尺。",
            "文人同一辭，祇以驚俗客。",
            "墨墨數百年，月如有冤色。",
            "爲作反騷吟，聊以補載籍。"
        ],
        "title": "中秋領客",
        "id": "7d5e87a2-40e7-4628-a809-8b82c1644b5e"
    },
    {
        "author": "魏了翁",
        "paragraphs": [
            "天根歛秋陽，雨畢水歸藪。",
            "胡爲爽常度，白晝變昏黝。",
            "農功將納場，餘秉尚棲畝。",
            "昨朝告方社，卷去日中蔀。",
            "羲和鞭六龍，爲我作重九。",
            "雲頑驅復來，渾未識臧不。",
            "終然劃劙之，金鎞發矇瞍。",
            "所忻陽德競，吾豈爲杯酒。",
            "悠然見南山，陶公意何厚。",
            "况今祠太宮，羣公正奔走。"
        ],
        "title": "重陽領客以老杜舊日重陽日詩分韻凡賓主十八人得不字",
        "id": "ad2f60bf-80b3-4551-b81e-0479b47764c3"
    },
    {
        "author": "魏了翁",
        "paragraphs": [
            "時事彫壯心，詞華誤雙鬢。",
            "昨夢忽儆予，覺來起孤憤。",
            "五官予所司，此夢乃予訓。",
            "是心協蓍龜，是氣通祲煇。",
            "形骸且不察，理性抑難盡。",
            "曉筇度雲壑，疏林露鷹隼。",
            "暮歸踏江聲，寒流燭蛟蜃。",
            "惕思懷襄日，氣勢如項陳。",
            "天根忽晨見，卷去不盈瞬。",
            "猶然玩文采，吾果不知分。",
            "飲儁習未忘，依前賦分韻。"
        ],
        "title": "游北巖之疇昔夢作二詩覺而僅記一聯云鬢髮絲絲半已華猶將文字少年誇明日爲客誦之客十三人請以是爲韻予分鬢字",
        "id": "ab0d0349-805f-4926-9cc9-c4860fb73e24"
    },
    {
        "author": "魏了翁",
        "paragraphs": [
            "流觴元巳奚所因，更指三日爲良辰。",
            "山陰坐上皆豪逸，長安水邊多麗人。",
            "臨流有許豪與麗，元無一個能知津。",
            "韓嬰何憑指溱洧，束晳胡據誣周秦。",
            "千年混混同一波，競言此日天氣新。",
            "其間號曰該洽者，或言鳦降祠高辛。",
            "春分以後弗無子，往往援引詩生民。",
            "說雖有稽義猶鑿，况復除日經無文。",
            "予嘗妄意巳爲火，季春火見疑乘寅。",
            "寅居漢津火所畏，故以元巳祓水濱。",
            "一年奇月必用重，三三欲解陽德屯。",
            "較之前說已云近，終媿俚俗疵吾醇。",
            "要須挈我沂泗上，回瓢點瑟看長春。"
        ],
        "title": "上巳領客",
        "id": "99d2012c-2ab3-460d-b0cd-de754a983320"
    },
    {
        "author": "魏了翁",
        "paragraphs": [
            "柳侯謂楚南，多石而少人。",
            "至今英道閒，異石何嶙峋。",
            "乃知五行氣，中土爲秀民。",
            "降才既匪易，自棄奚不仁。",
            "伾文一日炎，乃以焚其身。",
            "林君若知此，是石當書紳。"
        ],
        "title": "永嘉林君誼父得英石名其室曰矸齋予易以介室",
        "id": "af1a5358-9432-4207-ad2a-fadf08065c28"
    },
    {
        "author": "魏了翁",
        "paragraphs": [
            "少年不識棋，但見剝剝琢琢更相圍。",
            "有人指授予，衝關奪角劫復持。",
            "少年不識星，但見腷腷膊膊還如棋。",
            "亦有告予者，縮贏伏見元有期。",
            "七年五谿讀書暇，時把二事相悅怡。",
            "久之剨然悟，是閒有數人不知。",
            "三百六十一棋子，此是乾策藏其奇。",
            "萬有一千五百二十星，若以三十六乘之。",
            "乘之既盡除坤策，恰與棋數無參差。",
            "此理極精密，歸後不復思。",
            "羅生挾二長，過我瀘之湄。",
            "恍如著我五谿上，欲與之語無閒時。",
            "此須靜觀乃有得，而我家住西山西。",
            "生揣我，何時歸。"
        ],
        "title": "羅五星善奕棋干詩",
        "id": "f76b81eb-7680-4e2f-8b8e-aa3e92d4ba4d"
    },
    {
        "author": "魏了翁",
        "paragraphs": [
            "經星不動隨天旋，枉被嘲謔千餘年。",
            "無情文象豈此較，獨嗟陋習輕相沿。",
            "我嘗作詩觝排之，尚有遺恨汙陳編。",
            "人於萬物爲至靈，聰明照徹天地先。",
            "其如形氣之所囿，則以學問開蒙顓。",
            "不知誰爲乞巧者，乃謂天孫執其權。",
            "天孫能襄不能報，世閒之拙無加焉。",
            "癡兒騃女競針縷，高樓大第迷管絃。",
            "漢魏以來用一律，無人出語扶其顛。",
            "其間假拙濟巧者，又欲託此文姦言。",
            "敢因良會追往事，更發此義聲餘冤。"
        ],
        "title": "七夕有賦",
        "id": "0011c650-8ee2-4afe-a2e9-ec7dab46f525"
    },
    {
        "author": "魏了翁",
        "paragraphs": [
            "黄君求我古誠州，求之不得還西遊。",
            "所求易予胡不予，渠家自弄莊生舟。",
            "莊生傳之賈太傅，便將死生同浮休。",
            "我家舟子與渠別，中孚之象剛包柔。",
            "仰山俯澤乘巽木，藏離伏坎含坤牛。",
            "中間至虛若無物，實理備具非空浮。",
            "此在太玄首黄宮，其於參同居中洲。",
            "會通古今貫微顯，上下天地同周流。",
            "人將百年等浮漚，我以千載爲春秋。",
            "我言似大而非夸，人人皆有不自求。",
            "黄君不信謂予赫，我自姬孔君莊周。"
        ],
        "title": "黄成之求虛舟詩",
        "id": "4112f392-c4bf-4f3e-bf23-3bb7c686b1bb"
    },
    {
        "author": "魏了翁",
        "paragraphs": [
            "望舒與日元非敵，震受陽光巽成魄。",
            "六十四象不言月，三百五篇譏月出。",
            "古道貴陽不貴陰，賓禮卜晝不卜夕。",
            "世間賞翫起何年，誤却千年醉狂客。",
            "不知客有肺腸無，更把荒誣作真實。",
            "我因時序嘗作詩，洗盡兔窟蟾宮迷。",
            "今年新作東樓成，胡爲尚此窮攀躋。",
            "人心和平民氣樂，日月昭明天宇豁。",
            "須知此事與政通，不是詞人閒賞月。"
        ],
        "title": "中秋有賦",
        "id": "84ce9577-bfee-43de-bbb7-1b017442aeee"
    },
    {
        "author": "魏了翁",
        "paragraphs": [
            "天馬周流不停策，青龍挂空山無色。",
            "區中物物見根柢，歲年滔滔逐流水。",
            "籲天求歸歸未獲，客裏隨人送行客。",
            "鏦金伐鼓行清秋，江頭組練雲如稠。",
            "道旁老人相與語，主賓聞之愕相顧。",
            "或云造闕如登僊，一聲謦咳落九天。",
            "豈知位高勢逾偪，莫向紫宸庭下立。",
            "非關噉芻解喑嘿，紫宸地禁鳴不得。",
            "或云敢言儗鳴鳳，千古高名泰山重。",
            "豈知說著心骨驚，臣名愈重國愈輕。",
            "或言古人重晚節，元忠子方費分說。",
            "豈知晚節不難保，却憂攘臂爲人笑。",
            "三人所贈不皆然，然則子也今何言。",
            "元祐中年基紹聖，建中靖國何嘗靖。",
            "若教此事欠講明，直將兩是爲端平。",
            "是時臣言便休得，臣不憂身却憂國。",
            "臣願天意開平治，明良長似改元時。",
            "夬剛未終戒莧陸，姤陰雖微畏羸躅。",
            "真教世道端且平，寧使臣無赫赫名。",
            "三人囅然笑，子之所願吾不到。",
            "吾言必於身，子言望於人，子意雖厚吾言真。",
            "低頭謝二老，還以告景仁。"
        ],
        "tags": [
            "泰山"
        ],
        "title": "送游吏部赴召",
        "id": "e940a677-d8fb-4b6c-8285-7e01a0bae583"
    },
    {
        "author": "魏了翁",
        "paragraphs": [
            "駕言南東畝，捷出西北隅。",
            "資陽有八士，持謁要諸塗。",
            "須臾平泉道，衣冠被林廬。",
            "問我來何方，過我不適予。",
            "吾非煩囂避，樂此簡便趨。",
            "經行三紀後，舊交半丘墟。",
            "翁仲草沒膝，兒孫霜滿須。",
            "其間最所懷，劉公真丈夫。",
            "許張二良友，直氣橫九區。",
            "堂堂舍我去，顧景霜月孤。",
            "寒梧陶令宅，宿草黄公壚。",
            "我豈無肺腸，拊事成嗟吁。",
            "待到西州門，不如早回車。",
            "作詩謝諸友，努力崇遠圖。",
            "三家令子弟，不諒予心乎。"
        ],
        "title": "奉謝資陽謝純天諸友是日三池周季章馮季修許德開資中支仲壬至謝介卿馮清叔廣漢常光父繼至遂寧楊儀斯期而未至",
        "id": "c0e03ac8-b927-4f85-a327-a4dfc9ae2dac"
    },
    {
        "author": "魏了翁",
        "paragraphs": [
            "七年謫五谿，二年守三瀘。",
            "蠻煙瘴雨中，不改舊時吾。",
            "此來懶看鏡，謂我衰且癯。",
            "王生忽肖象，氣貌何丰腴。",
            "悔不賂王生，圖作一病夫。",
            "庶幾轉而上，聽我歸林廬。",
            "及此未衰日，更讀幾年書。"
        ],
        "title": "贈畫工王生",
        "id": "eadd9d4c-2ebd-4d1a-966c-1dc05bb1f835"
    },
    {
        "author": "魏了翁",
        "paragraphs": [
            "何年誤認貙作熊，力小知薄當戎衝。",
            "級夷蕃拔牖戶破，至今風色長如冬。",
            "去年推轂以授公，單車飛度雙劍峰。",
            "風稜犖犖膽氣雄，臨淮軍壘足跡重。",
            "夜起攬衣瞻井絡，鑄鐵不知經幾錯。",
            "朅來談笑上紋楸，龜頭局中虎口著。",
            "誰將輿柴誤戰塵，天戈一揮如砥平。",
            "濯征玁狁威蠻荆，捷書夜上白玉京。",
            "考成軒戶適茲日，一吐十年胸怫鬰。",
            "看詩又覺饒餘力，要殄餘憂寬旰食。",
            "書生喜極還太息，天下憂端尚非一。",
            "經營分表竟何益，盍護本根保成勣。"
        ],
        "title": "次韻趙制置制勝軒詩",
        "id": "9002e430-9b85-4e49-82af-e7acc38528ec"
    },
    {
        "author": "魏了翁",
        "paragraphs": [
            "書生不知分，奉詔行三軍。",
            "赤手張空弮，幸脫貔虎羣。",
            "四海蓮華峰，濂溪漲清芬。",
            "擬求一勺水，浣我三斗塵。",
            "翠瀲明夕霏，晴雲盪朝氛。",
            "重上夫子堂，謦咳如有聞。",
            "池蓮已濯濯，庭草長忻忻。",
            "重惟夫子書，千古披昏嚚。",
            "善惡萌於幾，陰陽互而分。",
            "一落俗儒喙，嘵嘵齒穿齦。",
            "流傳豈不廣，世道滋放紛。",
            "書生屢乞骸，歸耕故山雲。",
            "願言與同志，相期任斯文。"
        ],
        "title": "端平三年春三月戊午朔天子有詔俾臣了翁以僉書樞密院奏事既上還山之請乃休沐日丁丑與賓佐謁濂溪先生祠賓主凡二十有二謂是不可無紀也遂以明道先生雲淡風輕之詩分韻而賦而詩有二言有四言同一韻者則二客賦之了翁得雲字",
        "id": "99b7f13e-49de-4410-90a3-36d24746eba7"
    },
    {
        "author": "魏了翁",
        "paragraphs": [
            "連年飲建業，寤寐北山靈。",
            "三過又不入，風雨盲其程。",
            "一朝决會期，萬籟不敢聲。",
            "斷潢捲夕潦，列巘浮帝青。",
            "因思山中人，昔日相熙寧。",
            "不知學何事，莽制爲周經。",
            "羣公咸其輔，不悟宗康成。",
            "相承至章蔡，九州半羶腥。",
            "歷年百七十，衆寐未全醒。",
            "三經猶在校，從祀猶在庭。",
            "追惟禍之首，千古一涕零。",
            "大鈞窅難問，山雲水泠泠。"
        ],
        "title": "江東漕使兄約遊鍾山分韻得泠字",
        "id": "94f3ef98-cc7f-4122-87c9-0c9ea7093ff3"
    },
    {
        "author": "魏了翁",
        "paragraphs": [
            "氣質紛不齊，四海無似人。",
            "藉令貌相近，氣有醇不醇。",
            "善觀人品者，儀觀與機神。",
            "正邪眸子見，善惡眉間分。",
            "且如若與虎，二人自非倫。",
            "而俱類孔子，俗眼何昏昏。",
            "古人有夢遇，便知爲良臣。",
            "又能記眉目，曉然得其真。",
            "此須以神會，難與淺者論。",
            "王生歸爲我，試語司寇君。",
            "此理充得去，三代同此民。"
        ],
        "title": "贈畫工王三錫傳神",
        "id": "5238ec47-0efa-4853-a4b1-d53cca739b33"
    },
    {
        "author": "魏了翁",
        "paragraphs": [
            "廬山一滴水，雕盡詩人腸。",
            "道傍有溫泉，恝然如遺忘。",
            "淺夫既閣筆，知士亦括囊。",
            "或云匪難知，水火互陰陽。",
            "水根於天一，至陽所潜藏。",
            "所以井生熒，亦有泉如湯。",
            "吾嘗謂或言，子語未精詳。",
            "水實含內景，火乃無寒光。",
            "水將而不迎，火迎而不將。",
            "君看月受日，又驗坤含章。",
            "吾言與邵語，或可補詩亡。"
        ],
        "tags": [
            "庐山"
        ],
        "title": "題溫泉",
        "id": "111e4949-1c88-403f-a11f-dac3b4eff5dc"
    },
    {
        "author": "魏了翁",
        "paragraphs": [
            "載酒時從執戟郎，雅知清望稱鴛行。",
            "肯來芹泮提英裁，要取芳編閲舊香。",
            "玉倚蒹葭方借潤，珠移甓社陡寒光。",
            "臨來莫恨車無角，疑睇雲霄紫鳳翔。"
        ],
        "title": "次程少逸餞楊叔禹教授",
        "id": "d641e482-58f4-43e9-88f0-1a13b4c21cf4"
    },
    {
        "author": "魏了翁",
        "paragraphs": [
            "賸喜向前坡，人情奈怯何。",
            "君今高著步，直與陟嶒峨。"
        ],
        "title": "和史少莊登山韻三首  其一",
        "id": "675918f2-eeb3-4cb7-9c9c-7569f41c8b8b"
    },
    {
        "author": "魏了翁",
        "paragraphs": [
            "田間逢醉尉，人道誤誰何。",
            "世路日杲杲，冥行宜見呵。"
        ],
        "title": "和史少莊登山韻三首  其二",
        "id": "6de50376-0e79-40de-8edb-3d7d7dd21795"
    }
]