[
    {
        "author": "俞德鄰",
        "paragraphs": [
            "悠悠君何之，煢煢妾影隻。",
            "蕭蕭兩鬢絲，寒衣不堪織。",
            "縱使堪織衣，練能成幾尺。",
            "西窗暗雨鳴，孤燈耿復滅。",
            "君心如妾心，妾心匪木石。"
        ],
        "title": "古意五首  其三",
        "id": "8a2271b3-1740-4cc8-8383-cf05b296ad5e"
    },
    {
        "author": "俞德鄰",
        "paragraphs": [
            "皎皎天上月，輝光燭蓬門。",
            "蓬門亦何有，古鏡堂上懸。",
            "妾心如古鏡，磨盡明不昏。",
            "君心鏡上塵，磨去不復存。",
            "猗嗟賤妾心，與君難具論。"
        ],
        "title": "古意五首  其四",
        "id": "950ec5a9-ba4b-4c7d-9c38-42dc59c7d4c8"
    },
    {
        "author": "俞德鄰",
        "paragraphs": [
            "憶妾初嫁時，感君塗蔇茨。",
            "嫁君未三載，君行河北陲。",
            "長庚耿天際，飯粟羹伏雌。",
            "君云去不遠，五月當來歸。",
            "聞君往從軍，裘馬事輕肥。",
            "蓬蒿沒深巷，風露凄妾衣。",
            "夫君豈不念，將由道路逶。",
            "道路或孔邇，妾憂寧不知。"
        ],
        "title": "古意五首  其五",
        "id": "1ff243b3-be52-4351-b4a8-055194c5c691"
    },
    {
        "author": "俞德鄰",
        "paragraphs": [
            "齋居苦無悰，散屧步芳圃。",
            "花柳度暖風，莓苔滋宿雨。",
            "疊嶂隠簷牙，幽禽哢林莽。",
            "池光瓦蔽虧，日氣石吞吐。",
            "迥眺覿層城，狂歌隘天宇。",
            "倏歡景已流，俄思愁復聚。",
            "楚奏鍾儀悲，越吟莊舄苦。",
            "人情異窮達，土思渺今古。",
            "信美非吾鄉，歸心屬蘭杜。"
        ],
        "title": "吳郡齋遣懷",
        "id": "b76c4610-ac70-4652-9638-a7a7f726bcb2"
    },
    {
        "author": "俞德鄰",
        "paragraphs": [
            "春風桃李顔，歲寒松柏心。",
            "達人步大方，靜愛無絃琴。",
            "無絃豈堪聽，絃外多遺音。",
            "世涂甚風水，對面商與參。",
            "孤芳忌羣處，散材辭衆侵。",
            "霜降水歸源，日旭星就陰。",
            "浮華剝落盡，古道誰復今。",
            "吾家鴈山下，翠巘高千岑。",
            "清秋灝氣塞，萬里纖埃沈。",
            "安得與君去，結架聆清吟。"
        ],
        "title": "龔聖予號翠巖晚歲更號巖翁爲賦",
        "id": "de900716-3541-4dee-8602-2312691f32b7"
    },
    {
        "author": "俞德鄰",
        "paragraphs": [
            "莓牆蔭薜蘿，中有一畝宅。",
            "花竹分四時，野鳥鳴格磔。",
            "浩歌引清觴，微風岸低幘。",
            "百骸任舒伸，一笑天地窄。",
            "剝啄誰叩門，門外有佳客。"
        ],
        "title": "閒居遣懷三首  其一",
        "id": "a1a3c790-f477-4915-9673-77e9ca6b13d9"
    },
    {
        "author": "俞德鄰",
        "paragraphs": [
            "坐中有佳客，尊中有美酒。",
            "酒美客更佳，一醉亡何有。",
            "醉餘送客去，新月挂疎柳。",
            "明日欲重來，已戒應門走。"
        ],
        "title": "閒居遣懷三首  其二",
        "id": "23273f5f-c72c-4ff3-ae76-9dc353867b53"
    },
    {
        "author": "俞德鄰",
        "paragraphs": [
            "客至固自佳，客去亦不惡。",
            "起舞弄清影，明月勸孤酌。",
            "一杯復一杯，輕颸動修薄。",
            "擾擾百年間，誰能得此樂。",
            "酒醒日射窗，推窗見梅落。"
        ],
        "title": "閒居遣懷三首  其三",
        "id": "3dadba5b-1271-44dd-ba6c-519905be2082"
    },
    {
        "author": "俞德鄰",
        "paragraphs": [
            "角聲嗚咽梅花老，遠客夜長風草草。",
            "起傾凍酒澆愁胸，愁思轉多杯恨小。",
            "人生石火斯須期，月轉樓西角又吹。",
            "咍臺一枕華胥夢，明日看山笏拄頤。"
        ],
        "title": "聞角",
        "id": "040076d5-227f-40a5-9f69-0c1e0d5074e8"
    },
    {
        "author": "俞德鄰",
        "paragraphs": [
            "來日悲苦短，頹齡恨將侵。",
            "西山産靈藥，暇日聊與尋。",
            "䔿薈蔚𡾰嵼，兔狐走高岑。",
            "洪厓去不返，羨門杳無音。",
            "竚立長太息，誰哉知我心。"
        ],
        "title": "遣興十首呈孟兵部使君  其一",
        "id": "4a51d24f-efe1-462a-b897-a2af94d08626"
    },
    {
        "author": "俞德鄰",
        "paragraphs": [
            "雉鳴朝求雌，木壞疾無枝。",
            "仁心秉君子，小弁怨何磯。",
            "在昔共世子，待烹慰驪姬。",
            "亦有魯閔氏，朔風衣單衣。",
            "二賢豈不怨，仁義固良知。",
            "夐夐彼投兔，䔩䔩奔鹿斯。",
            "道死尚或墐，况乃天性爲。"
        ],
        "title": "遣興十首呈孟兵部使君  其二",
        "id": "9b7c7b80-9341-4d30-b1e1-caf895c59f4c"
    },
    {
        "author": "俞德鄰",
        "paragraphs": [
            "豕交食弗愛，獸畜愛弗敬。",
            "烈士死一言，利祿安足競。",
            "陛戟覲伏波，井蛙敗人興。",
            "不見古公子，親御侯生乘。"
        ],
        "title": "遣興十首呈孟兵部使君  其三",
        "id": "2b78d913-ad2a-4c26-b9e2-9b5a8f30374f"
    },
    {
        "author": "俞德鄰",
        "paragraphs": [
            "雞鳴食孟門，指鹿相秦室。",
            "所以有志士，林樊屏轍跡。",
            "得時貴行道，枉尋豈直尺。",
            "無爲趙孟間，笑此陳蔡厄。"
        ],
        "title": "遣興十首呈孟兵部使君  其四",
        "id": "17dc0d58-115c-4ba8-8428-c0b10619c835"
    },
    {
        "author": "俞德鄰",
        "paragraphs": [
            "翛翛瓊田鶴，高步何頎頎。",
            "霜毛映寒月，丹頂含晴暉。",
            "胡不乘軒車，俛啄前谿爲。",
            "谿水清且淪，白石亦粼粼。",
            "雖無魚蝦味，且免雞鶩嗔。"
        ],
        "title": "遣興十首呈孟兵部使君  其五",
        "id": "245931d0-0272-461a-8a1d-8e309ca3f917"
    },
    {
        "author": "俞德鄰",
        "paragraphs": [
            "趙子有古心，眂世澹如寄。",
            "青編對朝夕，黄花當姬侍。",
            "海上逐臭人，紛紛笑厓異。",
            "焉知四五間，政在薛公輩。"
        ],
        "title": "遣興十首呈孟兵部使君  其六",
        "id": "938cdc34-17c4-419a-8bbf-65275e35f845"
    },
    {
        "author": "俞德鄰",
        "paragraphs": [
            "俗子塵滿襟，門外紛偪塞。",
            "髯龔詩中英，高卧翠巖側。",
            "風雲入古硯，鳥烏窺凍壁。",
            "似聞中饋虛，桑麻欠機織。",
            "母氏聖且善，門閭望朝夕。",
            "擇婦要得人，在德不在色。"
        ],
        "title": "遣興十首呈孟兵部使君  其七",
        "id": "9bc7e2ca-3130-41ec-88be-d912a557450e"
    },
    {
        "author": "俞德鄰",
        "paragraphs": [
            "卯金我石友，胸次如阮嵇。",
            "灌園西郊外，竹徑風煙迷。",
            "我宅今易主，政擬尋幽棲。",
            "卜鄰儻有分，當在西枝西。"
        ],
        "title": "遣興十首呈孟兵部使君  其八",
        "id": "f730a93b-502e-4394-bb1e-5ef757070e7f"
    },
    {
        "author": "俞德鄰",
        "paragraphs": [
            "我昔愛君直，蚤慧機雲比。",
            "一別復幾時，使我費懷企。",
            "夢中往相尋，宛在水中沚。",
            "水中多鳧鷖，水邊鳴鳩飛。",
            "天雨逐婦去，天晴呼婦歸。",
            "鳧鷖政自樂，鳩婦吁可悲。"
        ],
        "title": "遣興十首呈孟兵部使君  其九",
        "id": "7ce8c1a3-44ad-4a64-97e6-054bff82c8a3"
    },
    {
        "author": "俞德鄰",
        "paragraphs": [
            "逄蒙學羿射，殺羿射始神。",
            "羿兮信有罪，蒙哉真忍人。",
            "世涂昏若漆，對面越與秦。",
            "眼中今歷歷，欲語愁余嗔。"
        ],
        "title": "遣興十首呈孟兵部使君  其一○",
        "id": "7a943aa1-e010-42da-a1e9-40306ef1dc30"
    },
    {
        "author": "俞德鄰",
        "paragraphs": [
            "衙衙雙石撐青空，澗鳴瀑吼驚魚龍。",
            "維舟支筇步山徑，山黑鬼嘯猿啼風。",
            "雲巢雪屋數羽士，玉函寶笈繙晨鐘。",
            "天寒木落山露骨，日月隠隠行空濛。",
            "九衢黄埃沒馬腹，一家歌笑百家哭。",
            "雖然是山猛虎多，猶勝人間賦蛇毒。"
        ],
        "title": "石門洞",
        "id": "9ed2def2-99d2-48f6-8dfb-4478b5a06ed1"
    },
    {
        "author": "俞德鄰",
        "paragraphs": [
            "靈烏太多知，庭樹久棲寄。",
            "主人閔烏靈，遺食寓仁意。",
            "烏亦感主恩，啞啞動鳴喙。",
            "心知主厭聞，冀主早自計。",
            "大忠易爲僇，至靈乃凶類。",
            "折翅會有期，卷舌良自愧。",
            "終當爲主鳴，誰與喂羹胾。"
        ],
        "title": "靈烏",
        "id": "d02a36c9-fefa-4582-906b-9d53d3daa15a"
    },
    {
        "author": "俞德鄰",
        "paragraphs": [
            "妖氛塞乾坤，乘罅毒黔首。",
            "膏肓不可鍼，靈文洩樞斗。",
            "雷師爛柯仙，造化默授受。",
            "捕蛟笞鬼神，宛似彌明叟。",
            "雷霆指顧間，雲雨翻覆手。",
            "携詩走江湖，萬里屈伸肘。",
            "平生劉伯龍，貽笑今已久。",
            "誰能煩律令，三揖費蕉柳。",
            "嗟嗟世涂艱，魑魅白晝吼。",
            "藍色雜曼膚，睒眒眩妍醜。",
            "我欲掃除之，荒郊乏荆帚。",
            "何當襲師術，轟霆震枯朽。",
            "坐使四海清，物物躋仁壽。"
        ],
        "title": "贈成雷師",
        "id": "a9651ade-e68b-45e4-b203-55dc996b3f74"
    },
    {
        "author": "俞德鄰",
        "paragraphs": [
            "商巖賚良弼，周嶽生甫申。",
            "一賢關世運，六合歸吾仁。",
            "英英丹霞翁，異代獨儗倫。",
            "騎驎下帝所，仗鉞清塞塵。",
            "塞塵行且清，器農不器兵。",
            "廊廟端紱冕，永永扶休明。"
        ],
        "title": "壽沿江黄制置七首  其一",
        "id": "ea0c102e-073f-4342-be64-01aec9f1caea"
    },
    {
        "author": "俞德鄰",
        "paragraphs": [
            "曾城護六朝，長江渺萬里。",
            "紫蓋照東南，屏蔽獨此恃。",
            "連營步騎屯，列遂芻糧峙。",
            "填拊茲匪輕，倚毗良有以。",
            "願言策殊勳，千歲光竹史。"
        ],
        "tags": [
            "长江"
        ],
        "title": "壽沿江黄制置七首  其二",
        "id": "cfa97140-4246-4620-9c04-26f7da9a763d"
    },
    {
        "author": "俞德鄰",
        "paragraphs": [
            "軍中用范老，幕下羅歐陽。",
            "玉人不受縶，白駒猶在場。",
            "乃知古君子，致泰由包荒。",
            "山深草木萃，海闊珍怪藏。",
            "周公昔吐哺，鳴鳳紛高岡。"
        ],
        "title": "壽沿江黄制置七首  其三",
        "id": "faf16d61-c2d5-4162-8116-1bc0c1a62064"
    },
    {
        "author": "俞德鄰",
        "paragraphs": [
            "越流飲醇酎，街亭正軍律。",
            "勸懲妙微機，今古軌轍一。",
            "韓昭戒夢言，荀攸貴深密。",
            "此事難語人，端居幸時繹。"
        ],
        "title": "壽沿江黄制置七首  其四",
        "id": "28073380-d693-49c9-b9dd-aa253ed6d949"
    },
    {
        "author": "俞德鄰",
        "paragraphs": [
            "父母斯民寄，斯心斯民心。",
            "仁哉彼君子，天地融一襟。",
            "得情貴勿喜，顧畏如弗任。",
            "神明次公政，所至留棠陰。",
            "寧使民覿德，茲言良足欽。"
        ],
        "title": "壽沿江黄制置七首  其五",
        "id": "ba560b2a-ceed-4ed6-b6f1-8b126415b9e8"
    },
    {
        "author": "俞德鄰",
        "paragraphs": [
            "五龍閲古今，顔貌儼童孺。",
            "亦有赤松子，駕鴻凌紫霧。",
            "靜心遺紛華，定力養沖素。",
            "因知龜鶴年，非以服食護。",
            "公身天地身，出處繫王度。",
            "願言保千齡，持用答三顧。"
        ],
        "title": "壽沿江黄制置七首  其六",
        "id": "a05e28d0-dbcb-4c5f-98c3-92a3694b47aa"
    },
    {
        "author": "俞德鄰",
        "paragraphs": [
            "走也晚聞道，曳裾登師門。",
            "師門岌數仞，冠珮何誾誾。",
            "拂拭長光賈，吹噓憐苦辛。",
            "永言一飯報，睠然清渭濱。",
            "燕飛認巢穩，馬瘦思草春。",
            "何當入鈞播，坱圠知無垠。"
        ],
        "title": "壽沿江黄制置七首  其七",
        "id": "14f108bf-53b9-4a4b-972b-9827713999fa"
    },
    {
        "author": "俞德鄰",
        "paragraphs": [
            "環洲玲瓏徑深窈，巉巖翠壁摩蒼顥。",
            "幽人結屋倚陰厓，雲木烟蘿互縈繞。",
            "維舟散屧欲往從，山深樹密無行蹤。",
            "徘徊谿橋自嘆息，安得上下如雲龍。",
            "古云大隠隠朝市，市朝亦有居巢子。",
            "胡然見面不見心，咫尺娟娟隔春水。"
        ],
        "title": "題劉同知所藏春山訪隠圖",
        "id": "fe033be2-819c-404c-a612-bbd209a33e7d"
    },
    {
        "author": "俞德鄰",
        "paragraphs": [
            "雷填填，雨冥冥，千巖萬壑白晝暝。",
            "真人宴坐神不驚，一瞬百怪無留形。",
            "風休電止天宇浄，頂笠挑包談性命。",
            "龍鉛虎汞世莫知，更說榮枯動人聽。",
            "壺子久不作，季咸亦已矣。",
            "杜德衡氣無二機，弟靡波流寧底止。",
            "矧伊浮世上，旋轉如飛蓬。",
            "死生夢蝶成蝶夢，禍福得馬失馬翁。",
            "羊裘垂釣或諫議，不龜手藥忽取封。",
            "相形相不盡，相心心莫窮。",
            "雷巖雷巖，不如歸卧巖之下，吾亦柴桑稅吾駕。",
            "明月投人戒暗投，美玉匵藏須待賈。"
        ],
        "title": "贈雷巖趙相士",
        "id": "ca0f7563-c358-4a01-b033-e7f012e806a5"
    },
    {
        "author": "俞德鄰",
        "paragraphs": [
            "聖月無盈虧，劫燼有新故。",
            "嗟嗟補蹠翁，乃復不早悟。",
            "爲王雖云樂，萬幾實心蠹。",
            "世尊愍衆生，引手弘六度。",
            "以我智慧燈，照彼八正路。",
            "令於淤泥中，識此清浄土。",
            "我本有髮僧，靜參無二句。",
            "拊圖對青山，了然見心素。",
            "從茲謝筆墨，白雲共朝暮。",
            "剝啄誰扣門，法喜慎勿語。"
        ],
        "title": "題補蹠翁圖",
        "id": "54733354-c3ad-40a5-8623-370138b616e1"
    },
    {
        "author": "俞德鄰",
        "paragraphs": [
            "老犍耕餘飽枯䕸，呼牸引犢緣欹厓。",
            "犢兒母懷不父懷，母子僔沓形離𠇗。",
            "牧童生來識牛意，倦拋臺笠曲肱睡。",
            "爾牛不寢亦不訛，我亦無夢遊南柯。",
            "歸來短衣不掩骭，却笑漫漫歌夜半。"
        ],
        "title": "爲馬受益題韓滉畫子母牛圖",
        "id": "11d25b43-ea08-44da-b96e-76742d2c04d3"
    },
    {
        "author": "俞德鄰",
        "paragraphs": [
            "威弧慘無光，城烏啄大屋。",
            "淮雲蒼莽間，十載幾荼毒。",
            "憂心甫殷殷，又復正陽築。",
            "正陽亦何許，地接英與六。",
            "傳聞夜點兵，文書下機速。",
            "揮汗起負戈，部伍競馳逐。",
            "平明驅出城，令嚴秋氣肅。",
            "豈不實苦辛，主憂固臣辱。",
            "前年戍襄樊，去年戍郢復。",
            "白骨秋野橫，青燐陰房煜。",
            "生還偶然爾，忍怨征行促。",
            "所悲世路艱，無罪罹殺戮。",
            "潢池弄盜兵，綠林仇餉肉。",
            "茫茫畿甸間，風塵涴人目。",
            "聖明撫遐荒，先事清輦轂。",
            "干戈動邦內，豈計顓臾蹙。",
            "扶顛要得人，撥亂如轉燭。",
            "秋山翡翠青，秋水蒲桃綠。",
            "去去取封侯，勿羨牧羊僕。"
        ],
        "title": "甲戌遊旴江六月二十二日發武林",
        "id": "19d369d8-7172-45de-a7c4-9000cf888ced"
    },
    {
        "author": "俞德鄰",
        "paragraphs": [
            "昔年北兵滸黄渡，官軍一萬丫巖駐。",
            "巖前十里無人煙，焉知今日重生聚。",
            "老翁殷勤指長孫，生時開慶方改元。",
            "今年裹頭明年娶，感荷太平天子恩。",
            "傳聞鼎湖龍又逝，空餘弓劍留人世。",
            "天上唯多三數公，社稷蒼生誰早計。",
            "老翁憂時色枯槁，羸卧巖前分犢草。",
            "京師來往千萬人，欲問明時知者少。",
            "嗣皇繼聖生神靈，西陲何事猶徵兵。",
            "襄樊未復郢又急，正陽新築淮未平。",
            "吾儕紅額今有幾，青袍白馬紛紛是。",
            "巖前鬼燐陰雨青，老翁說著心膽驚。",
            "願君努力扶休明，翁也菁羹橡飯安餘生。"
        ],
        "title": "甲戌秋過丫頭巖有感",
        "id": "bf01aee5-b589-47f1-a5b4-2b55d017cf12"
    },
    {
        "author": "俞德鄰",
        "paragraphs": [
            "昔聞月巖巖上月，無今無古無圓缺。",
            "天無二日月有二，此豈鬼剔神剜出。",
            "我從前月客帝京，月明忽苦蝦蟇精。",
            "爾時見天會事發，誓取妖蟇膏寸鐵。",
            "不知巖月當此時，上睹月食悲不悲。",
            "我行過此三歎息，此月不食彼月食。",
            "再拜山靈問川后，妖蟇到底受磔否。"
        ],
        "title": "甲戌六月十四日月食過半七月十四日抵廣信月巖有感而作",
        "id": "472506d0-50ce-47f2-90de-374b5aa46a4d"
    },
    {
        "author": "俞德鄰",
        "paragraphs": [
            "夕陽隔溪明薜蘿，數峯谿畔青嵯峨。",
            "層霄彷彿相盪摩，谿流洶湧通銀河。",
            "金支翠旗颭山阿，風傳霧樂鏘鑾鉌。",
            "雲封巖竇生靈禾，仙靈蛻久留仙艖。",
            "弈枰丹竈斲月柯，漥尊土缶石臼磨。",
            "苔剜蘚刻千歲過，護以鬼物煩撝訶。",
            "谿南谿北夔罔多，鯶魴鱣鮪蛟黿鼉。",
            "雷聲吭磕涷雨𩃱，仙筇九節扶下坡。",
            "紅妝半醉誰嬌娥，容顔二八細馬馱。",
            "下馬避雨吳歈歌，蘭麝馥郁飄綺羅。",
            "靈簫學道蠲煩痾，湘浦解佩聲瑳瑳。",
            "雙成飲罷鳴雲龢，藍橋一醉朱顔酡。",
            "扶桑暘谷同碧渦，玄書寶文傳豈譌。",
            "浮生百歲如飛梭，當歡不歡奈老何。"
        ],
        "title": "仙人巖即事",
        "id": "cf2bb9f5-8174-47d9-a674-46026b29739a"
    },
    {
        "author": "俞德鄰",
        "paragraphs": [
            "下車式怒蛙，爲愛蛙有氣。",
            "秋風化爲鶉，迺復有鬭志。",
            "叢叢槲葉邊，身睨而視。",
            "雖非紀渻雞，宛類浮圖鷙。",
            "因知氣苟存，百變終不惴。",
            "斯人倘若斯，似可敵王愾。",
            "云胡萬夫特，甘受巾幗遺。",
            "鶉兮爾固微，或者寧不愧。"
        ],
        "title": "爲孟希聖題孛落鵪鶉畫扇",
        "id": "af0376bd-0412-4065-9759-526d70fc1db6"
    },
    {
        "author": "俞德鄰",
        "paragraphs": [
            "扁舟渺何之，洶洶吳江水。",
            "走馬見新堤，垂虹失舊址。",
            "戰艘列旌旗，隨風紛旖旎。",
            "須臾暝色至，悲笳數聲起。",
            "椎髻黄鬚兒，臂槍挾弧矢。",
            "篙夫趣登舟，掩篷不敢視。",
            "但聞深夜中，刁斗鳴不已。",
            "及明問前途，山長川瀰瀰。",
            "我生苦漂零，十載行萬里。",
            "焉知及茲晨，憂傷淚如洗。"
        ],
        "title": "吳江夜泊",
        "id": "4d4e214c-0e7f-46b8-924f-290efd602a30"
    },
    {
        "author": "俞德鄰",
        "paragraphs": [
            "行色苦迢遞，人煙渺淒涼。",
            "泊舟值嚴瀨，濯纓感滄浪。",
            "赤符讖龍鬭，白水瞻鳳翔。",
            "淳風協玄德，客星隠寒芒。",
            "桑溟忽變易，草木猶芬芳。",
            "嗟予遘迍蹇，垂老悲興亡。",
            "溪湍兀小艇，嵐氣昏戰場。",
            "安得釣臺釣，尚友狂奴狂。"
        ],
        "title": "過釣臺",
        "id": "0904e348-8a73-4cdd-bff1-f56f8a9a5eba"
    },
    {
        "author": "俞德鄰",
        "paragraphs": [
            "戎戎溪市暗，翳翳山雲昏。",
            "驚雷趣凍雨，頃刻如翻盆。",
            "潦漲蛟蜃作，厓裂魑魅奔。",
            "遊子亦惝怳，舍櫂投孤村。",
            "及明浮霽色，步入蘭江門。",
            "烈風煽劫火，百室一二存。",
            "忽逢病羸叟，呻吟行路難。",
            "問之苦何疾，滿體催租瘢。",
            "千村盡荆杞，何以輸王官。",
            "嗟我擇術闇，半生誤儒冠。",
            "濟世雖有志，老去徒悲酸。",
            "對此重惻怛，凜凜毛生寒。"
        ],
        "title": "蘭溪叟",
        "id": "99ba1b6c-7e77-4fc2-b3d2-bd55b4cf4795"
    },
    {
        "author": "俞德鄰",
        "paragraphs": [
            "沮洳棧道濕，慘澹旌竿暮。",
            "經行茲山中，髣髴龍門句。",
            "借問山何名，亦以龍門故。",
            "祝融鞭火虯，正晝紛馳騖。",
            "乾坤一洪鑪，何適非窘步。",
            "况茲履嵌岑，豺狼隘前路。",
            "及暮雲氣陰，霈然灑甘霔。",
            "迺知天地仁，不待蒼生訴。"
        ],
        "title": "龍門嶺",
        "id": "ad24bdfa-fff6-4058-a5cf-fd795a58fe44"
    },
    {
        "author": "俞德鄰",
        "paragraphs": [
            "峭壁出蒙蘢，澄溪深漭潒。",
            "碧瓦映朱扉，雕甍燦金榜。",
            "巫覡紛後先，苾芬盛肸蠁。",
            "云此麗陽祠，桂籍夙所掌。",
            "當時逢掖士，祈禬何穰穰。",
            "歘然夢寐通，其應捷影響。",
            "我學非時須，青紫絕妄想。",
            "及茲值艱虞，乾坤倦摇蕩。",
            "山行愁虎狼，川游畏夔罔。",
            "故鄉隔三秋，煙塵極坱莽。",
            "神兮罔時怨，訶護迄來往。",
            "中夜若有聞，縹渺隘雲仗。",
            "及明泛逆溪，祥飈送雙槳。"
        ],
        "title": "麗陽祠",
        "id": "0979c09d-5ca1-442c-ae39-56a25b24b1f0"
    },
    {
        "author": "俞德鄰",
        "paragraphs": [
            "妾家淛水東，一門十朱輪。",
            "男多止一女，鍾愛歸妾身。",
            "七歲誦經史，十歲學補紉。",
            "十五事機杼，二十供藻蘋。",
            "不忍嫁張掖，愛我歸寧頻。",
            "去年邊事起，處處驚爲燐。",
            "盡室遯空谷，雷雨彌半旬。",
            "狐兔伴我食，虎狼爲我鄰。",
            "羣盜政猖獗，白晝昏埃塵。",
            "驚憂轉成疾，抱痛不敢呻。",
            "傳聞官軍至，草木生歡欣。",
            "豈料反縱暴，舞戈獵生人。",
            "倉皇不得避，驅斥行海濱。",
            "避寇寇幸免，依人人不仁。",
            "哀哉有如此，妾生何不辰。"
        ],
        "title": "前哀哉行",
        "id": "6fc5a86e-2266-46e7-994f-5ecec9d5f084"
    },
    {
        "author": "俞德鄰",
        "paragraphs": [
            "前年强寇至，倉忙避空谷。",
            "我里數百家，及歸半魚肉。",
            "去年南軍來，詎意行殺戮。",
            "縱暴與寇等，十家九家哭。",
            "今年迎北軍，膜拜卷兩足。",
            "死者歸塗泥，存者依草木。",
            "驚魂苦未定，乃復遭驅逐。",
            "凄凄廛市間，寒月照逃屋。",
            "乾坤等覆持，聖明均喣育。",
            "而我天降凶，伊誰怨荼毒。",
            "哀哉勿重陳，回首訴力牧。"
        ],
        "title": "後哀哉行",
        "id": "6c7f6e0a-effa-47d2-b6cc-06da09ce5830"
    },
    {
        "author": "俞德鄰",
        "paragraphs": [
            "客舍坐不寐，隠隠聞秋碪。",
            "清露月中下，凉颸開我襟。",
            "明河斜欲落，斗柄橫嶔崟。",
            "寒螿亦何事，徹夜長悲吟。",
            "起坐萬感集，松泉響天琴。",
            "海闊闊有涯，山高高有岑。",
            "客懷浩無極，及此秋夜深。"
        ],
        "title": "秋夜雜興三首  其一",
        "id": "a5f4f5f8-4430-4dc4-8a4b-0420cc4799d0"
    },
    {
        "author": "俞德鄰",
        "paragraphs": [
            "凉風起秋夜，露冷梧葉飛。",
            "棘林照熠燿，促織無停機。",
            "窗前有孤鵩，鳴嘯聲譩譩。",
            "援琴鼓清商，哀怨凝金徽。",
            "伯牙久不作，至音知者稀。",
            "徒令世俗耳，增此兒女悲。",
            "棄置復棄置，明月斜侵帷。"
        ],
        "title": "秋夜雜興三首  其二",
        "id": "17e9edf1-80c1-4b6a-aad8-b4e3064c6978"
    },
    {
        "author": "俞德鄰",
        "paragraphs": [
            "明月何皎皎，流光入城闉。",
            "永懷遼鶴去，及歸無故人。",
            "故人亦何許，往事不忍陳。",
            "龍逝鼎河寂，麟傷周道湮。",
            "桑溟變俄頃，干戈徧穹垠。",
            "眼中萬年少，談笑乘朱輪。",
            "王侯與卿士，零落隨埃塵。",
            "興亡固有數，貴賤亦有因。",
            "狐裘冬則御，桃笙夏乃珍。",
            "萬事每如此，毋爲徒苦辛。"
        ],
        "title": "秋夜雜興三首  其三",
        "id": "5fa44c7f-e5da-4e49-9f7a-267a722ffee7"
    },
    {
        "author": "俞德鄰",
        "paragraphs": [
            "毘陵天慶宮中壁，夭趫雙龍勢千尺。",
            "鬐圓尾壯角浪平，目深鼻豁鱗纖密。",
            "一龍點睛已飛去，電掣金蛇雷破柱。",
            "一龍舊壁尚蜿蜒，朝昏恍惚騰雲霧。",
            "黑風動地劫火燔，鬼神糜爛龍崩奔。",
            "蒼生百萬化魚肉，𥁃池觱沸骸陵屯。",
            "靈物去留應有數，戛銅吹竹誰韶頀。",
            "會歸罨畫吸清谿，一雨八荒均布濩。"
        ],
        "title": "常州天慶觀畫龍二世傳仙筆一點睛乘雷電飛去一經兵火亦不復存",
        "id": "f994e3d0-52aa-417f-99c2-7ae073626011"
    },
    {
        "author": "俞德鄰",
        "paragraphs": [
            "烈帝祠中獨孤檜，鬰鬰亭亭一車蓋。",
            "根盤九地蟄蛟螭，幹聳層霄浮霮䨴。",
            "朔風贔屭塵晝昏，炎炎譌火連空燔。",
            "一蛇騰驤赤帝子，將軍舌齶空驚反。",
            "天愁地泣鬼神怒，元緒老桑哀莫訴。",
            "斤斧侵尋歲月枯，寂寞半心承雨露。"
        ],
        "title": "獨孤檜",
        "id": "265f81bc-00a2-402d-b673-0414ca365258"
    },
    {
        "author": "俞德鄰",
        "paragraphs": [
            "垂楊带雨煙沈沈，綺窗翠幕清晝陰。",
            "琵琶撥盡誰知音，一聲望帝春事深。"
        ],
        "title": "春怨",
        "id": "9a37ba18-91e8-464c-b314-32c0f52380c2"
    },
    {
        "author": "俞德鄰",
        "paragraphs": [
            "鵓鴣鵓鴣，爾拙無伍。",
            "朝飛何從來，暮宿何處所。",
            "飲啄不自營，日日呱呱叫春雨。",
            "沙場鬼哭天沈陰，澤國夔魈夜相語。",
            "一聲兩聲雲冥冥，三聲四聲水建瓴。",
            "十聲百聲大雨車軸下，千聲萬聲江翻海漲鼇宮傾。",
            "羲和推車不敢出，鮫人畏濕綃機停。",
            "淤泥三尺百賈卧，十家一二炊煙青。",
            "鵓鴣鵓鴣喚雨又不已，教爾閉觜不閉觜。",
            "再拜拜天公，箋詞小心風。",
            "雨師屏翳，雲師豐隆。",
            "鵓鴣爾何物，盜天之柄裒頑凶。",
            "天晴呼婦雨逐婦，寄巢生子隨西東。",
            "願天敕后羿，挾矢操强弓。",
            "射逐九州外，勿使孳尾添雌雄。",
            "天關九重暗氛霧，鵓鴣飛來復飛去。",
            "黔黎𫙺𫙺生魚頭，鵓鴣猶自鳴不休。",
            "重爲告曰，鵓鴣鵓鴣，爾形甚眇，爾聲孔悲。",
            "爾鳴不止，爾心何爲。",
            "伊昔黄帝作，鳳凰巢阿閣。",
            "此時無爾鳴，五風十雨天下樂。",
            "又聞有虞氏，韶成鳳凰至。",
            "此時無爾鳴，風雨弗迷天下治。",
            "爾今雖彊顔，不如闔口歸深山。",
            "山深樹密百鳥閒，落花流水聲潺潺。",
            "秋分春分任爾化，何用對雨鳴間關。",
            "爾今不肯去，吾亦能爾恕。",
            "長安挾彈多少年，勸爾藏頭莫相遇。"
        ],
        "title": "鵓鴣詞",
        "id": "eb82309c-7089-473b-b641-a5385b0da22b"
    },
    {
        "author": "俞德鄰",
        "paragraphs": [
            "燕臺築黄金，致士合隗始。",
            "子留既朞月，及歸乃白士。",
            "豈伊賦萬言，不直一杯水。",
            "提携古錦囊，尚詫驪珠比。",
            "得非坐詩窮，顦顇至於此。",
            "丈夫貴出世，卿相偶然爾。",
            "晝繡豈必榮，韋布何足恥。",
            "僞遊淮陰縛，紿載晁錯死。",
            "所以賢達人，咄咄從黄綺。",
            "丹山有源泉，清可以洗耳。",
            "丹山有奇石，堅可以礪齒。",
            "去去勿咨嗟，時止固應止。"
        ],
        "title": "送丹山林秀才",
        "id": "c2371ad1-744e-41a8-8d10-0a2a20bf7fdc"
    },
    {
        "author": "俞德鄰",
        "paragraphs": [
            "凉飈滌殘暑，霽宇藹清氣。",
            "悠然采黄華，誰望白衣至。",
            "江州老使君，懷人寤不寐。",
            "清尊遠送將，驚呼候門稚。",
            "一醉得我生，五斗寧復計。",
            "衰榮本無期，出處各有意。",
            "醒者彼自醒，醉者彼自醉。",
            "醒醉更相嗤，死生同一寄。",
            "嗟嗟戲馬臺，千古誇勝地。",
            "誰知柴桑翁，醉中有真味。"
        ],
        "title": "次韻陳靜佳治中九日見寄",
        "id": "3a803241-3ab0-4a03-bf13-063a2a02746f"
    },
    {
        "author": "俞德鄰",
        "paragraphs": [
            "江風渺雲鴻，江雨濕煙樹。",
            "扁舟出波濤，悠然於此住。",
            "掩篷卧看書，不受蛟龍怖。",
            "焉知臨流人，擾擾需翁渡。"
        ],
        "title": "題寒江聽雨圖",
        "id": "829447ce-8986-4f95-a187-8c294c6b0451"
    },
    {
        "author": "俞德鄰",
        "paragraphs": [
            "黑螭駕趣玄冥來，朔風捲地飛塵埃。",
            "江南澶漫數十郡，太半化作昆明灰。",
            "窮陰用壯勢獵獵，田父嚇嚇何時哉。",
            "龍公行雪亦詫事，縹緲落屑隨飈回。",
            "八荒炫晃盡一色，羽衛隔遠空黄臺。",
            "閉門窮巷獨僵卧，餓死已分如墨胎。",
            "譁譁傳誦汝潁句，凍口久合逌然開。",
            "當年白戰禁體物，練絮玉月銀梨梅。",
            "醉翁仙去不可作，欲追勝賞誰傳杯。",
            "荒丘坳垤陷猊虎，老樹𠗉𠗨封莓苔。",
            "風塵澒洞詩事廢，巨筆把槊無雄材。",
            "嗟余客路二千里，夢寐無復斑衣萊。",
            "何當賓日照暘谷，蘇息困約無繩菑。",
            "會趨賓館賀元獻，不敢合閙騷樽罍。"
        ],
        "title": "聶道錄和王寅甫外郎雪詩因次韻仍依白戰體",
        "id": "6dd0fc85-3a0b-4fcb-a09e-2b52f77e546a"
    },
    {
        "author": "俞德鄰",
        "paragraphs": [
            "朝望夫，暮望夫。",
            "望夫夫不至，江樹煙模糊。",
            "一朝化爲石，誰知望夫苦。",
            "獨有堅貞心，千古復萬古。"
        ],
        "title": "望夫石",
        "id": "bff21185-aae1-40e5-b895-23e675b7c6db"
    },
    {
        "author": "俞德鄰",
        "paragraphs": [
            "守錢虜，抱官囚。",
            "銅山富埒國，金印班徹侯。",
            "宛其死矣人入室，不義而富嘻雲浮。"
        ],
        "title": "三五七言詩",
        "id": "6685410d-74e5-4a6f-9712-3d962df6853b"
    },
    {
        "author": "俞德鄰",
        "paragraphs": [
            "林泉近城市，而無城市人。",
            "携壺散游屧，心境同一春。",
            "何必事幽討，辭家入西秦。",
            "西秦苦迢遞，勞我金閨身。",
            "不如遠公社，醉倒人不嗔。",
            "百年電明滅，萬事蠖屈伸。",
            "所以古達士，死葬陶者鄰。",
            "或者爲甕盎，尚得日飲醇。",
            "豈比夷與齊，忍饑以求仁。",
            "吾生幸未化，有酒勿厭頻。",
            "一杯復一杯，浩歌落梁塵。",
            "但問客醉醒，不問疎與親。",
            "君看北邙墓，松柏多爲薪。"
        ],
        "title": "次韻陳彥實遊羅漢寺",
        "id": "d3e30a62-f6c5-4ff1-970c-f3cdb0f1fb96"
    },
    {
        "author": "俞德鄰",
        "paragraphs": [
            "煌煌光明宮，中有西方人。",
            "當年修何道，辛苦踰十春。",
            "道成就空滅，姬周遽嬴秦。",
            "空令億萬劫，稽首金色身。",
            "我無忍辱行，獨立招衆嗔。",
            "常願習浄業，趺坐脚不伸。",
            "向來宿木下，亦頗鐘梵鄰。",
            "傲睨遠公社，沈冥栗里醇。",
            "終然守陋巷，尚友顔生仁。",
            "豈伊石頭路，行行欠頻頻。",
            "百年三萬日，奄忽如飈塵。",
            "癡人昧非想，念念生疎親。",
            "何當見佛影，國清甘爨薪。"
        ],
        "title": "陳登父和再用韻奉答共說江南杜禪",
        "id": "cc951117-decf-4597-b0ad-ae69c13fe60a"
    },
    {
        "author": "俞德鄰",
        "paragraphs": [
            "霧氣黯層峯，雨聲諠萬瓦。",
            "蘧然夢華胥，茲寐殆非假。",
            "寐久失晨興，喔喔鄰雞鳴。",
            "雞鳴雞自鳴，我本忘吾形。",
            "忘形豈徇物，況乃真坦率。",
            "人生壽百年，能得幾日月。",
            "日月去堂堂，河流逝活活。",
            "覺悟不早計，龜筒恐難脫。"
        ],
        "title": "次韻陳登父風雨枕上書懷",
        "id": "59ed72ef-97d6-42bf-8f28-1e6cc5badf3e"
    },
    {
        "author": "俞德鄰",
        "paragraphs": [
            "扁舟夾港下，漕渠溢春水。",
            "水邊兩翁仲，閲人亦多矣。",
            "其中鬰佳城，寂寞向千祀。",
            "岡巒失故態，草木罹新燬。",
            "緬想窀穸初，鳴笳汎清汜。",
            "送車數千兩，夾道陳簠簋。",
            "歲月迅不留，嗟嗟遽如此。",
            "因知人間世，變化倏忽耳。",
            "金箱貯茂陵，籧篨槃石子。",
            "貴賤雖不侔，腐壞畧相似。",
            "踟躕復踟躕，蒙莊信達士。"
        ],
        "title": "舟行",
        "id": "987c8a31-09c9-4aa5-91fd-9c4a3b981569"
    },
    {
        "author": "俞德鄰",
        "paragraphs": [
            "吾聞神駿之肋十有五，雄姿矯矯騰龍虎。",
            "四蹄踣鐵尾捎風，藐視崑崙薄玄圃。",
            "何時歷塊誤一蹶，棄置荒林翳榛莽。",
            "思昔先朝十二閑，駓駰騏駱充其間。",
            "此馬當時最倜儻，流沙萬里來函關。",
            "祇今淪落歸人世，何人保養思終惠。",
            "髯龔前身李伯時，殷勤染翰憐權奇。",
            "崚嶒瘦骨見者歎，度越駑駘猶萬萬。",
            "天上房星久已空，此圖此馬俱難逢。",
            "主人愛圖如愛馬，收拾瓌文爲模寫。",
            "我知髯龔欲畫時，天地黯黲風煙悲。",
            "離離禾黍今如此，誰識羸驂真騄駬。",
            "明年野外春草平，瑶池八駿還爭鳴。",
            "此時更倩髯龔筆，一掃籋雲龍八尺。"
        ],
        "title": "題郭元德所藏龔聖予瘦馬圖",
        "id": "b58e0d9e-ba71-47fc-80b4-3008770c32e5"
    },
    {
        "author": "俞德鄰",
        "paragraphs": [
            "壞雲覆紫微，疾風捲黄屋。",
            "生靈半塗炭，社稷竟傾覆。",
            "借問誰厲階，往事具可復。",
            "穆陵握乾符，丁揆覆鼎餗。",
            "北兵渡滸黄，沔鄂盛諠讟。",
            "漣海蕩爲墟，交廣駭斡腹。",
            "兀然天柱摇，凜甚國脈蹙。",
            "明詔起臣潛，扶顛秉鈞軸。",
            "將帥一奮呼，江漢奏清肅。",
            "維時望公閭，高譽儗方叔。",
            "遄歸持相印，景定實初卜。",
            "百寮逆近郊，至尊畧邊幅。",
            "策勳告廟庭，陳樂備敔柷。",
            "煌煌福華編，傳者筆爲禿。",
            "焉知事夸毗，欲掩天下目。",
            "得政曾幾何，故老盡斥逐。",
            "哀哀杞天崩，度皇繼歷服。",
            "定策比周召，卜世過郟鄏。",
            "萬微委巖廊，十年卧林麓。",
            "金屋貯娉婷，羽觴醉醽醁。",
            "伍符日空虛，郿鄔富儲蓄。",
            "紛紛輕薄徒，睒眒希自鬻。",
            "荃蕙化爲茅，龜玉毀於櫝。",
            "怡然談笑間，禍機已潛伏。",
            "延洪幼沖人，天步冞踖踧。",
            "一朝襄樊破，殺氣薄川谷。",
            "折衝亦何爲，籌邊置機速。",
            "拊御既失宜，奔潰更相屬。",
            "含垢護逆儔，况望誅馬謖。",
            "沙武倏飛渡，長江儼平陸。",
            "連檣萬艨艟，悠悠自回舳。",
            "老夏亦遁逃，竟學龜藏六。",
            "敗證劇膏肓，搏手但顰蹙。",
            "倉黄出視師，氛埃瞇前纛。",
            "總統付虎臣，竊倚晉郤縠。",
            "丁洲帥前鋒，未戰兵已衄。",
            "潰卒爭倒戈，降將羣袒肉。",
            "單騎竄維揚，走險甚奔鹿。",
            "觸熱赴清漳，就死何觳觫。",
            "蹇予客朱方，沈憂髮曲局。",
            "讙傳用宜中，厦仆支一木。",
            "奈何張蘇劉，猜忌不相睦。",
            "所過皆奪攘，茲事豈頗牧。",
            "借箸資腐庸，授鉞逮廝僕。",
            "焦門集戰艦，乾坤一擲足。",
            "水陸迷畏途，師喪國逾辱。",
            "區區拒毘陵，曾不事版築。",
            "驅民入罟擭，駢首遭屠戮。",
            "至今用鉞地，天陰聞鬼哭。",
            "蘇秀暨湖杭，死生猶轉燭。",
            "行成漫旁午，公等真碌碌。",
            "獨松守張濡，兒戲鬭蠻觸。",
            "信使詭成禽，賈禍幾覆族。",
            "三宮泣草萊，萬姓呼藭麴。",
            "疑丞詣高亭，獻璽願臣屬。",
            "黼扆釋冕旒，羽衛撤弓韣。",
            "廣益亟南奔，窮荒尋帝儵。",
            "煢然太母身，垂老歌黄鵠。",
            "彼哉寧馨兒，乘罅叨爵祿。",
            "屈膝同所歸，伊誰念王蠋。",
            "江湖數十郡，李趙差可錄。",
            "元惡迷是似，萬世有餘恧。",
            "庭芝困廣陵，儲亡二年粟。",
            "力戰尚可支，而乃事蝸縮。",
            "乙亥仲夏交，北向發一鏃。",
            "死傷近七千，從此輟推轂。",
            "浮海未及桴，委身飼蛇蝮。",
            "姜才就葅醢，淮城危破竹。",
            "故國莽丘墟，彼黍何稢稢。",
            "翠華渺焉之，扶桑睇日浴。",
            "魂斷曲江春，新蒲爲誰綠。",
            "騎鯨事已非，葬魚勢轉促。",
            "南紀訖朱厓，一戰絕遺躅。",
            "旋聞俘文相，繫頸縶燕獄。",
            "又聞陸元樞，抗節死彌篤。",
            "二公風塵中，耿介受命獨。",
            "板蕩見忠臣，百身竟難贖。",
            "恭惟五季間，永昌應符籙。",
            "一舉平澤潞，最後收庸蜀。",
            "文子繼文孫，三才歸位育。",
            "中更靖康禍，流血灑川瀆。",
            "光堯躬再造，艱苦蕪蔞粥。",
            "淳熙受內禪，德盛仁亦熟。",
            "寧理度丕承，膏澤多滲漉。",
            "內無褒妲患，外絕安史黷。",
            "戚畹及閹寺，屏氣但踡跼。",
            "向非彼權臣，玉食擅威福。",
            "如何磐石固，轉移僅一蹴。",
            "淒涼數載間，王侯乏半菽。",
            "九廟翳蒿藜，五陵游豕豰。",
            "向來闤闠地，雨露滋苜蓿。",
            "老我亦何爲，窮途困羈束。",
            "愁傷覺衰曳，垢膩忘頮沐。",
            "蟄跡笑桓鯢，竊食愧饑鶩。",
            "安得董狐輩，直筆濡簡牘。",
            "誅姦錄忠藎，上與麟經續。",
            "海宇今一家，貢賦均四隩。",
            "化日滿窮閻，淳風變頹俗。",
            "餘生幸未化，刀劍易牛犢。",
            "聊種邵平瓜，且植淵明菊。"
        ],
        "tags": [
            "长江"
        ],
        "title": "京口遣懷呈張彥明劉伯宣郎中并諸友一百韻",
        "id": "c599a1f2-0353-48ce-8907-494e76c24b1d"
    },
    {
        "author": "俞德鄰",
        "paragraphs": [
            "午發淮子口，晚泊露筋北。",
            "舟人指靈祠，欲語輒歎息。",
            "伊昔避亂初，女郎實英特。",
            "行行侍丘嫂，日暮雲氣黑。",
            "嫂兮宿鄰莊，我寧止路側。",
            "我生雖不辰，秉身貴弗㥾。",
            "草深聚蚊虻，中夜紛鼓翼。",
            "吮血噆人膚，其毒甚沙蜮。",
            "女郎不肯顧，筋露身亦踣。",
            "至今是邦人，廟貌嚴血食。",
            "惜哉歲月深，姓氏不可識。",
            "維士有百行，維女獨四德。",
            "貞潔一以虧，姬姜徒國色。",
            "所以古婦人，送迎不踰閾。",
            "嗟嗟露筋事，可爲百世則。",
            "胡然世俗人，所重在傾國。"
        ],
        "title": "宿高郵露筋",
        "id": "9935a4f1-7cf5-4222-afe1-f99433692e5c"
    },
    {
        "author": "俞德鄰",
        "paragraphs": [
            "甚矣吾衰矣，懷哉予歸哉。",
            "雀蜃不能化，何用充海淮。",
            "王郎東魯秀，玉質離氛埃。",
            "青絲絡白馬，嘯吟浮玉隈。",
            "餘子錄錄耳，誰敢相朋儕。",
            "一朝款柴戶，嚴若問子來。",
            "又疑蒙穀士，汗漫期九垓。",
            "嗟我晚聞道，可人常永懷。",
            "亂後苦契闊，襟抱無由開。",
            "常深越鳥志，自靦莊櫟材。",
            "感子慰離索，駕言且勿催。",
            "人生駒過隙，髮白不再孩。",
            "雞鳴舜爲善，犬放軻所哀。",
            "文字乃其閏，末俗供驩咍。",
            "朂哉聖賢事，充此天降才。",
            "贈言愧斐率，過此誰能裁。"
        ],
        "title": "次韻答王國華",
        "id": "8333af4d-0d1c-45f3-a2fb-3ea750c0dd77"
    },
    {
        "author": "俞德鄰",
        "paragraphs": [
            "少年酷愛山，移家入山住。",
            "朅來廛市中，塵土涴巾屨。",
            "有時擬山遊，大笑出門去。",
            "二毛颯垂領，乃乏濟勝具。",
            "歸來笏拄頤，意欲凌風翥。",
            "朐山有佳人，以我愛山故。",
            "九曲武夷溪，移將置縑素。",
            "禽鳥紛飛翔，煙雲莽回互。",
            "林深虎豹藏，石怪龍蛇騖。",
            "對此竟忘疲，興與精靈聚。",
            "想當槃礴臝，下筆有神助。",
            "不然方丈間，那有許奇趣。",
            "安得絹千疋，煩君畫瑶圃。"
        ],
        "title": "贈朐山孫畫師",
        "id": "d1a1718c-db28-4e26-b6c0-97c4f52dec52"
    },
    {
        "author": "俞德鄰",
        "paragraphs": [
            "黄塵沒馬腹，洪濤噴鷁首。",
            "是身如轉蓬，隨風任飛走。",
            "歸來丘壑中，高袖拄笏手。",
            "牀頭一束書，壁下一壺酒。",
            "暴背對青山，杖藜從白叟。",
            "乃知羲皇上，何嘗離北牖。",
            "民瞻真可人，青歲紆墨綬。",
            "一朝拂衣去，歸種彭澤柳。",
            "蕭然林下意，今無古或有。",
            "富貴等浮雲，斯須變蒼狗。",
            "終南政自佳，不作捷徑不。",
            "仁者贈以言，立名要不朽。"
        ],
        "title": "雙清堂詩爲石民瞻賦",
        "id": "8c9d4615-1a71-4e9c-a4f7-e20617a38d56"
    },
    {
        "author": "俞德鄰",
        "paragraphs": [
            "三載行萬里，勞生真轉蓬。",
            "轉蓬去日遠，何時歸本叢。",
            "萬古一生死，趨競徒怱怱。",
            "況復遭喪亂，天地多秋風。",
            "退無鹿門隠，進乏麟閣功。",
            "一歲復一歲，倏忽成衰翁。",
            "嵇康殊寡識，陶潛真固窮。",
            "蕭然北窗下，瓶粟從屢空。"
        ],
        "title": "山陽客中雜言四首  其一",
        "id": "fa67b516-895b-44ef-96b7-7e3d48426b8b"
    },
    {
        "author": "俞德鄰",
        "paragraphs": [
            "秋帆泊淮浦，小山倏春風。",
            "春風到花柳，青青間深紅。",
            "散屧慰寂寞，道與征夫逢。",
            "爲言喪亂後，十室八九空。",
            "村墟暗荆杞，渚澤哀飛鴻。",
            "奈何數下令，科歛紛錯重。",
            "語已仰天歎，泣涕霑其胸。",
            "嗚呼天地德，微小無不容。",
            "貴人豈不仁，視汝如蒿蓬。",
            "會聞賢刺史，撫汝如漢龔。",
            "征夫甫收泣，悍吏來自東。"
        ],
        "title": "山陽客中雜言四首  其二",
        "id": "fdd2b6d7-4916-4941-a973-dec8af029c1e"
    },
    {
        "author": "俞德鄰",
        "paragraphs": [
            "衰年逢世變，人事如蟣蝨。",
            "憂端常澒洞，頭垢不暇櫛。",
            "檣烏終歲飛，况復無寧日。",
            "方春暫返櫂，浹辰卧蓬蓽。",
            "天風倏吹衣，輕易復一出。",
            "旅巢乏安枝，如意十不一。",
            "七秩能幾何，日月過箭疾。",
            "夜深不成眠，吟蟲助唧唧。"
        ],
        "title": "山陽客中雜言四首  其三",
        "id": "30e1c210-3b5a-4f51-b31c-e4e4cc8e7abe"
    },
    {
        "author": "俞德鄰",
        "paragraphs": [
            "淮城酒味薄，酸澀如敗虀。",
            "一千沽一斗，聊欲紓慘悽。",
            "壺傾不成醉，羈思終轉迷。",
            "因思古達士，山林卜幽棲。",
            "暴背坐捫蝨，看雲閒杖藜。",
            "理亂耳不聞，其樂無端倪。",
            "紛紛彼俗子，諂笑勞夏畦。",
            "安知萬世下，清風想夷齊。"
        ],
        "title": "山陽客中雜言四首  其四",
        "id": "ec65c8fd-5bb0-4182-9362-a12a82c595f4"
    },
    {
        "author": "俞德鄰",
        "paragraphs": [
            "卜居期靜處，采藥山北谷。",
            "鶴下雲汀近，逕轉山田熟。",
            "回首望松筠，登危聚麋鹿。",
            "興深終不渝，日暮倚修竹。"
        ],
        "title": "以竹院逢僧爲韻集杜工部句贈鶴林老別流禪師四首  其一",
        "id": "34f4f70a-081c-4358-9c10-a49cef6cc926"
    },
    {
        "author": "俞德鄰",
        "paragraphs": [
            "松門耿疎影，天黑閉春院。",
            "長風中怒號，白日遞隠見。",
            "惠遠德過人，秀發吾所羨。",
            "晤語契深心，風牀展書卷。"
        ],
        "title": "以竹院逢僧爲韻集杜工部句贈鶴林老別流禪師四首  其二",
        "id": "e3a182c8-2863-4f8e-8a33-42501d9ae737"
    },
    {
        "author": "俞德鄰",
        "paragraphs": [
            "道林才不世，離別重相逢。",
            "會面慰我久，觀身向酒慵。",
            "寂寥人散後，結構坐來重。",
            "況乃氣清爽，娟娟林表峯。"
        ],
        "title": "以竹院逢僧爲韻集杜工部句贈鶴林老別流禪師四首  其三",
        "id": "675a6daa-1d6f-4579-9c07-736ee4fbd6a6"
    },
    {
        "author": "俞德鄰",
        "paragraphs": [
            "浮生如過隙，世故莽相仍。",
            "畧稅林下鞅，遠訪雲端僧。",
            "願聞第一義，將衰棲大乘。",
            "清談有滋味，小子得無承。"
        ],
        "title": "以竹院逢僧爲韻集杜工部句贈鶴林老別流禪師四首  其四",
        "id": "8557a6a7-b3b9-4bf1-a37e-bc13aa5e9434"
    },
    {
        "author": "俞德鄰",
        "paragraphs": [
            "犧牛石馬出寶圖，百年江左一夷吾。",
            "西風不受元規污，八鑾指日還舊都。",
            "天時人事重嗚呼，翠幢金節聊燕娛。",
            "堂堂玉立森戟鬚，猶似拱揖稱蘭闍。",
            "公乎公乎真丈夫。"
        ],
        "title": "題王謝燕游圖爲楊少監作 王茂弘",
        "id": "b276d526-bdfb-486d-8366-9574b5a960ca"
    },
    {
        "author": "俞德鄰",
        "paragraphs": [
            "夕陽亭中語未已，一合乾坤匝瘡痏。",
            "瘡生望公公不起，携妓東山玩山水。",
            "神州陸沈寧不恥，正頼絲竹陶寫耳。",
            "淮淝風鶴繇密指，固應孩視桓元子。",
            "吁嗟公乎真傑士。"
        ],
        "title": "題王謝燕游圖爲楊少監作 謝安石",
        "id": "ccc6e362-44e0-4567-8d8d-042a76b51145"
    },
    {
        "author": "俞德鄰",
        "paragraphs": [
            "世路日已迫，吾行將安之。",
            "醉鄉無畔岸，俗似太古時。",
            "一廛昔願受，或者當在茲。",
            "在茲竟卜築，何爲復狐疑。",
            "但得酒杯在，無螯還可持。"
        ],
        "title": "暇日飲酒輒用靖節先生韻積二十首  其一",
        "id": "38280b1a-f91e-42b3-81f9-26e7d3084d38"
    },
    {
        "author": "俞德鄰",
        "paragraphs": [
            "鼓刀戰牧野，采薇餓西山。",
            "出處各有意，喋喋俱空言。",
            "不如得美酒，一醉終餘年。",
            "賢愚死則已，死去知誰傳。"
        ],
        "title": "暇日飲酒輒用靖節先生韻積二十首  其二",
        "id": "42097e6f-3b32-4ecc-96cd-8aeb27fd432d"
    },
    {
        "author": "俞德鄰",
        "paragraphs": [
            "嗜酒有何好，酒酣見真情。",
            "忍斷杯中物，而留身後名。",
            "名譽外物爾，醉乃得此生。",
            "神完氣不懾，墜車終莫驚。",
            "何必事輕舉，崆峒師廣成。"
        ],
        "title": "暇日飲酒輒用靖節先生韻積二十首  其三",
        "id": "e38ffb11-b9a5-4daa-a939-6f82934074e5"
    },
    {
        "author": "俞德鄰",
        "paragraphs": [
            "餌香魚深逝，弋篡鴻高飛。",
            "商皓雖寂寞，幸免阬焚悲。",
            "云何客卿輩，逐去還依依。",
            "一朝歎黄犬，骨肉異所歸。",
            "貴盛能有幾，轉盼倏已衰。",
            "衰榮苟如此，得酒無相違。"
        ],
        "title": "暇日飲酒輒用靖節先生韻積二十首  其四",
        "id": "80fcf888-74be-43c6-9b78-84aef48587f6"
    },
    {
        "author": "俞德鄰",
        "paragraphs": [
            "山林厭岑寂，城市嗟庳諠。",
            "醉鄉有佳趣，其地幽且偏。",
            "清商叩前林，白雲依遠山。",
            "漁樵二三子，朝暮相往還。",
            "舉酒坐爭席，亦復多至言。"
        ],
        "title": "暇日飲酒輒用靖節先生韻積二十首  其五",
        "id": "2d33d749-8568-4e25-a058-77e94e925223"
    },
    {
        "author": "俞德鄰",
        "paragraphs": [
            "毀以是爲非，譽以非爲是。",
            "是非自有真，不在譽與毀。",
            "譽堯復毀桀，兩忘固佳耳。",
            "不見繒布紋，眼醉眩成綺。"
        ],
        "title": "暇日飲酒輒用靖節先生韻積二十首  其六",
        "id": "4a61c524-9fd9-4670-bc6a-2fa947a40eb9"
    },
    {
        "author": "俞德鄰",
        "paragraphs": [
            "三閭愛秋菊，浥露餐落英。",
            "獨醒鄙衆醉，乃覺非人情。",
            "楚亡如厦仆，一木那支傾。",
            "離騷固憤切，聒聒如蛩鳴。",
            "餔糟何必惡，一醉觀我生。"
        ],
        "title": "暇日飲酒輒用靖節先生韻積二十首  其七",
        "id": "5eb1a2d9-dfd7-4c4f-b69c-6cefb641d4ea"
    },
    {
        "author": "俞德鄰",
        "paragraphs": [
            "霜松無悴色，春花有餘姿。",
            "勿以春花妍，棄彼霜松枝。",
            "悠悠風塵中，始見達士奇。",
            "公田可種秫，絃歌聊爾爲。",
            "意倦即歸去，五斗何能羈。"
        ],
        "title": "暇日飲酒輒用靖節先生韻積二十首  其八",
        "id": "711f12b8-8552-42f3-a56f-da0032744a19"
    },
    {
        "author": "俞德鄰",
        "paragraphs": [
            "凉飈起木末，尊酒聊獨開。",
            "開尊念故友，亦復傷我懷。",
            "翻然蹈東海，甘與時世乖。",
            "豈比爲佞者，日夕常栖栖。",
            "如何事與跡，零落歸塗泥。",
            "誅奸無董狐，志怪空齊諧。",
            "安知萬世下，善惡無謬迷。",
            "不如日飲酒，勿使腸九回。"
        ],
        "title": "暇日飲酒輒用靖節先生韻積二十首  其九",
        "id": "fc792ed1-f7ed-4897-84a4-189a343a18b0"
    },
    {
        "author": "俞德鄰",
        "paragraphs": [
            "輕風颺高幟，摇摇城西隅。",
            "杖藜沽一醉，雨霽泥滿塗。",
            "欲借東家馿，泥滑不敢驅。",
            "歸來取敗榼，悵然瀝其餘。",
            "一醉不易得，醉鄉真可居。"
        ],
        "title": "暇日飲酒輒用靖節先生韻積二十首  其一○",
        "id": "53c9e180-aa73-4dbc-9d32-9f4ab5e90130"
    },
    {
        "author": "俞德鄰",
        "paragraphs": [
            "昔爲饑所驅，束書涉遠道。",
            "俯仰四九年，少壯忽已老。",
            "引杯沃衰顔，杯盡顔復槁。",
            "人生如電露，安得長美好。",
            "所以彼至人，達生以爲寶。",
            "形全精不虧，高蹈八極表。"
        ],
        "title": "暇日飲酒輒用靖節先生韻積二十首  其一一",
        "id": "61e3614d-1b5a-4702-b50a-8f57c4a96150"
    },
    {
        "author": "俞德鄰",
        "paragraphs": [
            "醉中忘世事，猶有酒醒時。",
            "未醒輒復醉，乃得與世辭。",
            "伯倫頌酒德，佳趣端在茲。",
            "云何禮法士，聞風獨遲疑。",
            "濁酒聊可恃，淵明不吾欺。",
            "去去勿復道，有酒吾中之。"
        ],
        "title": "暇日飲酒輒用靖節先生韻積二十首  其一二",
        "id": "6c7b3f81-57c6-40b9-8325-629146ffd81b"
    },
    {
        "author": "俞德鄰",
        "paragraphs": [
            "百年三萬日，已入桑榆境。",
            "沈醉復幾時，而令終日醒。",
            "爰絲飲亡何，此事要心領。",
            "有錐姑處囊，無用求脫穎。",
            "霧豹亦何辜，傷生在文炳。"
        ],
        "title": "暇日飲酒輒用靖節先生韻積二十首  其一三",
        "id": "51aaf57f-3010-424a-8737-625cedc7cec6"
    },
    {
        "author": "俞德鄰",
        "paragraphs": [
            "淵明昔閒居，偶爾白衣至。",
            "開尊得美酒，忽焉遂復醉。",
            "醉語聊自娛，辭多失詮次。",
            "安知後千年，乃爲世所貴。",
            "詩雖有餘音，酒亦有真味。"
        ],
        "title": "暇日飲酒輒用靖節先生韻積二十首  其一四",
        "id": "940c3376-cae3-4947-b7d6-d4307f0d8489"
    },
    {
        "author": "俞德鄰",
        "paragraphs": [
            "凄凉三徑中，中有一畝宅。",
            "庭多鳥雀喧，巷絕車馬跡。",
            "卧病與世疎，俯仰踰半百。",
            "何以銷我憂，美酒浮大白。",
            "獨欠高陽徒，臨風增惋惜。"
        ],
        "title": "暇日飲酒輒用靖節先生韻積二十首  其一五",
        "id": "145c55e6-ca5a-4745-a9ef-a3b1ed532ea7"
    },
    {
        "author": "俞德鄰",
        "paragraphs": [
            "昔我事决科，窮年抱六經。",
            "桑溟忽已變，栖栖竟無成。",
            "歸來請學稼，平賈充過更。",
            "徽絃挂空壁，襏襫留前庭。",
            "中夜耿不寐，惟有寒螿鳴。",
            "不頼一尊酒，何以紓吾情。"
        ],
        "title": "暇日飲酒輒用靖節先生韻積二十首  其一六",
        "id": "84918298-eda2-4cec-a47c-562fbc221a50"
    },
    {
        "author": "俞德鄰",
        "paragraphs": [
            "園中有佳菊，含英待秋風。",
            "惜哉無美酒，對此時一中。",
            "誰如王刺史，殷勤遣龐通。",
            "悵望復悵望，雲山挂天弓。"
        ],
        "title": "暇日飲酒輒用靖節先生韻積二十首  其一七",
        "id": "915a8dd0-eb95-4db3-b639-21494f932225"
    },
    {
        "author": "俞德鄰",
        "paragraphs": [
            "五十近衰境，所戒當在得。",
            "永懷叔節輩，三者一不惑。",
            "寸田日敷菑，常恐易茅塞。",
            "猶思普天下，無有禁酒國。",
            "一醉終餘生，不語亦不默。"
        ],
        "title": "暇日飲酒輒用靖節先生韻積二十首  其一八",
        "id": "b6b1c199-ee52-47a6-80f4-e0e4157990bc"
    },
    {
        "author": "俞德鄰",
        "paragraphs": [
            "在昔盛壯時，爲貧亦求仕。",
            "終然返故廬，謀道不謀己。",
            "豈不憂饑寒，折腰固吾恥。",
            "左手招夷齊，右手揖綺里。",
            "何必駟馬車，策勳耀前紀。",
            "時行吾則行，時止吾則止。",
            "行止未有涯，醉鄉差可恃。"
        ],
        "title": "暇日飲酒輒用靖節先生韻積二十首  其一九",
        "id": "153da0f7-9b24-467d-a7e6-25c2189ded52"
    },
    {
        "author": "俞德鄰",
        "paragraphs": [
            "道喪聖復遠，姦僞紛亂真。",
            "山林有逸士，但飲曹參醇。",
            "寧著潛夫論，有死不美新。",
            "豈不羨爵位，比肩羞董秦。",
            "生爲朝中英，死爲泉下塵。",
            "奄忽隨物化，營營徒爾勤。",
            "不如寓之酒，日與糟丘親。",
            "秋渠溜宿雨，園蔬含土津。",
            "西郊澄霽景，柴車行可巾。",
            "有客乃竟醉，不問何許人。"
        ],
        "title": "暇日飲酒輒用靖節先生韻積二十首  其二○",
        "id": "af7715d3-1927-44d4-a06c-ab7ed2e7c8c0"
    },
    {
        "author": "俞德鄰",
        "paragraphs": [
            "人生念何事，方寸纏憂端。",
            "憂端日澒洞，胡不思自安。",
            "富貴等電露，變滅無留觀。",
            "百畝雖已隘，朝耕夕復還。",
            "秋風穡寶實，十口無饑寒。",
            "何爲苦役役，而欲事所難。",
            "所以沮溺徒，不受名利干。",
            "行藏隨用舍，千載師孔顔。",
            "作勞有餘暇，柴門晝常關。",
            "斗酒且自勞，此外無足歎。"
        ],
        "title": "課僕詣田所偶用淵明庚戌歲九月中于西田穫早稻韻",
        "id": "0230dc81-ae68-483f-8db7-475402674569"
    },
    {
        "author": "俞德鄰",
        "paragraphs": [
            "淫雨彌半月，河流漲通衢。",
            "舊畿十萬家，太半憂爲魚。",
            "旅樓起復卧，神氣鬰不舒。",
            "牀牀苦漏濕，豈暇論侏儒。",
            "緬懷十載間，洚水頻三吳。",
            "三吳莽一壑，平陸紛施罛。",
            "老羸委溝谿，少壯泣路隅。",
            "鬻賣及男女，庶幾活須臾。",
            "民窮已到骨，乃復剝其膚。",
            "自天發明斷，元惡隨就誅。",
            "疇咨用稷契，躋世當黄虞。",
            "政擬瘡痍瘳，詎意疾痛呼。",
            "陰陽繫調燮，此理信不誣。",
            "寄言秉鈞者，治安宜早圖。"
        ],
        "title": "連雨獨坐旅樓有作",
        "id": "438fcaea-cfcf-4833-b169-f18b0f82c148"
    },
    {
        "author": "俞德鄰",
        "paragraphs": [
            "祥符真人調玉燭，四海八荒春意足。",
            "孤山山小不容春，十月梅花破寒玉。",
            "風流詩老癖愛梅，拂曉騎馿度山曲。",
            "呼童忍凍折南枝，香滿吟窗伴幽獨。",
            "到今寫入畫圖中，骨冷神清炯雙目。",
            "蕩蕩巍巍堯舜天，外臣巢許誰羈束。",
            "前年我亦訪湖山，山色湖光竟塵俗。",
            "荒墳三尺走狐狸，那復寒泉薦秋菊。",
            "真祠併入梵王家，香月亭前馬牛牿。",
            "水邊籬落忽橫枝，遥睇猶艱况斤斸。",
            "雞園釋子皆鷹騰，挾彈揚鞭驟平陸。",
            "倉皇走避尚遭嗔，蹇衛何堪共馳逐。",
            "三百年間一夢同，人與梅花幾榮辱。",
            "拊圖三歎復何言，天外飛來兩黄鵠。"
        ],
        "title": "爲郭元德題和靖探梅圖",
        "id": "3ed9dd7e-ecec-4631-b781-529d0b1c08e4"
    },
    {
        "author": "俞德鄰",
        "paragraphs": [
            "鼇山倚晴昊，龍燈照澄川。",
            "良宵重三五，輦路凝非烟。",
            "一從桑溟改，春花謝芳妍。",
            "銅駝暗荆杞，觸目興悲憐。",
            "芸芸百千態，悠悠二八年。",
            "金吾縱弛柝，相府誰歌蓮。",
            "九衢燈火市，愁雲瞀窮天。",
            "管寧東入海，樂毅北去燕。",
            "伊誰載美酒，醉我東風前。",
            "晨策散廣隰，晚屧周囂廛。",
            "所嗟世路迫，人事多變遷。",
            "歸來卧蓬蓽，聊復草我玄。"
        ],
        "title": "次韻蕭靜安元夕書感",
        "id": "4b67d8f7-c408-4d18-bc22-a138f2e571ab"
    },
    {
        "author": "俞德鄰",
        "paragraphs": [
            "英英人中豪，歲月閲江浪。",
            "胡然構小樓，不卧百尺上。",
            "跂予一登臨，規制差可尚。",
            "座中容六客，窗外羅萬象。",
            "雲烟互吐吞，岡阜相背向。",
            "誰云眼界窄，頗覺形神王。",
            "乃知人間世，小大俱幻妄。",
            "壺公家一壺，維摩室方丈。",
            "擬茲十二樓，鐘鼎視杯盎。",
            "鵬鷃同一適，椿菌偶殊狀。",
            "何必事翬飛，肆目逞雄壯。",
            "深紅屋角花，淺碧盆池漲。",
            "且當共倚闌，爛漫倒春釀。"
        ],
        "title": "小樓詩爲湯計議作",
        "id": "6c716539-d455-4b5b-af92-efdb31762e65"
    },
    {
        "author": "俞德鄰",
        "paragraphs": [
            "桑田變滄溟，黍宮雜蒿堇。",
            "霜臺得奇葩，誰寄天津隠。",
            "褰帷窺董園，撥根認洛墳。",
            "亭亭一萼春，風露洗塵坌。",
            "朱纓粲赤瑛，絳蠟照紅粉。",
            "莊嚴富貴姿，漏洩造化藴。",
            "主人戲斑衣，領客醉芳醖。",
            "喬梓森南山，知謂遊隠弅。",
            "綴席已形穢，哦詩謾營吻。",
            "起舞呼烏烏，君當恕楊惲。"
        ],
        "title": "郭元德席上賦紅牡丹分韻得粉字五言十韻",
        "id": "d861a416-0fe9-40b5-a1a4-2401f8c77195"
    },
    {
        "author": "俞德鄰",
        "paragraphs": [
            "雙眸炯炯秋篷月，十載聲名動京闕。",
            "隆準龍顔曾爲開，麞頭鼠目誰攖揬。",
            "我聞論相先論心，此語古傳非恍惚。",
            "閭閻談笑覓侯封，渭水垂綸飄白髮。",
            "膾肝盜跖以壽終，趙蓋楊韓膏斧鉞。",
            "相形相心兩莫憑，使我向空書咄咄。",
            "年來四海一鼓鼙，蕭艾騰芳蘭茝歇。",
            "宣室寧無賈誼思，侯門半却禰衡謁。",
            "君歸若見袁李徒，造化韞藏須剞劂。",
            "我今自分老山林，渴飲壑冰饑食蕨。",
            "但煩一語抱璞人，莫學卞和遭再刖。"
        ],
        "title": "贈月篷戴相士",
        "id": "31412eb7-2ae5-4b9d-889a-420722fdc813"
    },
    {
        "author": "俞德鄰",
        "paragraphs": [
            "公孫大娘舞劍器，張顛早悟回翔意。",
            "學書學劍雖不侔，用志凝神固無二。",
            "瓘也得筋靖得肉，聖趣誰能一蹴至。",
            "我生憂患緣知書，教兒僅使通名氏。",
            "春蚓秋蛇自結蟠，莫向兵曹甘委贄。",
            "烟薰屋漏玉軸妝，何許天風劃飛墜。",
            "讀一遺二口若鉗，大草閒臨真自愧。",
            "雖然非古空壯雄，要是逢場聊作戲。",
            "魯公懷素俱已仙，世指周奴笑羊婢。",
            "詎誇棄筆如丘山，夭閼剡藤煩嘆喟。",
            "捲還鯨錦心和平，塵席藜羹固吾事。"
        ],
        "title": "跋韓仲文所藏史共山草書",
        "id": "69947e07-d18a-460d-add8-a01bfc9c1a9b"
    },
    {
        "author": "俞德鄰",
        "paragraphs": [
            "丹穴九苞鳳，荆州一角麟。",
            "聖明久不作，舉世誰見珍。",
            "紛紛賀厦雀，廼復爲嘉賓。",
            "嘉賓蓄爾輩，麟鳳何由馴。"
        ],
        "title": "古意八首  其一",
        "id": "c9910cf2-dc71-4b69-b982-2e16a5b60b7c"
    },
    {
        "author": "俞德鄰",
        "paragraphs": [
            "真玉名以石，貞士誣以詐。",
            "古今率皆然，何事獨悲咤。",
            "嗟哉爾卞和，智乃在葵下。",
            "曷不韞匵藏，待此連城賈。"
        ],
        "title": "古意八首  其二",
        "id": "87cc390f-228b-413f-97a2-6af12cbb9095"
    },
    {
        "author": "俞德鄰",
        "paragraphs": [
            "麾戈指白日，駕鴻淩紫煙。",
            "終然竟無補，空羨龜鶴年。",
            "古來有介士，采薇首陽巔。",
            "雖非鍊五石，名與日月懸。"
        ],
        "title": "古意八首  其三",
        "id": "bf876238-5971-4357-84bc-d8a6d8b57afd"
    },
    {
        "author": "俞德鄰",
        "paragraphs": [
            "孔明感三顧，幡然扶漢家。",
            "一朝赤星隕，竟使蜀婦髽。",
            "雄圖雖未竟，萬世常咨嗟。",
            "老瞞志意滿，一笑蠻觸蝸。"
        ],
        "title": "古意八首  其四",
        "id": "68714dc7-7877-4944-8ed3-e0902a157d35"
    },
    {
        "author": "俞德鄰",
        "paragraphs": [
            "宋人得燕石，寶爲希世珍。",
            "周客掩口笑，乃復遭怒嗔。",
            "闒茸竟尊顯，賢聖多隠淪。",
            "人物顧所遇，何事徒悲辛。"
        ],
        "title": "古意八首  其五",
        "id": "70eeda97-a014-48bd-a41a-42a771d0174b"
    },
    {
        "author": "俞德鄰",
        "paragraphs": [
            "突决華棟焚，燕雀自娛樂。",
            "風橫喬木巔，藤蘿尚棲託。",
            "鳳鳥固識時，朝菌不知朔。",
            "佌佌何人斯，胸次爾齷齪。"
        ],
        "title": "古意八首  其六",
        "id": "b907abe2-cc07-406d-9d42-6a7d8b94f1e2"
    },
    {
        "author": "俞德鄰",
        "paragraphs": [
            "神龍失靈淵，翳形在勺水。",
            "勺水不可容，又復制螻蟻。",
            "一朝駕大霆，膚寸雲萬里。",
            "始知勺水龍，沛雨有如此。"
        ],
        "title": "古意八首  其七",
        "id": "122211ef-cb89-4be2-96e0-c6afb20b2e1c"
    },
    {
        "author": "俞德鄰",
        "paragraphs": [
            "鼓鐘樂爰居，藻梲居大蔡。",
            "雲壑駘背人，一生饜粗糲。",
            "長鑱耕黄獨，短蓑釣清瀨。",
            "富貴等浮雲，達生誰芥蔕。"
        ],
        "title": "古意八首  其八",
        "id": "df6678d9-db49-4ec4-8e03-faed1c311fee"
    },
    {
        "author": "俞德鄰",
        "paragraphs": [
            "孟郊尉溧陽，曹務緣詩廢。",
            "徘徊金瀨傍，府以假尉代。",
            "一生坐詩窮，酸寒見餘態。",
            "邢君世業儒，才猷乃十倍。",
            "吏隠黄綬間，詩亦性所愛。",
            "羸驂京峴游，古錦奚奴佩。",
            "扣門索我詩，丁寧至於再。",
            "我老學殖荒，久嗟詩力退。",
            "腸肚縱煎煼，落筆與時背。",
            "况復風雅衰，淫哇亂鄘邶。",
            "濟南名士多，此語出前輩。",
            "我昔交數公，夢寐想風裁。",
            "西窗剪殘燭，顧影寸心痗。",
            "北渚凌清河，平疇接海岱。",
            "子行賦歸與，我實增感慨。",
            "爲吾謝故人，德音幸時逮。"
        ],
        "title": "贈丹陽邢尉",
        "id": "dc6a7480-90b6-4fce-a152-2c9df9113b51"
    },
    {
        "author": "俞德鄰",
        "paragraphs": [
            "燕飛畫梁貓越屋，飛走性殊豈相毒。",
            "饑貓攫燕欲何爲，燕比他禽况無肉。",
            "可憐乳燕未出巢，探頭伺乳聲嘲嘲。",
            "母去不歸子饑餓，柔而害物嘻汝貓。",
            "汝貓不仁燕何罪，我思里人爲心痗。",
            "父逃官逋母繫官，悍吏催錢夜打門。",
            "一朝母作溝中瘠，三女一子家四壁。",
            "官司株逮尚不休，諸孤駢首爲纍囚。",
            "傳聞詔書復逃戶，日夜煢煢望其父。",
            "父存父歿竟不知，此冤此苦蘇何時。",
            "皇天覆幬均四海，人靈萬物爲物宰。",
            "民之無祿天薦瘥，况此微物知奈何。",
            "呼童屑米哺乳燕，一夜哀傷淚如綫。"
        ],
        "title": "貓燕行",
        "id": "0174acd8-756b-4db1-944f-a412818675f1"
    },
    {
        "author": "俞德鄰",
        "paragraphs": [
            "去年斗酒貫三百，路逢麴車常嘖嘖。",
            "朝來啜虀暮食鹽，汲井煎茶待佳客。",
            "爾時石秫十二千，仍更五千糴石麥。",
            "米麴柴薪價倍增，酒價雖增欲誰責。",
            "昨秋一稔天所憐，甌窶刈穫過良田。",
            "大麥小麥今又熟，麟經髣髴書有年。",
            "年登米麥塞市廛，官酒定價那增錢。",
            "一朝酒家悉閉戶，斗酒更欲沽二千。",
            "道逢醉者驚相顧，老夫倉忙問其故。",
            "答云近日添課程，去城十里皆官庫。",
            "豈惟酒價今日增，明日十千賣石醋。",
            "乞漿得酒良已難，或者乞醯鄰亦怒。",
            "君不見昔時三百青銅沽一斗，坊外酒徒猶忍口。"
        ],
        "title": "沽酒行",
        "id": "db4a9428-dc64-488d-b619-e4c9578f730a"
    },
    {
        "author": "俞德鄰",
        "paragraphs": [
            "夷言衛侯說，土風鍾儀操。",
            "百年等逆旅，南北俱勞勞。",
            "何如事幽討，杖藜舒鬰陶。",
            "上山拾瑶草，下山折藑茅。",
            "尋我煙霞朋，締此金石交。",
            "胡然自局趣，顧影悲繫匏。",
            "歸去來山中，山中有松醪。"
        ],
        "title": "陪趙明叔侍御遊茅山次韻二首  其一",
        "id": "99236634-ff11-42ed-8cb8-93968f6f5c7a"
    },
    {
        "author": "俞德鄰",
        "paragraphs": [
            "繡衣漢使者，斧鉞嘗再操。",
            "六條讋吏膽，一飯思民勞。",
            "翩然拂衣去，訪此華陽陶。",
            "蒼烟鬰松檜，白雲露菅茅。",
            "重岡暖靄合，平疇遠風交。",
            "我愛龍池水，願君酌霜匏。",
            "商巖沛霖雨，越流化醇醪。"
        ],
        "title": "陪趙明叔侍御遊茅山次韻二首  其二",
        "id": "c3550b90-5cf2-4dbb-b92b-cb824c728509"
    },
    {
        "author": "俞德鄰",
        "paragraphs": [
            "朝行良常南，暮息良常北。",
            "山水互縈紆，松篁相依綠。",
            "尚擬效古人，夜遊迭秉燭。",
            "嗟我獨何爲，紅塵走車軸。",
            "有如嗜飲者，性命寄芳醁。",
            "時於茅檐下，支頤望浮玉。",
            "或夢泊西巖，汲湘然楚竹。",
            "終然纏世故，欲往竟未卜。",
            "安得乘天風，翩翩出囂俗。",
            "士生一世間，衣食貴裁足。",
            "誰爲翔蒿鷃，誰爲沖霄鵠。",
            "誓將與子游，保此受命獨。"
        ],
        "title": "次韻麟洲龍仁夫遊三茅山",
        "id": "3155311d-769a-4848-b8c6-e49c7094b2a3"
    },
    {
        "author": "俞德鄰",
        "paragraphs": [
            "憂來感人心，把菊行東籬。",
            "悠然南山句，憶此刪後詩。",
            "詩亡絕遺響，菊在餘幽姿。",
            "麟洲有達士，與菊心相期。",
            "左揖隆中老，右揖綿上推。",
            "汎此忘憂物，聊以供吾私。",
            "真樂未易識，勝事空自知。",
            "金風摵摵鳴，金英粲粲垂。",
            "我欲從子醉，不羨高陽池。",
            "焉知義熙後，此會非今時。"
        ],
        "title": "次韻龍仁夫種菊二首  其一",
        "id": "9feaa84a-e2c8-4ccd-847b-2e075eefe71a"
    },
    {
        "author": "俞德鄰",
        "paragraphs": [
            "種菊東籬下，菊密荒疎籬。",
            "掇英浥墜露，想像淵明詩。",
            "猗嗟子龍子，磊落山林姿。",
            "欽翹二三客，異郡同襟期。",
            "而我何爲者，俛首供丁推。",
            "寧復飲我酒，歡飫均嬿私。",
            "乃知意氣合，豈計新相知。",
            "蹇予久衰曳，素髮颯已垂。",
            "何能借九翮，一朝奮天池。",
            "但當對菊飲，與君賡醉時。"
        ],
        "title": "次韻龍仁夫種菊二首  其二",
        "id": "f2ae8850-57f5-4f09-8851-062dbc472ac0"
    },
    {
        "author": "俞德鄰",
        "paragraphs": [
            "八尺龍駒蹄削玉，霜毛雪鬣超凡俗。",
            "驕嘶顧影食場苗，朝暮逍遥在空谷。",
            "詔書歘下徵騏驎，香街紫陌驚行人。",
            "金環壓轡出天廄，不數駓駱驪騮駰。",
            "三品豆芻飽終日，終日不鳴鳴輒黜。",
            "何如不縶亦不維，騰霧籋雲全玉質。"
        ],
        "title": "題白廷玉所藏白馬圖",
        "id": "5f02eace-6904-406f-a7cb-08474d4cfd9d"
    },
    {
        "author": "俞德鄰",
        "paragraphs": [
            "悠悠廣陌塵，冉冉征途客。",
            "征途渺無際，人壽不滿百。",
            "百年復幾何，鬢髮早已白。",
            "髮白無由玄，擾擾終奚益。",
            "富貴勢熏天，忽作冷灰寂。",
            "突兀樹豐碑，猶有金石厄。",
            "所以賢達人，萬古等朝夕。",
            "俯仰宇宙間，但恨酒杯窄。",
            "持杯輒酣歌，那暇寸陰惜。"
        ],
        "title": "次韻陳彥實醉中雜言",
        "id": "22067c6c-56ab-4d5d-a183-e13ad52e952d"
    },
    {
        "author": "俞德鄰",
        "paragraphs": [
            "三閭一朝蛻，九畹千載荒。",
            "茫茫天壤內，春在桃李場。",
            "幽蘭有貞質，轉泛欺衆芳。",
            "寧受緇塵染，尚餘風露香。",
            "乃知德勝色，不采庸何傷。"
        ],
        "title": "水墨蘭",
        "id": "9d63211a-ce35-444c-91bf-3ef1a30f8762"
    },
    {
        "author": "俞德鄰",
        "paragraphs": [
            "昔年居窮巷，門多長者轍。",
            "一病逾十旬，意可雀羅設。",
            "往來問死生，多謝跡不絕。",
            "販夫逢僕隸，慰問猶切切。",
            "嗟我何人斯，才薄德又劣。",
            "何以報諸公，寸心常激烈。"
        ],
        "title": "病中謝親友四首  其一",
        "id": "b6985353-5790-4d26-a68f-ee561e8c0288"
    },
    {
        "author": "俞德鄰",
        "paragraphs": [
            "生平性嗜客，病不廢應酬。",
            "終然瘦骨立，欲語氣不收。",
            "客多語嘈雜，兩耳鳴啾啾。",
            "登牀就偃息，客語或未休。",
            "客意豈不佳，而我自作憂。",
            "奈何坐客去，牀下多鬭牛。"
        ],
        "title": "病中謝親友四首  其二",
        "id": "ab26ce1d-b1ba-4209-b2d6-7c79904d2e90"
    },
    {
        "author": "俞德鄰",
        "paragraphs": [
            "病骨瘦崚嶒，僵卧難帖席。",
            "一夕三四遷，起坐長太息。",
            "大患緣有身，無身更何疾。",
            "從今事委蛻，夢覺非所擇。",
            "須臾忽蘧然，又到華胥國。",
            "何處發晨鐘，耿耿霜月白。"
        ],
        "title": "病中謝親友四首  其三",
        "id": "b0bf803d-ad38-4ec6-883b-55f2056476eb"
    },
    {
        "author": "俞德鄰",
        "paragraphs": [
            "一病連三月，肥甘寧得知。",
            "醫復戒食鹽，鹽食非所宜。",
            "素餐幸無刺，餐素將何疑。",
            "因思喪亂際，黎民多阻饑。",
            "朝餐乃木葉，暮食乃樹皮。",
            "我今食無鹽，早晚白玉炊。",
            "稽首謝蒼天，揆分忱過之。"
        ],
        "title": "病中謝親友四首  其四",
        "id": "0de6f529-6d76-4660-84f7-67392ab32876"
    },
    {
        "author": "俞德鄰",
        "paragraphs": [
            "僧舍高低見，潮音曉夜聞。",
            "仙凡一水隔，淮浙半江分。",
            "鶻冷山腰月，龍噓海角雲。",
            "瞿曇端不動，人世幾紛紛。"
        ],
        "title": "金山寺",
        "id": "317928f7-3962-42ba-9a4d-e8e68665cfb9"
    },
    {
        "author": "俞德鄰",
        "paragraphs": [
            "門掩青苔硯掩塵，曲肱隠几自觀身。",
            "已憐白髮無公道，獨喜清風似故人。",
            "躍馬卧龍俱寂寞，盟鷗狎鷺莫逡巡。",
            "東屯澗水通畦稻，植杖看耘意更真。"
        ],
        "title": "曲肱",
        "id": "4c05bcbf-d8b0-4d81-abb9-d703eba3608f"
    },
    {
        "author": "俞德鄰",
        "paragraphs": [
            "三年常作客，幾度溯前川。",
            "山合疑無路，谿回別有天。",
            "虹分遥電雨，風裊近虛烟。",
            "歸路知多少，啼鵑雲樹邊。"
        ],
        "title": "舟過桐廬作",
        "id": "b1feb985-787a-4c6d-bd8b-1b30e0dfc55f"
    },
    {
        "author": "俞德鄰",
        "paragraphs": [
            "去國踰千里，辭家過十程。",
            "飯炊雲子白，酒醉索郎清。",
            "柂捩秋江駛，帆開暮靄輕。",
            "聖明方在御，何地不升平。"
        ],
        "title": "陳索郎灘",
        "id": "d1b2b099-1d3f-4e0b-a5e4-6dca3c7e48c6"
    },
    {
        "author": "俞德鄰",
        "paragraphs": [
            "山邑少桑麻，清谿卷素沙。",
            "岸崩橋半斷，村僻路三叉。",
            "廢渡留芳草，深溝卧古槎。",
            "老翁苔石坐，猶自問京華。"
        ],
        "title": "行壽昌道中",
        "id": "e8ffd379-ce48-46f0-83ee-7068ae4f59f6"
    },
    {
        "author": "俞德鄰",
        "paragraphs": [
            "西北干戈猝未闌，蒼生誰與破愁顔。",
            "甫聞高議雲臺上，又見投身瘴海間。",
            "天地十年氛霧暗，江湖萬里鬢毛斑。",
            "欲尋酩酊判豪飲，郊外旗亭半掩關。"
        ],
        "title": "庚午讀邸報",
        "id": "6188f6eb-9f8f-4fde-8c3b-2e5f6d1cb380"
    },
    {
        "author": "俞德鄰",
        "paragraphs": [
            "干戈又繞鹿門西，清夢猶應憶鼓鼙。",
            "可歎遭逢誇二鳥，却令經濟屬三犀。",
            "腐儒闇事惟蒿目，聖哲知幾莫噬臍。",
            "坱莽氛埃何日浄，春江飛雨漲芹泥。"
        ],
        "title": "聞築鹿門",
        "id": "03a768fd-dfac-458d-8690-25f2fe69dfaf"
    },
    {
        "author": "俞德鄰",
        "paragraphs": [
            "江郊憶舊廬，送爾復躊躇。",
            "別慣不形夢，情多懶寄書。",
            "江湖歸棹遠，風雨夜牀疎。",
            "杯酒慈顔悅，離愁頼掃除。"
        ],
        "title": "金陵板橋別弟",
        "id": "0967951d-db8c-4a1d-b35a-ad161ad19147"
    },
    {
        "author": "俞德鄰",
        "paragraphs": [
            "古寺接荒城，浮圖倚太清。",
            "松環嵐翠蔚，泉激澗虹明。",
            "僧定花開落，人行鳥送迎。",
            "西枝如可卜，吾欲證無生。"
        ],
        "title": "古寺",
        "id": "0fbf9d32-a095-4ac2-bebe-98c87e0aca8d"
    },
    {
        "author": "俞德鄰",
        "paragraphs": [
            "楓落秋江塞鴈賓，客懷依舊憶鱸蓴。",
            "百年三萬六千日，半世東西南北人。",
            "滿目空村爭虎豹，何時高閣繪麒麟。",
            "由來管葛皆天意，霄漢泥塗任此身。"
        ],
        "title": "秋日客中",
        "id": "1881991b-ee98-40d4-966b-bc324697a343"
    },
    {
        "author": "俞德鄰",
        "paragraphs": [
            "寂寂書齋萬慮空，恍然赤甲古城東。",
            "鳥呼幽夢日方午，花惱醉吟春正中。",
            "軍將送茶驚諫議，門生載酒過揚雄。",
            "能詩識字皆爲累，閒殺江頭獨釣翁。"
        ],
        "title": "書齋",
        "id": "018a7fdc-201f-42d4-82a9-61fa0c9998fd"
    },
    {
        "author": "俞德鄰",
        "paragraphs": [
            "兩翁今古妙經綸，續續家聲屬後昆。",
            "黑髮珥貂依日月，金羈絡馬半乾坤。",
            "千年带礪河山在，一脈詩書禮樂存。",
            "我本信菴門下士，祇今彈鋏向誰門。"
        ],
        "title": "贈靜齋趙使君淮",
        "id": "d363d1e2-fcf1-425a-a031-dd6b39cc5878"
    },
    {
        "author": "俞德鄰",
        "paragraphs": [
            "縣古浮梁外，沙平草樹秋。",
            "遠山明去鷺，驟雨咽鳴鳩。",
            "岸狹水痕漲，雲歸暝色愁。",
            "誰憐蘇季子，塵土涴貂裘。"
        ],
        "title": "常山道中",
        "id": "c827477d-6fe6-4333-bc6a-5b2b7cf99182"
    },
    {
        "author": "俞德鄰",
        "paragraphs": [
            "客久倦嶔崟，尋幽洗客襟。",
            "青煙楊柳岸，白酒鷺鷥林。",
            "當戶孤峯秀，環溪萬玉陰。",
            "留連不忍別，月澹砌蛩吟。"
        ],
        "title": "鷺鷥林",
        "id": "09c2f8a0-5d50-47e6-99a6-66f3ae8c4ae9"
    },
    {
        "author": "俞德鄰",
        "paragraphs": [
            "清江田舍已悠悠，謾結茅茨傍小丘。",
            "月冷雪窗迷扑握，山連煙草叫軥輈。",
            "了知世事同槐蟻，何有機心到海鷗。",
            "却笑東坡老居士，一生隨處賈胡留。"
        ],
        "title": "白兔山菴",
        "id": "bfd728b5-85a2-47db-8220-2e507be523f1"
    },
    {
        "author": "俞德鄰",
        "paragraphs": [
            "三載干戈隔勝遊，江山依舊鬰相繆。",
            "蛩吟砌壁莓苔古，鴈落汀沙草木秋。",
            "畫角飄江猶北固，白雲飛岫認東甌。",
            "凭高望遠心如醉，風岸烏巾雪滿頭。"
        ],
        "title": "次韻朱子厚九月十一日見寄三首  其一",
        "id": "a374243c-438e-4f5f-b580-46be03f2dbd6"
    },
    {
        "author": "俞德鄰",
        "paragraphs": [
            "凄凉風雨暗山薇，夢裏歸與迄未歸。",
            "禮樂不存三代遠，江山如故六朝非。",
            "讀書老去翻成癖，煮字從來不救饑。",
            "短褐長鑱真活計，載芟何日詠春祈。"
        ],
        "title": "次韻朱子厚九月十一日見寄三首  其二",
        "id": "f3c18ff5-1537-4abc-8c4a-320cbd470246"
    },
    {
        "author": "俞德鄰",
        "paragraphs": [
            "冷雨凄風萬木飛，年來世事不勝悲。",
            "青山白水新安道，雲夢綠林夔府詩。",
            "耆舊飄零今有幾，乾坤翻覆政緣誰。",
            "鬢絲一夜三千丈，甚矣吾衰如此衰。"
        ],
        "title": "次韻朱子厚九月十一日見寄三首  其三",
        "id": "74c1c3f3-0340-440b-bc7b-11fa110057cf"
    },
    {
        "author": "俞德鄰",
        "paragraphs": [
            "僧舍倚松北，浮圖界竹西。",
            "江通嚴瀨遠，雲壓越山低。",
            "槐里三原隔，襄城七聖迷。",
            "臨風悲往事，月落凍烏啼。"
        ],
        "title": "登六和塔",
        "id": "ab128ed3-34bd-4d34-a6c8-2d6f2a1c7587"
    },
    {
        "author": "俞德鄰",
        "paragraphs": [
            "語別莫怱怱，情懷彼此同。",
            "山川秋色裏，風雨客愁中。",
            "故國俱離黍，勞生共轉蓬。",
            "鼓鼙聲一概，何處是遼東。"
        ],
        "title": "客中別友",
        "id": "c67d3ce6-96c2-4979-8f34-81875b66a3ab"
    },
    {
        "author": "俞德鄰",
        "paragraphs": [
            "流年暗數手中蓍，短髮鬖髿每自悲。",
            "金甲牙旗非昨夢，黄虀白米慰朝饑。",
            "山河萬里歸新主，湖海三年隔故知。",
            "惟有浣花堂上燕，春來依舊不相遺。"
        ],
        "title": "次韻簡黄監簿淳宗三首  其一",
        "id": "25a0389f-e589-4fa5-9327-addd83f4e97a"
    },
    {
        "author": "俞德鄰",
        "paragraphs": [
            "桂樹團團滿故山，一尊風月羨君閒。",
            "交遊副墨洛誦裏，詩句生民清廟間。",
            "我輩無才難用世，故人厚祿竟何顔。",
            "西樓十二闌干月，清夢應須共往還。"
        ],
        "title": "次韻簡黄監簿淳宗三首  其二",
        "id": "602c8d22-c363-44f1-b085-dfd071a26a41"
    },
    {
        "author": "俞德鄰",
        "paragraphs": [
            "化鶴遼東老令威，舊家華表未能歸。",
            "三千里客貢禹恨，四十九年蘧瑗非。",
            "事與心違多感慨，人隨世易重歔欷。",
            "黄華老盡秋容淡，何日西山薄采薇。"
        ],
        "title": "次韻簡黄監簿淳宗三首  其三",
        "id": "79f2a409-58e6-4bd6-bbee-c96b7506a22b"
    },
    {
        "author": "俞德鄰",
        "paragraphs": [
            "胸蟠今古袖披披，老作黄冠恐未宜。",
            "遼鶴不歸人已換，濠魚自樂子焉知。",
            "瓠留西域青精飯，杖削東川紫玉皮。",
            "我似淵明君陸靜，相看一笑儼前時。"
        ],
        "title": "次韻碧窗聶道錄",
        "id": "ede8cc96-7701-4a66-b29a-7ff7083c073f"
    },
    {
        "author": "俞德鄰",
        "paragraphs": [
            "卧聽窗外撲春蟲，逗曉緌緌攪太空。",
            "萬逕千山孤鳥絕，八荒四海一雲同。",
            "寒聲靜起瀌浮外，生意深藏肅殺中。",
            "乘興俓思游剡曲，狼烽明滅又天東。"
        ],
        "title": "雪",
        "id": "a62be398-4a79-474d-a7cc-4952ae944029"
    },
    {
        "author": "俞德鄰",
        "paragraphs": [
            "北固登山屐，西園載酒船。",
            "論心今一世，握手後千年。",
            "湖海風波惡，乾坤雨露偏。",
            "無因見宿草，流淚漲黄泉。"
        ],
        "title": "哭涂移愚教授",
        "id": "60888b8b-0531-4fde-afea-cf8dec65f4e8"
    },
    {
        "author": "俞德鄰",
        "paragraphs": [
            "礮車雲起走豐隆，河伯重驅十二童。",
            "山竅號風雷破柱，海門翻浪雨飛空。",
            "一春狂犬吠日出，三月老農愁歲終。",
            "斗米換衾寧計直，却疑家近漏天東。"
        ],
        "title": "春日苦雨二首  其一",
        "id": "9d6a4e40-04b0-4bc4-a13d-96b13efe57fb"
    },
    {
        "author": "俞德鄰",
        "paragraphs": [
            "日日盲風怪雨間，百花顦顇委蓁菅。",
            "鮫人停杼疑翻海，河伯移宮欲近山。",
            "裹飯有誰來問病，挑燈老我獨愁顔。",
            "九疇何日重浮洛，川鎖支祁鼎鑄姦。"
        ],
        "title": "春日苦雨二首  其二",
        "id": "5e8665c7-3f71-4989-b7a0-14f3dc4e9ed8"
    },
    {
        "author": "俞德鄰",
        "paragraphs": [
            "菰蒲風起雨濛𩆓，萬室參差浸碧瀾。",
            "一鶴歸來城郭改，二龍飛去洛波寒。",
            "松迷舊逕猶存寺，蛙聒新畬總爲官。",
            "却喜故家文獻在，半從鞍馬半儒冠。"
        ],
        "title": "金壇邑中作",
        "id": "2eec56f6-d0cd-4d14-9437-bf1c6cd2dd1e"
    },
    {
        "author": "俞德鄰",
        "paragraphs": [
            "臺隸羣芳散綺葩，繁枝密幹蔚交加。",
            "武陵溪畔秦人洞，濯錦江頭杜老家。",
            "風攪亂紅春過雨，露滋微艷曉籠霞。",
            "長安重到應惆悵，寂寞玄都燕麥斜。"
        ],
        "title": "次韻陳登父桃花",
        "id": "63270d55-9608-4002-a832-99f6ac46e149"
    },
    {
        "author": "俞德鄰",
        "paragraphs": [
            "車聲馬跡任營營，蘆溆襄羊境最清。",
            "萬卷圖書雙鬢老，五湖煙浪一舟輕。",
            "忘機已信馴鷗狎，洗耳那愁鬭蟻驚。",
            "更喜甌窶秧水足，倚風扶杖看春耕。"
        ],
        "title": "贈蔣文學三首  其一",
        "id": "945dc7d7-dd37-4020-8f9b-e051e64850ca"
    },
    {
        "author": "俞德鄰",
        "paragraphs": [
            "龐眉鶴髮一詩翁，肯伴漁夫理釣筒。",
            "蘆溆柳塘新漲外，竹籬茅舍晚烟中。",
            "鄉書再捧衣猶白，村酒頻沽頰借紅。",
            "萬事無言歸一笑，仲車元不是真聾。"
        ],
        "title": "贈蔣文學三首  其二",
        "id": "02b612f1-6104-4741-ba2a-12df2960a3ec"
    },
    {
        "author": "俞德鄰",
        "paragraphs": [
            "憶昔携書衮繡堂，扁舟曾此濯滄浪。",
            "蒼龍飛去未成雨，老鶴重來知幾霜。",
            "人物半凋嗟世事，典刑猶在得詩章。",
            "何當去卜西枝隠，同汎漁舟夜擊榔。"
        ],
        "title": "贈蔣文學三首  其三",
        "id": "aacf3ba9-cabc-4b64-b908-ca20799e7878"
    },
    {
        "author": "俞德鄰",
        "paragraphs": [
            "雲封槐里黯平蕪，無復魚燈照玉鳬。",
            "樂奏馬驚猶奮鬣，鼎成龍去莫攀胡。",
            "老歸燕國常悲隴，夢斷滎河偶得圖。",
            "淳景布衣今白髮，西風搔首獨踟躕。"
        ],
        "title": "記夢",
        "id": "cf44fd01-3b96-47da-8102-3134e8e50f2c"
    },
    {
        "author": "俞德鄰",
        "paragraphs": [
            "赤米黄虀雪白鹽，圖書滿架絕韜鈐。",
            "百年無補孔融愧，三葉不遭顔賜潛。",
            "去住任如巢幕燕，間關誰學上竿鮎。",
            "幽居暇日知何事，一半清談半黑甜。"
        ],
        "title": "午睡",
        "id": "b19a4c5d-fc11-4d4b-b4c0-450581ee4a39"
    },
    {
        "author": "俞德鄰",
        "paragraphs": [
            "閒居散人事，一舸泛長湖。",
            "夜雨半篙荇，春風十幅蒲。",
            "功名槐國夢，身世輞川圖。",
            "艤岸逢林叟，清談日又晡。"
        ],
        "title": "泛湖",
        "id": "62f62df2-b72d-42cc-9d0f-665bf903cfd3"
    },
    {
        "author": "俞德鄰",
        "paragraphs": [
            "散屧過平堤，前村雨一犁。",
            "草荒翁仲立，樹密鷓鴣啼。",
            "野色連天遠，溪光隔岸迷。",
            "干戈猶未息，何處足幽棲。"
        ],
        "title": "金壇郊外",
        "id": "abcee85a-05bc-4d77-8428-1f18b8af9e0e"
    },
    {
        "author": "俞德鄰",
        "paragraphs": [
            "捲盡頑雲玉漏中，月華如水浸層空。",
            "一輪圓缺常時見，萬里陰晴此夜同。",
            "突兀樓臺猶昔日，高低禾黍自秋風。",
            "轉蓬地遠歸心折，尚想霓裳舞舊宮。"
        ],
        "title": "八月十五夜",
        "id": "664b2478-b7c0-4782-b3eb-062b4e24cb83"
    },
    {
        "author": "俞德鄰",
        "paragraphs": [
            "彊弩驅潮水爲東，昔年此地識英雄。",
            "素車白馬空明上，青蓋紅旗滅沒中。",
            "十萬軍聲西塞月，三千鯤浪北溟風。",
            "乘槎有約終須去，見說銀潢與海通。"
        ],
        "tags": [
            "钱塘江"
        ],
        "title": "觀潮",
        "id": "364090cd-e9ba-4f34-9084-68148f90c21a"
    },
    {
        "author": "俞德鄰",
        "paragraphs": [
            "枯桐三尺蹙龍紋，爨下薪焦偶未焚。",
            "七竅已開猶渾沌，一絲不掛絕聲聞。",
            "至音澹薄何如默，大道希夷豈在文。",
            "持贈要知絃外趣，美哉斯意憶河汾。"
        ],
        "title": "古琴一張徽絃不具持贈劉漢卿經歷因賦",
        "id": "c9223943-dc0c-4b56-a873-9e9a6d771f6a"
    },
    {
        "author": "俞德鄰",
        "paragraphs": [
            "塵外江村野老家，窮年兀兀笑盤蝸。",
            "素琴橫膝一尊酒，紗帽籠頭七椀茶。",
            "編竹作橋看蟻渡，種花成塢聽蜂衙。",
            "閒中自有經綸事，寄語時人莫笑譁。"
        ],
        "title": "閒居即事",
        "id": "44f344f6-5dc9-46c1-9b82-c11fb1db2310"
    },
    {
        "author": "俞德鄰",
        "paragraphs": [
            "慷慨悲歌續五噫，等閒觀物倚筇枝。",
            "士龍瓦屋西頭住，吏部霜螯左手持。",
            "湖海悠悠空拓落，風埃冉冉竟衰遲。",
            "登樓作賦羞王粲，寂寞歸與理釣絲。"
        ],
        "title": "次韻陳登父小樓述懷",
        "id": "e871fea3-2b4c-4d1b-9dbb-7a1f6f3c7ba8"
    },
    {
        "author": "俞德鄰",
        "paragraphs": [
            "汀葭江菼兩依依，鷗鷺相親寂不飛。",
            "僧入翠微雲伴去，牛耕白水犢隨歸。",
            "古今賢聖多蕭索，王伯干戈有是非。",
            "老病憂時心力弱，可能此地得漁磯。"
        ],
        "title": "通津田舍",
        "id": "f3f81e7e-2925-4b8b-b92b-4f94e873f9a5"
    },
    {
        "author": "俞德鄰",
        "paragraphs": [
            "步屧叩禪扉，春山碧四圍。",
            "天高黄鶴遠，仙去杜鵑非。",
            "拂石雲生袖，捫松霧濕衣。",
            "幾生通佛性，一昔遂忘歸。"
        ],
        "title": "游鶴林寺",
        "id": "c08061d0-5540-411c-9f71-caf3c9a60454"
    },
    {
        "author": "俞德鄰",
        "paragraphs": [
            "客懷元自惡，歸思浩無垠。",
            "愁織窗前草，情凄岸曲蘋。",
            "十年紛戰伐，四海暗風塵。",
            "故舊無消息，西風淚滿巾。"
        ],
        "title": "客懷",
        "id": "f04d5931-eff0-4eed-b927-e22893f58266"
    },
    {
        "author": "俞德鄰",
        "paragraphs": [
            "蒲團疊膝誦南華，蓮勺燈明細吐花。",
            "客有可人期不至，鄰無美酒夜難賒。",
            "濕星釀雨愁飛鴈，枯木號風怨宿鴉。",
            "自笑不眠還不倦，城頭嗚咽又鳴笳。"
        ],
        "title": "夜坐",
        "id": "73f4ee10-f305-4a08-a653-4b25fde172ca"
    },
    {
        "author": "俞德鄰",
        "paragraphs": [
            "同谷歌殘返舊蹊，園廬寂寞半蒿藜。",
            "憂時頓覺愁如海，對客何能醉似泥。",
            "春去春來人漸老，城南城北望猶迷。",
            "鼓鼙一概旌旗滿，何日車書混僰鞮。"
        ],
        "title": "次韻陳登父送春有感",
        "id": "ab0a6422-bf4c-43b0-8dba-4a001b53e275"
    },
    {
        "author": "俞德鄰",
        "paragraphs": [
            "臂疾浸淫骨半枯，蒲團毯被學跏趺。",
            "宋清藥券償未了，司業酒錢來便無。",
            "湖海飄零銷壯志，風霜荏苒上吟鬚。",
            "征遼挾矢知無分，老向新豐倩汝扶。"
        ],
        "title": "臂疾示兒",
        "id": "6e6f065b-9a2e-4660-8918-d3520efe53de"
    },
    {
        "author": "俞德鄰",
        "paragraphs": [
            "數間破屋玉川家，紗帽籠頭自煮茶。",
            "萬卷圖書三尺劍，半窗風雨一池蛙。",
            "詩情寂寞腹無稿，老態浸尋眼有花。",
            "鼎鼎百年成底事，醉鄉端的是生涯。"
        ],
        "title": "閒居遣興",
        "id": "7c5fdeeb-b996-48f8-8459-31de5ab2cf71"
    },
    {
        "author": "俞德鄰",
        "paragraphs": [
            "閒過竹院聽華嚴，結願清香發舊奩。",
            "灝氣半空浮桂魄，凉風三徑拂松髯。",
            "酒闌野興歸長笛，吟罷秋聲落短簷。",
            "終日昏昏真醉夢，幾時游屐更苔黏。"
        ],
        "title": "次陳登父中秋遊古竹院韻",
        "id": "f327cbe5-84b3-41e0-a8b8-becf526ed596"
    },
    {
        "author": "俞德鄰",
        "paragraphs": [
            "樂天老矣放樊蠻，鷗羨忘機鶴羨閒。",
            "緩步當車休下澤，澆愁得酒即中山。",
            "些騷豈敢奴僕命，伊呂元非伯仲間。",
            "兀兀支頤秋又晚，亂雲斜日澹煙鬟。"
        ],
        "title": "秋殘",
        "id": "e51bf0e2-12b1-42da-9489-9f39a3b6048c"
    },
    {
        "author": "俞德鄰",
        "paragraphs": [
            "養拙柴扉百慮疎，天光雲影亂秋渠。",
            "一身摇動未妨酒，兩眼眵昏猶嗜書。",
            "陶令但知歸有菊，馮諼忍歎食無魚。",
            "閒中滋味君休厭，門外紛紛幾覆車。"
        ],
        "title": "養拙",
        "id": "9f3da7d1-a09f-45ad-a1e4-4c41a4d6adbd"
    },
    {
        "author": "俞德鄰",
        "paragraphs": [
            "杯酒河橋餞去篷，誰知此別竟西東。",
            "隙駒冉冉歲華改，樓燕飛飛春事空。",
            "珮冷江臯凄落月，笳吹朔漠動悲風。",
            "芳魂寂寞揚州路，后土瓊姬恨畧同。"
        ],
        "title": "無題二首  其一",
        "id": "2363e5c5-0a6d-462d-8912-f89afb4230db"
    },
    {
        "author": "俞德鄰",
        "paragraphs": [
            "花柳亭臺半劫灰，故人淪落共徘徊。",
            "湖光山色西施舸，水影月香和靖梅。",
            "鴻蹋雪泥猶記跡，鶴歸華表總成哀。",
            "一尊濁酒和愁酌，淚灑東風醉玉頹。"
        ],
        "title": "無題二首  其二",
        "id": "036ed2e8-41b6-4803-a4da-8be1ba5bd154"
    },
    {
        "author": "俞德鄰",
        "paragraphs": [
            "多病多愁鬢已星，更憐詩骨瘦崚嶒。",
            "百錢挑杖但求醉，五斗折腰良不能。",
            "徒步幸無官長駡，浩歌聊襲散人稱。",
            "世情閲盡忘今古，一合乾坤幾廢興。"
        ],
        "title": "正月十日理髮三首  其一",
        "id": "34748c63-9284-4c0b-893c-4448772ffb9b"
    },
    {
        "author": "俞德鄰",
        "paragraphs": [
            "寂歷勞生歎轉蓬，百年强半走西東。",
            "從師謾學屠龍技，報國元無汗馬功。",
            "二頃有秋生計足，三杯近卯客愁空。",
            "兒童相見從相笑，兩鬢絲絲一老翁。"
        ],
        "title": "正月十日理髮三首  其二",
        "id": "d4fb57c9-130e-4f10-9ac0-c930ac921847"
    },
    {
        "author": "俞德鄰",
        "paragraphs": [
            "晨梳白髮照青銅，歎息光陰過眼空。",
            "一市少年羞袴下，三朝新婦閉車中。",
            "酒逢知己猶堪醉，文不驚人莫送窮。",
            "天下士憂天下事，肯將飛伏較雌雄。"
        ],
        "title": "正月十日理髮三首  其三",
        "id": "cf61c77f-ee0a-4275-a09e-0f342be3dd40"
    },
    {
        "author": "俞德鄰",
        "paragraphs": [
            "柳媚花明二月天，金羈絡馬路三千。",
            "鱣鯨得意縱溟壑，蛙蚓無知閙坎泉。",
            "今古不磨惟正理，是非何必待他年。",
            "離騷已信多忠憤，珍重毋忘鴇羽篇。"
        ],
        "title": "送王舍人之燕山",
        "id": "c64ad4f4-7b91-4088-8166-baa1e56ae649"
    },
    {
        "author": "俞德鄰",
        "paragraphs": [
            "五載綈袍憶故人，春風吹鶴過湖濱。",
            "樓臺冷浸兩溪水，天地清無一點塵。",
            "棹底空觥今杜牧，井中投轄舊陳遵。",
            "萬方一概吾安往，儻許誅茅竟卜鄰。"
        ],
        "title": "游宣慰載酒泛溪即席有作",
        "id": "2e28e5ef-0fd1-449a-9678-1804f6c4a0a9"
    },
    {
        "author": "俞德鄰",
        "paragraphs": [
            "隃望平山碧四圍，鵓鴣啼處見柴扉。",
            "白蘋風起雨初歇，綠葉成陰春又歸。",
            "野外樵夫紛避道，溪邊鷗鳥獨忘機。",
            "深杯百罰人扶醉，一枕西軒月滿衣。"
        ],
        "title": "陪游宣慰游霅歸賦",
        "id": "e2ef6cf0-7164-4f53-80a4-6811b0ee9575"
    },
    {
        "author": "俞德鄰",
        "paragraphs": [
            "宦路風波渺望洋，幾人赤馬旦蒙霜。",
            "便便懶是誇經笥，嗑嗑從渠笑酒囊。",
            "花柳春風朝步屧，菰蒲春水夜鳴榔。",
            "人間別有桃源路，肯爲浮榮替戾岡。"
        ],
        "title": "次韻簡林紹先諸友三首  其一",
        "id": "a700864d-2f5a-4237-ac0f-ae028b32c34c"
    },
    {
        "author": "俞德鄰",
        "paragraphs": [
            "納納乾坤萬彙滋，同聲同氣自相宜。",
            "江山今古幾興廢，湖海交朋屢別離。",
            "落月照梁疑太白，西風揮扇障元規。",
            "老來萬事如泥濁，一笑論文祇自知。"
        ],
        "title": "次韻簡林紹先諸友三首  其二",
        "id": "b19a259f-0c5a-4b93-a361-73a23f8c0033"
    },
    {
        "author": "俞德鄰",
        "paragraphs": [
            "載酒湖山憶盛年，可憐風物竟凄然。",
            "杜陵野老哭春日，空谷佳人倚暮天。",
            "禾黍離離迷故國，旌旗杳杳徧南偏。",
            "虎皮何日包弓矢，老爲羲皇受一廛。"
        ],
        "title": "次韻簡林紹先諸友三首  其三",
        "id": "c4012a3a-ea95-47f1-b0cf-6b2e2df9ae5b"
    },
    {
        "author": "俞德鄰",
        "paragraphs": [
            "世路驅馳力不任，老來世路轉嶇嶔。",
            "小窗一夜芭蕉雨，倦客十年桑梓心。",
            "黄紙紅旗違壯志，青尊綠醑笑孤斟。",
            "故山何日真歸隠，磵水松風直萬金。"
        ],
        "title": "客窗夜雨",
        "id": "2e7edfcd-9fc6-46e8-bc42-7582682d1424"
    },
    {
        "author": "俞德鄰",
        "paragraphs": [
            "黄鶴山前蛻骨仙，飽餐玉蕊潄珠泉。",
            "酒酣拓戟老工部，官冷無氈貧鄭虔。",
            "四海風埃方坱莽，一生岐路幾迍邅。",
            "公今得向揚州死，况復懸車過八年。"
        ],
        "title": "息寮王教授輓詞二首  其一",
        "id": "d2e18eaf-cfb3-45cc-8615-3769dea7fe84"
    },
    {
        "author": "俞德鄰",
        "paragraphs": [
            "昔年牀下拜龐公，數樹梅花一畝宮。",
            "寂寞吟情頭盡鶴，摧頹病骨氣如虹。",
            "祇今有子能傳業，誰念無錢解送終。",
            "千古幽扃鄰牧惰，遥憐環珮月明中。"
        ],
        "title": "息寮王教授輓詞二首  其二",
        "id": "b4f1e8f5-cbdd-461e-a86e-1aeb8a44d4ca"
    },
    {
        "author": "俞德鄰",
        "paragraphs": [
            "宇宙冥冥四月時，小齋吟眺苦低垂。",
            "江城地僻莓苔老，山徑雲深草木滋。",
            "密霧蒙蒙籠翠幄，輕煙冉冉散青絲。",
            "楚宮幽珮勞魂夢，西望巫陽祇自悲。"
        ],
        "title": "梅雨",
        "id": "c3d067aa-89ba-419a-8f43-a0890c32004a"
    },
    {
        "author": "俞德鄰",
        "paragraphs": [
            "老病幽棲覺懶吟，眼觀時態獨關心。",
            "古今不冺春秋筆，天地難欺暮夜金。",
            "幸有別腸堪貯酒，未愁短髮不勝簪。",
            "柴門一閉從春盡，桃李飛花葉又陰。"
        ],
        "title": "老病",
        "id": "7fdf2189-904b-43af-8db7-57fbaf6bd6f7"
    },
    {
        "author": "俞德鄰",
        "paragraphs": [
            "擾擾乾坤幾戰塵，南山北闕意逡巡。",
            "貧思隠語呼庚癸，病怯流年避巳辰。",
            "三顧恐無開濟術，百年須了去來因。",
            "鹿門有約吾將隠，倚杖看雲老此身。"
        ],
        "title": "遣懷",
        "id": "56535081-a0cd-4fcf-9bd8-9f37c8b9ec33"
    },
    {
        "author": "俞德鄰",
        "paragraphs": [
            "來往燕鴻異，逍遥鵬鷃同。",
            "古交千載上，餘論六經中。",
            "瓜渚茅檐月，蕪城柳岸風。",
            "寸心談未了，櫂士莫怱怱。"
        ],
        "title": "送劉伯宣尹松江府五首  其一",
        "id": "c882bed8-3b55-4471-9b9d-2eda388ee889"
    },
    {
        "author": "俞德鄰",
        "paragraphs": [
            "宦途昏抹漆，達士久悲絲。",
            "汲直世多忌，父清人不知。",
            "隆汙俱合道，行止要隨時。",
            "富貴真槐蟻，千年看鼎彝。"
        ],
        "title": "送劉伯宣尹松江府五首  其二",
        "id": "15ce63aa-25e6-4d15-85a1-180dca277b40"
    },
    {
        "author": "俞德鄰",
        "paragraphs": [
            "兵燹三年久，瘡痍百姓同。",
            "政須隨日化，心要與天通。",
            "刻木期難對，屯膏施易窮。",
            "松江三萬頃，盂水愛任公。"
        ],
        "title": "送劉伯宣尹松江府五首  其三",
        "id": "da3baafa-6fe2-4365-ac00-0be88e86f928"
    },
    {
        "author": "俞德鄰",
        "paragraphs": [
            "事叢緣網密，意廣忌才疎。",
            "浩浩皇風遠，遲遲化日舒。",
            "俗移三紀後，德洽百年餘。",
            "擿伏非仁政，生民本一初。"
        ],
        "title": "送劉伯宣尹松江府五首  其四",
        "id": "94e5846c-fe8a-43a0-b9eb-f25a75e42b60"
    },
    {
        "author": "俞德鄰",
        "paragraphs": [
            "烹鮮知政理，履豨識民心。",
            "土壤分南北，詩書亙古今。",
            "遐方猶戰伐，癃老正呻吟。",
            "三尺焦桐在，煩公發至音。"
        ],
        "title": "送劉伯宣尹松江府五首  其五",
        "id": "9a6b0d6a-979e-40be-9ce3-2783c22895cc"
    },
    {
        "author": "俞德鄰",
        "paragraphs": [
            "萬頃湖光一葦杭，畫橋橫接舊堤長。",
            "松環九里煙雲濕，梅壓孤山水月香。",
            "梵宇琳宮增突兀，銅駝金谷自凄凉。",
            "悲吟一夜頭添雪，慚愧崔鴻在洛陽。"
        ],
        "tags": [
            "西湖"
        ],
        "title": "次韻崔郎中遊西湖",
        "id": "3592fe28-81c2-4296-a7a8-67683ec47499"
    },
    {
        "author": "俞德鄰",
        "paragraphs": [
            "山林朝市兩相忘，寂寂幽居興味長。",
            "雨過竹侵書帙浄，風輕花落硯池香。",
            "三杯卯酒醉未醉，一枕午窗凉更凉。",
            "人境結廬元不俗，淵明何必定柴桑。"
        ],
        "title": "范仲山以磵谷居自號爲賦二首  其一",
        "id": "532c49a5-6c88-4903-9d61-ff273f1ae1f6"
    },
    {
        "author": "俞德鄰",
        "paragraphs": [
            "丘壑中間著幼輿，何如此地卜幽居。",
            "棋聲夜靜客飲酒，花影晝閒兒讀書。",
            "塵世覆蕉多得鹿，癡人緣木更求魚。",
            "先生夢覺渾無事，一笑浮雲指太虛。"
        ],
        "title": "范仲山以磵谷居自號爲賦二首  其二",
        "id": "ce4425d1-c60b-4b1b-9a80-aeddec9d4198"
    },
    {
        "author": "俞德鄰",
        "paragraphs": [
            "三徑嵐煙護碧苔，地無高下總栽梅。",
            "花隨流水繞除去，雲共好山排闥來。",
            "月冷蛙聲諠鼓吹，風清蜃氣聳樓臺。",
            "過逢况有侯芭在，白首玄經未足咍。"
        ],
        "title": "山房遣興",
        "id": "3073dd8f-854a-4459-be1f-771beff1bc6b"
    },
    {
        "author": "俞德鄰",
        "paragraphs": [
            "躡石捫蘿一徑通，凭闌極目思無窮。",
            "川明竹樹蕭疎外，人語煙雲杳靄中。",
            "風月五湖西子舸，樓臺千古梵王宮。",
            "艱難隠遁尋幽憩，晤語無人憶贊公。"
        ],
        "title": "遊靈巖",
        "id": "a7e094b6-a236-4c45-8552-c5e0ef671e8c"
    },
    {
        "author": "俞德鄰",
        "paragraphs": [
            "白首玄經病子雲，感時懷舊獨霑巾。",
            "十年戰伐多新鬼，四海逢迎少故人。",
            "上苑鶑花非昔日，曲江蒲柳爲誰春。",
            "湧金香酒甜如蜜，滿眼沽來莫厭頻。"
        ],
        "title": "次韻趙提舉二首  其一",
        "id": "7f98a81e-6109-48ae-bc84-86a2a9e3a781"
    },
    {
        "author": "俞德鄰",
        "paragraphs": [
            "寂歷謀生後計然，已將窮達付蒼天。",
            "狙公枉自計朝暮，徐邈但知中聖賢。",
            "歲月催人如過隙，功名隨世任先鞭。",
            "紛紛燕雀驚鷹隼，誰識圖真在左綿。"
        ],
        "title": "次韻趙提舉二首  其二",
        "id": "ec5a4bb7-ccf7-41a7-b965-0343981c2fc7"
    },
    {
        "author": "俞德鄰",
        "paragraphs": [
            "山林何所樂，忽忽遂忘歸。",
            "江闊天低水，山深霧濕衣。",
            "青蟲當戶織，白鳥背人飛。",
            "野性因留滯，非干與世違。"
        ],
        "title": "山林樂四首  其一",
        "id": "65f2f252-cbcc-4d3d-938e-548e33e21f18"
    },
    {
        "author": "俞德鄰",
        "paragraphs": [
            "山林何所樂，佳興四時同。",
            "琴罷庭留月，酒殘松度風。",
            "鶴歸蒼漢外，猿叫碧蘿中。",
            "却笑磻溪叟，區區理釣筒。"
        ],
        "title": "山林樂四首  其二",
        "id": "bda3ba01-3b2d-4fc4-9b34-e51cc105d2ed"
    },
    {
        "author": "俞德鄰",
        "paragraphs": [
            "山林何所樂，所樂在琴書。",
            "醉買中山酒，遊乘下澤車。",
            "結交忘鹿豕，分席混樵漁。",
            "何必桃源路，方爲隠者居。"
        ],
        "title": "山林樂四首  其三",
        "id": "f18aac43-6b79-4277-8136-9aa03360b540"
    },
    {
        "author": "俞德鄰",
        "paragraphs": [
            "山林何所樂，幽處兩三家。",
            "曲徑新移竹，疎籬舊著花。",
            "嵐煙千嶂合，野水一橋斜。",
            "誰道無音樂，漁陽有摻撾。"
        ],
        "title": "山林樂四首  其四",
        "id": "a4ae74f9-9a83-4cca-8acf-c345baf1515a"
    },
    {
        "author": "俞德鄰",
        "paragraphs": [
            "柳外澄波繫小艖，玉皇宮畔梵王家。",
            "蟻浮臘味杯行酒，鶴避晴煙竈煮茶。",
            "客裏招邀慙草率，座中霑洽笑蘭闍。",
            "杖藜歸路西風晚，一抹寒林萬點鴉。"
        ],
        "title": "淮楚絕無行樂地萬柳池邊有開元小寺稍潔因載酒約淮上翁荀桂叔林紹先諸友同遊",
        "id": "72b216e4-2dd2-4e99-8601-5d776f6472c5"
    },
    {
        "author": "俞德鄰",
        "paragraphs": [
            "金粟松摧故國荒，春秋未作歎詩亡。",
            "十年漂泊家千里，百代興衰夢一場。",
            "蠙浦風清波鴨綠，漁梁春暖酒鵝黄。",
            "相逢且盡尊前醉，莫遣愁多白髮長。"
        ],
        "title": "次韻夏楚材登山陽故城有感",
        "id": "a37c7d0c-0ea1-4700-b266-acc836e4d32a"
    },
    {
        "author": "俞德鄰",
        "paragraphs": [
            "茫茫南國徧旌旗，九日明朝有所思。",
            "元亮暮年書甲子，靈均初度憶庚寅。",
            "魚龍寂寞秋江闊，豺虎從衡客路危。",
            "歸去白雲堪共卧，萬山深處結茅茨。"
        ],
        "title": "初度留山陽",
        "id": "ebaa7afc-60b6-4f4f-9643-99f328f6da6f"
    },
    {
        "author": "俞德鄰",
        "paragraphs": [
            "風雨淒淒戰客衣，長淮東去鴈南飛。",
            "碧山學士老復老，芳草王孫歸不歸。",
            "尊酒細論悲昨夢，囊書空負笑前非。",
            "木奴千輩侯千戶，早晚應須賦式微。"
        ],
        "title": "答淮上翁二首  其一",
        "id": "432e3221-37aa-4d9a-8787-a45967857a00"
    },
    {
        "author": "俞德鄰",
        "paragraphs": [
            "京江語別十三春，宇宙茫茫幾戰塵。",
            "客路秋風欺白髮，陰房夜雨濕青燐。",
            "杖藜嘆世悲誰子，懸印朝天少故人。",
            "回首鹿門思舊隠，荒墳宿草更沾巾。"
        ],
        "title": "答淮上翁二首  其二",
        "id": "f5e686e1-40b4-4a71-ae0d-5257c7b5ddee"
    },
    {
        "author": "俞德鄰",
        "paragraphs": [
            "長淮滾濁瀾，春半尚嚴寒。",
            "久客愁無寐，懷人醉不歡。",
            "讀書狂李白，忘事老師丹。",
            "何日歸林下，悠然飯一簞。"
        ],
        "title": "懷林紹先三首  其一",
        "id": "ab6525f1-542d-496d-a3bf-296f73b4c4e0"
    },
    {
        "author": "俞德鄰",
        "paragraphs": [
            "歲歲苦擔簦，飄然雲水僧。",
            "星霜變玄鳥，天地有青蠅。",
            "留滯慵僮僕，懷歸畏友朋。",
            "求田端有暇，誰復問陳登。"
        ],
        "title": "懷林紹先三首  其二",
        "id": "2fc08896-870b-4c01-b5a2-6d32c3a8366b"
    },
    {
        "author": "俞德鄰",
        "paragraphs": [
            "羈懷不自憀，明日又花朝。",
            "我畏杖藜遠，君難折簡招。",
            "愁長憐髮短，室邇嘆人遥。",
            "剪盡西窗燭，憑誰慰寂寥。"
        ],
        "title": "懷林紹先三首  其三",
        "id": "de1a6785-5fa7-4dcf-b4a8-52c7c07bf0ca"
    },
    {
        "author": "俞德鄰",
        "paragraphs": [
            "紫氣浮關悵客情，琳宮羸卧絕逢迎。",
            "長廊夜靜蛩吟苦，古殿秋深鶴唳清。",
            "勾漏丹砂何處問，藍橋雲液爲誰傾。",
            "捲簾殘月斜窺牖，街鼓鼕鼕又五更。"
        ],
        "title": "寓山陽天慶館作",
        "id": "77b556b5-999c-4e8f-b4fc-8cc432f37893"
    },
    {
        "author": "俞德鄰",
        "paragraphs": [
            "藜牀聽雨卧，雨霽抱琴行。",
            "古徑荒苔合，秋渠墜葉平。",
            "流年悲鴈影，往事咽蛩聲。",
            "誰識玄都觀，劉郎舊有名。"
        ],
        "title": "次韻陳教授見寄二首  其一",
        "id": "05127796-b0d6-439f-82b6-00250c5a5403"
    },
    {
        "author": "俞德鄰",
        "paragraphs": [
            "江城吾舊隠，今歲喜秋穰。",
            "一頃南山豆，千畦負郭薑。",
            "看雲扃戶晚，對月引杯長。",
            "他日憑魚鴈，猶堪話楚狂。"
        ],
        "title": "次韻陳教授見寄二首  其二",
        "id": "08b08b43-c511-4bbb-ab56-0dd375210976"
    },
    {
        "author": "俞德鄰",
        "paragraphs": [
            "倦客思歸整旆鞍，班荆祖道駐江干。",
            "浮雲流水別離易，明月清風會晤難。",
            "携妓東山須載酒，上書北闕莫求官。",
            "諸公衮衮君休羨，得馬還將失馬看。"
        ],
        "title": "送程道大歸新安兼簡憲使盧處道學士四首  其一",
        "id": "f2d20887-e0c9-479e-adb5-3cdd7f3c6751"
    },
    {
        "author": "俞德鄰",
        "paragraphs": [
            "十年故國黍離離，一日翩然賦式微。",
            "儒服政憐山鳥怪，機心何獨海鷗飛。",
            "山中朝露閒觀槿，嶺曲春風自采薇。",
            "蒼狗白衣從變化，是今非昔昔誰非。"
        ],
        "title": "送程道大歸新安兼簡憲使盧處道學士四首  其二",
        "id": "f9693894-5829-4d91-9021-ae94a6c70061"
    },
    {
        "author": "俞德鄰",
        "paragraphs": [
            "我生慚愧賈胡留，暮鼓晨鐘復報秋。",
            "萬里橋南存舊宅，十年客舍尚并州。",
            "青山是處堪埋骨，白髮新來漸滿頭。",
            "此日送君何限意，長江萬折有東流。"
        ],
        "tags": [
            "长江"
        ],
        "title": "送程道大歸新安兼簡憲使盧處道學士四首  其三",
        "id": "2f6007c6-65dc-4305-bbdf-09f0a3a74a29"
    },
    {
        "author": "俞德鄰",
        "paragraphs": [
            "戔戔束帛賁丘阿，有幾英雄入網羅。",
            "少室山人徵不起，貞元朝士已無多。",
            "聲光赫奕埋輪使，音調凄清扣角歌。",
            "傾蓋相驩應恨晚，喬松千尺有絲蘿。"
        ],
        "title": "送程道大歸新安兼簡憲使盧處道學士四首  其四",
        "id": "4ea83252-462c-4e55-9837-d1eef4cd351a"
    },
    {
        "author": "俞德鄰",
        "paragraphs": [
            "此生慚愧馬牛襟，返鎖柴門歲月深。",
            "避地管寧甘白帽，登臺郭隗自黄金。",
            "風霜漸老騷人鬢，天地元知國士心。",
            "却喜程侯晚相遇，長魚碧酒共清吟。"
        ],
        "title": "次韻程道益見贈二首  其一",
        "id": "19eadf17-6ed7-40c8-8168-0a3e04a86e43"
    },
    {
        "author": "俞德鄰",
        "paragraphs": [
            "十載時艱淚染襟，餘生幾擬託幽深。",
            "匹夫無罪空懷璧，校尉有官從摸金。",
            "老去風塵猶瞇眼，春來藥裹更關心。",
            "草玄作賦吾何敢，梁父吟成祇自吟。"
        ],
        "title": "次韻程道益見贈二首  其二",
        "id": "1375ee60-bfbd-4f24-8fb2-9eed450bd8a4"
    },
    {
        "author": "俞德鄰",
        "paragraphs": [
            "病來十日閉茅廬，孤負吟詩與著書。",
            "牀下不知牛是蟻，濠間誰識子非魚。",
            "羸形分絕麒麟畫，老境堪同鹿豕居。",
            "坎止流行隨所寓，分明天地一籧篨。"
        ],
        "title": "病中三首  其一",
        "id": "bb87c255-a8c1-4c5b-a075-12d4dd98a15a"
    },
    {
        "author": "俞德鄰",
        "paragraphs": [
            "腐儒麤糲愧無功，一月兼旬卧病中。",
            "賦就但應增肺渴，檄成元不愈頭風。",
            "移心有法難忘藥，折臂無緣定作公。",
            "世事漸艱吾已老，翛然夢不到槐宮。"
        ],
        "title": "病中三首  其二",
        "id": "69c3654f-e570-4b41-a0b0-790a2b0a2e76"
    },
    {
        "author": "俞德鄰",
        "paragraphs": [
            "婢尋本草犬迎醫，二豎驅除去復隨。",
            "衰老維摩常示病，瘦生杜甫不關詩。",
            "門堪羅雀那容駟，釜不烹魚但作糜。",
            "見說九重徵武士，却須攘臂學支離。"
        ],
        "title": "病中三首  其三",
        "id": "14f980ac-03e7-4225-af25-2042a887c6ec"
    },
    {
        "author": "俞德鄰",
        "paragraphs": [
            "閩粵驅馳後，乾坤震蕩中。",
            "名雖高斗北，身竟老遼東。",
            "仕止因時異，悲懽與世同。",
            "洛濱多侍從，立懦獨清風。"
        ],
        "title": "故舶使知泉州趙公挽詞五首  其一",
        "id": "e4a3a82a-cdec-418c-91a8-78e436ba82ca"
    },
    {
        "author": "俞德鄰",
        "paragraphs": [
            "慷慨辭雙節，逍遥寄一筇。",
            "揚雄雖若鳳，老子自猶龍。",
            "霽月窗前草，悲風隴上松。",
            "遺民應巷哭，何但輟秦舂。"
        ],
        "title": "故舶使知泉州趙公挽詞五首  其二",
        "id": "64f55576-4469-4a08-99e8-d3cada76dc48"
    },
    {
        "author": "俞德鄰",
        "paragraphs": [
            "壯歲風雲會，衰齡岸谷遷。",
            "芾棠南國裏，細柳曲江邊。",
            "天地紛戈甲，園林寂管絃。",
            "康成共丁卯，肯避巳辰年。"
        ],
        "title": "故舶使知泉州趙公挽詞五首  其三",
        "id": "c57f3ba5-1b01-4abc-bcc0-d93869df1ffe"
    },
    {
        "author": "俞德鄰",
        "paragraphs": [
            "杜陵侔稷契，諸葛陋袁曹。",
            "道在七分易，文過九辯騷。",
            "丘原終古閉，嵩嶽極天高。",
            "况復階庭樹，于今有鳳毛。"
        ],
        "title": "故舶使知泉州趙公挽詞五首  其四",
        "id": "2196bab5-bc60-497a-9992-01df8ffef017"
    },
    {
        "author": "俞德鄰",
        "paragraphs": [
            "世梗投林密，人稀寄驛遲。",
            "一朝傳易簀，千古竟騎箕。",
            "斲鼻空悲郢，援琴謾憶期。",
            "薤歌嗟已晚，生死負恩私。"
        ],
        "title": "故舶使知泉州趙公挽詞五首  其五",
        "id": "65b3a9a8-1702-46a8-aad0-40e5f96e2e8f"
    },
    {
        "author": "俞德鄰",
        "paragraphs": [
            "衮繡三朝樂盛時，湖山廊廟兩棲遲。",
            "一聲鼙鼓乾坤沸，萬里煙塵草木悲。",
            "隔葉黄鸝空睍睆，定巢紫燕尚差池。",
            "春風不管人間事，猶繞雕闌颺綠漪。"
        ],
        "title": "秋壑堂",
        "id": "9d47c718-98d3-4bf7-8356-8b00b9724fcc"
    },
    {
        "author": "俞德鄰",
        "paragraphs": [
            "形影參商已六春，春風吹夢益霑巾。",
            "江頭楊柳送行客，窗外梅花疑故人。",
            "世事茫茫山嶽隔，年光冉冉燕鴻新。",
            "一尊何日重携手，鶴外乾坤迥不塵。"
        ],
        "title": "懷聶道錄二首  其一",
        "id": "22692cdc-7447-4fd7-a334-ff730e9d9702"
    },
    {
        "author": "俞德鄰",
        "paragraphs": [
            "夜鶴朝猿伴苦吟，碧窗靜鎖綠雲陰。",
            "青精可飯藥資乏，黄獨無苗山雪深。",
            "豈有故人分祿米，但聞隠士寄焦琴。",
            "相思一夜生春草，明月滿街天籟沈。"
        ],
        "title": "懷聶道錄二首  其二",
        "id": "019f5550-7cc0-43a2-a731-96a2324f0f56"
    },
    {
        "author": "俞德鄰",
        "paragraphs": [
            "桐帽椶鞋破曉煙，落花飛絮暮春天。",
            "風簷轉日噪乾鵲，雲樹隔溪啼杜鵑。",
            "客引茅亭沽舊酒，僧邀竹院話枯禪。",
            "病餘一事還堪笑，脚力輕鬆倍去年。"
        ],
        "title": "病愈出游",
        "id": "9357bf22-c3e7-4e2e-9005-7f0bfe25279d"
    },
    {
        "author": "俞德鄰",
        "paragraphs": [
            "磵飲巖棲願已違，小舟拂曉泛漣漪。",
            "蒲叢露冷泣姑惡，木末雲深叫子規。",
            "山近三茅便杖屐，酒沽五里带糟醨。",
            "乘風俓擬尋幽躅，莫負當年汗漫期。"
        ],
        "title": "舟行欲訪三茅踐許宗師鶴會之約",
        "id": "0af385f6-2d47-47d6-8697-7045a42dc81a"
    },
    {
        "author": "俞德鄰",
        "paragraphs": [
            "夢入三茅叩玉扉，樓臺金碧浄朝暉。",
            "巖花澗草高低見，田鶴沙禽下上飛。",
            "道士倚牆方熟睡，至人杜德不言機。",
            "人間天上元非遠，非想非非更覺非。"
        ],
        "title": "夜卧旅邸夢入三茅山一道士病一道士鼾睡因作詩紀其概云",
        "id": "ee5d6087-b17b-436e-a005-c8cbc51fc52f"
    },
    {
        "author": "俞德鄰",
        "paragraphs": [
            "人日吟窗滌硯塵，探官擘繭笑鄉鄰。",
            "山人雅愛終南徑，詩客空懷渭北春。",
            "譽毀蓋棺猶未了，勳名看鏡不須頻。",
            "從今好是支離卧，有客問余方負薪。"
        ],
        "title": "人日",
        "id": "c48083b8-b006-48ab-a9e7-be2e0cc98964"
    },
    {
        "author": "俞德鄰",
        "paragraphs": [
            "性儉家常足，心閒體自胖。",
            "令名緣有子，良貴不須官。",
            "遺像衣冠古，高堂几席寒。",
            "他年說耆舊，回首重辛酸。"
        ],
        "title": "郭朝奉挽詞二首  其一",
        "id": "577e86a1-6eb5-4b4c-b549-27b46d129913"
    },
    {
        "author": "俞德鄰",
        "paragraphs": [
            "世態十年別，交情奕代論。",
            "及門先倒屣，引酌定空尊。",
            "杖屨春風語，松楸夜月魂。",
            "些成嗟已晚，江闊聽啼猿。"
        ],
        "title": "郭朝奉挽詞二首  其二",
        "id": "8bd69878-07cd-4724-b714-b0e2f5c34bf3"
    },
    {
        "author": "俞德鄰",
        "paragraphs": [
            "藕花汀畔柳絲垂，杯酒殷勤話別離。",
            "風雨對牀空有約，池塘夢草竟無詩。",
            "荒墳日落誰人弔，古屋苔深獨我悲。",
            "畢竟功名大槐國，排雲書在即豐碑。"
        ],
        "title": "悼俞仁則",
        "id": "286cfd28-b765-4cd8-8550-eb1111a8a804"
    },
    {
        "author": "俞德鄰",
        "paragraphs": [
            "澤國江山冷戰雲，扁舟春晚忽逢君。",
            "荒城鼓角含商氣，舊曲樓臺暗楚氛。",
            "海燕認巢迷故主，苔蝸篆壁變新文。",
            "更憐庾信江南賦，音調凄清不忍聞。"
        ],
        "title": "吳門逢友人",
        "id": "0c657ccc-9e1b-41a5-bb84-ac62e365084b"
    },
    {
        "author": "俞德鄰",
        "paragraphs": [
            "七閩幕府藉詞臣，一笑平反草木春。",
            "制下九重新渙汗，胸蟠千古舊經綸。",
            "生平耻不爲伊傅，夜半何煩問鬼神。",
            "無限焦枯待霖雨，好將斯道覺斯民。"
        ],
        "title": "送張師道",
        "id": "723f4f85-e6a7-4c41-95b8-aa77dcf61317"
    },
    {
        "author": "俞德鄰",
        "paragraphs": [
            "霧豹文章野鶴姿，黄冠晦跡淛江涯。",
            "携家擬就鹿門隠，奏賦何期狗監知。",
            "觸熱問塗行有日，排雲論事豈無時。",
            "太平上策須傾倒，更憶崆峒麥熟詩。"
        ],
        "title": "送道士孫雪房",
        "id": "c2b81f21-6539-47d0-8ffa-b7869fa0e8f4"
    },
    {
        "author": "俞德鄰",
        "paragraphs": [
            "帝睠東南用正人，角巾歸第請何頻。",
            "相公久矣倦台鼎，故國依然倚世臣。",
            "霖雨合歸天上作，忠言須造榻前陳。",
            "丈夫出處非徒爾，四海安危寄一身。"
        ],
        "title": "送董左丞二首  其一",
        "id": "ecb367e2-ca7e-435f-ba7b-6d3bc50e40dc"
    },
    {
        "author": "俞德鄰",
        "paragraphs": [
            "煌煌勳業繪凌煙，共說韋平有世賢。",
            "黄閤紫樞名將相，凉臺燠館半神仙。",
            "百年富貴真槐國，一日清閒勝葛天。",
            "祇恐九重方側席，東山未許遽高眠。"
        ],
        "title": "送董左丞二首  其二",
        "id": "b7c05bfc-bd8d-4009-a131-71b206bed8c5"
    },
    {
        "author": "俞德鄰",
        "paragraphs": [
            "密樹幽花似遠村，循除流水自渾渾。",
            "無僧肯送盧仝米，有客時過陸抗門。",
            "月暈河天魚散子，泥融雨徑竹生孫。",
            "十年四海干戈滿，似此遺民幾戶存。"
        ],
        "title": "閒居遣懷",
        "id": "d2de112a-2762-4e1f-912f-f8f42d30703a"
    },
    {
        "author": "俞德鄰",
        "paragraphs": [
            "繡衣持斧舊詩翁，天與奇葩襯綺櫳。",
            "翠㔩葉攢珠的皪，碧搔頭映玉瓏璁。",
            "氤氳香霧迷叢蝶，淡沲晴颸颺轉蓬。",
            "安得素娥斟綠醑，緩歌一闋月明中。"
        ],
        "title": "爲湯提刑賦南園玉繡毬花二首  其一",
        "id": "ffeca1ef-c091-4898-aa46-65e36a620c94"
    },
    {
        "author": "俞德鄰",
        "paragraphs": [
            "愁煙泫露泣明妃，萬蝶魂迷倦不飛。",
            "帳簇流蘇裀翡翠，階翻蹴踘落珠璣。",
            "瓊葩分韻香疑減，柳絮成團似却非。",
            "風雨朝昏他日約，忍令容易失芳菲。"
        ],
        "title": "爲湯提刑賦南園玉繡毬花二首  其二",
        "id": "fd7d5464-b192-4a42-988d-86fc27584afd"
    },
    {
        "author": "俞德鄰",
        "paragraphs": [
            "玉骨冰肌不受塵，紛紛紅紫謾爭春。",
            "最宜巖壑風霜夜，相對心腸鐵石人。",
            "寂寞上林迷霧苑，嵯峨巫岫隔煙津。",
            "翛然自得閒中趣，肯與姚黄作素臣。"
        ],
        "title": "次韻陳靜佳詠梅",
        "id": "a1118eed-f671-4ce9-abd1-81b4a37fe7e1"
    },
    {
        "author": "俞德鄰",
        "paragraphs": [
            "古寺倚崢嶸，春風信馬行。",
            "猿吟千樹暗，僧定一燈明。",
            "野水循除出，庭莎夾徑生。",
            "云何多俗韻，一宿又江城。"
        ],
        "title": "古寺",
        "id": "5465823c-fe46-4eef-b7d5-696f019e270b"
    },
    {
        "author": "俞德鄰",
        "paragraphs": [
            "杞國天將壓，蒼梧雲正愁。",
            "龍胡垂可挽，魚腹葬何憂。",
            "萬死丹心在，千齡王氣收。",
            "縣知精衛忿，今古不能休。"
        ],
        "title": "故樞密使陸公挽詞三首  其一",
        "id": "5d2a19b3-dbe8-4c26-9c93-2fc8cde27509"
    },
    {
        "author": "俞德鄰",
        "paragraphs": [
            "七朝迷瘴霧，一昔倒狂瀾。",
            "天意竟難料，皇圖不再安。",
            "寧甘蹈東海，不忍縶南冠。",
            "自古誰無死，從容就義難。"
        ],
        "title": "故樞密使陸公挽詞三首  其二",
        "id": "9644f76d-1292-47be-9343-3ca97b2faf0b"
    },
    {
        "author": "俞德鄰",
        "paragraphs": [
            "羣雄紛愛死，一士獨捐生。",
            "曆數絕誰續，綱常晦復明。",
            "人皆念王蠋，天豈禍程嬰。",
            "淚眼休枯盡，他年看史評。"
        ],
        "title": "故樞密使陸公挽詞三首  其三",
        "id": "091f0429-2571-43fb-9d38-fdbdc050f3ca"
    },
    {
        "author": "俞德鄰",
        "paragraphs": [
            "雞鳴羣動已憧憧，習靜工夫自笑慵。",
            "風月一襟霜兩鬢，圖書萬卷酒千鍾。",
            "維摩示病元非病，李廣難封不願封。",
            "世道隆污隨所適，我知老子本猶龍。"
        ],
        "title": "次韻答酈學正見贈三首  其一",
        "id": "625942c0-7f89-4888-9651-421296507f9f"
    },
    {
        "author": "俞德鄰",
        "paragraphs": [
            "蕭森竹柏小蒲菴，身世嵇康七不堪。",
            "眼底故人俱寂寞，鏡中衰髮自䰐鬖。",
            "過車慷慨陳清酹，舊館殷勤脫左驂。",
            "老我與君同此意，紛紛輕薄不須談。"
        ],
        "title": "次韻答酈學正見贈三首  其二",
        "id": "b991f455-1dd0-415e-86cb-a29c1852e79f"
    },
    {
        "author": "俞德鄰",
        "paragraphs": [
            "粥飯隨緣類出家，小瓶汲月自煎茶。",
            "浮榮等是蕉中鹿，薄俗堪憐井底蛙。",
            "南畝半栽元亮秫，東陵多種邵平瓜。",
            "青鞋布襪相隨去，九陌紅塵任沒車。"
        ],
        "title": "次韻答酈學正見贈三首  其三",
        "id": "e553a34f-454f-4076-9cf5-0cb463124b8e"
    },
    {
        "author": "俞德鄰",
        "paragraphs": [
            "擬效時人恥效尤，時人嫉我亦如讎。",
            "携金嬾市燕臺駿，賣劍聊尋渤海牛。",
            "白髮盈簪羞我老，黄花滿徑爲誰秋。",
            "尊前有酒休辭醉，癡絕由來愛虎頭。"
        ],
        "title": "次韻陳教授見寄二首  其一",
        "id": "89ad5b35-5cc9-4ea4-801a-e98c4f300104"
    },
    {
        "author": "俞德鄰",
        "paragraphs": [
            "朝暮何人肯拔尤，周民何友亦何讎。",
            "還家久類蘇耽鶴，溷世聊歌甯戚牛。",
            "筆在不妨書甲子，詩亡誰爲作春秋。",
            "百年修短終歸盡，倚杖看山任白頭。"
        ],
        "title": "次韻陳教授見寄二首  其二",
        "id": "bf5c0fcb-d6cd-449e-ae8f-d86456b879e1"
    },
    {
        "author": "俞德鄰",
        "paragraphs": [
            "野鶴乘軒愧不才，柴門鍵密晝慵開。",
            "荒亭鎖霧紅葵老，古木號風白雨來。",
            "酒免官沽時一醉，詩非私貸日相催。",
            "人間萬事皆兒戲，千載昆明幾劫灰。"
        ],
        "title": "夏五園亭對雨漫成六首  其一",
        "id": "28e26db6-8c2b-4143-a8bb-d2bd14f17f10"
    },
    {
        "author": "俞德鄰",
        "paragraphs": [
            "從來工瑟莫吹竽，赤米黄虀儘自娛。",
            "種柳藏鴉憐哺母，葺巢護燕待將雛。",
            "荆榛少剪但除道，瓜芋多栽莫問區。",
            "金馬玉堂元有分，青銅慚愧白髭鬚。"
        ],
        "title": "夏五園亭對雨漫成六首  其二",
        "id": "96cb3ec5-4a5e-47e9-b5e1-84742b05109a"
    },
    {
        "author": "俞德鄰",
        "paragraphs": [
            "鏡中勳業不須論，拭髮何由得馬肝。",
            "日暮論文思李白，年衰忘事類師丹。",
            "幾多歸燕愁無主，是處鳴蛙總爲官。",
            "多謝天公相勞苦，梅風吹雨長琅玕。"
        ],
        "title": "夏五園亭對雨漫成六首  其三",
        "id": "277081a2-0524-4b61-9779-d87f5be26f3a"
    },
    {
        "author": "俞德鄰",
        "paragraphs": [
            "五噫休作不平鳴，世事悠悠弈一枰。",
            "歌有紅兒休用比，酒無白墮亦須傾。",
            "青山倘是埋骨好，素髮何嫌照眼明。",
            "鼎鼎百年三萬日，曉煙收盡暮雲橫。"
        ],
        "title": "夏五園亭對雨漫成六首  其四",
        "id": "7888a5bd-39c5-44e1-8228-df5a778be308"
    },
    {
        "author": "俞德鄰",
        "paragraphs": [
            "雨霽雲收正午天，槐陰翳翳北窗眠。",
            "百年未了暫爲客，一日得閒真是仙。",
            "美酒但尋知己飲，好詩休用俗人傳。",
            "山林鐘鼎知誰是，輸與鴟夷理釣船。"
        ],
        "title": "夏五園亭對雨漫成六首  其五",
        "id": "52550fe9-46b9-49ce-9209-e79b14ac71e8"
    },
    {
        "author": "俞德鄰",
        "paragraphs": [
            "有酒能澆磊磈胸，人生何處不從容。",
            "橫飛遼海成孤鶴，老死南陽亦卧龍。",
            "習靜一丘聊自足，逢時萬戶莫先封。",
            "梧楸門巷將迎少，澗曲分畦學老農。"
        ],
        "title": "夏五園亭對雨漫成六首  其六",
        "id": "77fff334-8e5b-435d-8388-f64dcc6aec05"
    },
    {
        "author": "俞德鄰",
        "paragraphs": [
            "尊酒旗亭說舊遊，重來茂苑又深秋。",
            "煙霞靜鎖詩人屋，風雨常欺倦客樓。",
            "獨鴈叫羣天漠漠，蹇馿畏滑路悠悠。",
            "相思清夜黄花老，一琖寒燈萬斛愁。"
        ],
        "title": "秋泊吳門寄友",
        "id": "bf721528-b554-4769-a4f5-3a5bf97608e5"
    },
    {
        "author": "俞德鄰",
        "paragraphs": [
            "鯤鵬意氣鶴精神，髣髴風流賀季真。",
            "三顧豈無天下計，百年空老夢中身。",
            "兵塵滿眼誰知己，儒術謀生每誤人。",
            "長嘯歸來尋舊隠，石田茅屋未全貧。"
        ],
        "title": "次韻薛曉翁教授",
        "id": "cbc5bd97-2836-4a70-9bdd-dba803273583"
    },
    {
        "author": "俞德鄰",
        "paragraphs": [
            "門外紅塵競往還，小軒容膝自怡顔。",
            "三杯對影夜邀月，一笏拄頤朝看山。",
            "芳草落花春不老，鳴鳩乳燕樂相關。",
            "人間尋徧無閒境，閒境由來祇此間。"
        ],
        "title": "閒境",
        "id": "6c4f72c7-b6bd-467e-aeb2-9bf7b5675261"
    },
    {
        "author": "俞德鄰",
        "paragraphs": [
            "小園雨過草離離，寂寞葵榴又一時。",
            "載酒客來閒問字，催租人去更吟詩。",
            "一杯淡粥學僧供，三尺高牀避鬼吹。",
            "百歲光陰行六十，世間何許鳳凰池。"
        ],
        "title": "小園漫興四首  其一",
        "id": "2edc856a-d874-4fa2-883a-e65881188287"
    },
    {
        "author": "俞德鄰",
        "paragraphs": [
            "杖藜竹外獨徘徊，歎息人間幾劫灰。",
            "燕頷素無難食肉，蟹螯才有便持杯。",
            "世人枉是皆欲殺，明主何嘗肯棄才。",
            "多謝諸公共推輓，公車時亦到蒿萊。"
        ],
        "title": "小園漫興四首  其二",
        "id": "97c67481-40b5-42b2-93bd-fa17f14964f3"
    },
    {
        "author": "俞德鄰",
        "paragraphs": [
            "公車縱肯詔遺民，宣髮蕭蕭已滿巾。",
            "美景昔時多樂事，豐年今日有饑人。",
            "翻雲覆雨憐輕薄，洗眼開懷任屈伸。",
            "野鶴瘦軀馴鹿性，此時寧復繪麒麟。"
        ],
        "title": "小園漫興四首  其三",
        "id": "b48078f0-b9db-4fb4-a866-8e978daf15a2"
    },
    {
        "author": "俞德鄰",
        "paragraphs": [
            "華髮思鄉去苦遲，人民城郭總成非。",
            "九原可作吾誰與，三徑就荒胡不歸。",
            "詩思寂寥無腹稿，病軀顦顇減腰圍。",
            "有時夢與鍾期遇，閒拂枯桐按玉徽。"
        ],
        "title": "小園漫興四首  其四",
        "id": "14ddda7b-4588-4a9b-ba51-5f2e35eb8abc"
    },
    {
        "author": "俞德鄰",
        "paragraphs": [
            "北轍南轅一昔分，何時尊酒細論文。",
            "談經舉世用燕說，橫筆何人靜楚氛。",
            "朋輩風流推李杜，弟兄詞藻愧機雲。",
            "麟洲有客長迴首，歸誦琅章飫所聞。"
        ],
        "title": "懷蕭道夫",
        "id": "81c43dbb-ed0c-4354-8a26-67b9593522ad"
    },
    {
        "author": "俞德鄰",
        "paragraphs": [
            "青鏡霜刀杳莫尋，陳留巷陌故陰陰。",
            "鴻飛猶記東西跡，燕去難留下上音。",
            "多病樂天悲老近，三生杜牧恨春深。",
            "浮雲柳絮元無準，慚愧人間兒女心。"
        ],
        "title": "泊閻橋有懷",
        "id": "24f03090-e884-43a3-b538-31a264030b96"
    },
    {
        "author": "俞德鄰",
        "paragraphs": [
            "百年何處築菟裘，又向周南歎滯留。",
            "砧韻但能凄客枕，鴈聲渾不到歌樓。",
            "江湖展轉魚千里，今古驅馳貉一丘。",
            "回首金焦渺何許，瀟瀟風雨使人愁。"
        ],
        "title": "戲簡友人二首  其一",
        "id": "813d1400-0415-490b-8b46-4c1feb32398a"
    },
    {
        "author": "俞德鄰",
        "paragraphs": [
            "茅齋蓬鬢靜編蒲，誰使擔簦問客途。",
            "萬里晴雲離塞鴈，一天明月繞枝烏。",
            "羈愁浩渺夜將半，詩思凄凉歲欲徂。",
            "却羨故人沉醉處，紅樓紅粉擁紅鑪。"
        ],
        "title": "戲簡友人二首  其二",
        "id": "1b4f2e85-fce9-4c7e-9603-eabc6c7f1dd5"
    },
    {
        "author": "俞德鄰",
        "paragraphs": [
            "馬周淹逆旅，夢寐憶常何。",
            "琴古知音少，囊空得句多。",
            "凄凉憐我老，慷慨爲誰歌。",
            "三尺匣中劍，時時自濯磨。"
        ],
        "title": "次郭元德二首  其一",
        "id": "1a7f02f7-2993-498b-a2b9-84eacf17fee3"
    },
    {
        "author": "俞德鄰",
        "paragraphs": [
            "昔賢多不偶，今我欲如何。",
            "浮世歡娛少，衰年感慨多。",
            "吾伊繙蠹簡，欵乃聽漁歌。",
            "自笑平生志，低回竟不磨。"
        ],
        "title": "次郭元德二首  其二",
        "id": "126d3f4e-6312-4c95-a6b5-5349483164ad"
    },
    {
        "author": "俞德鄰",
        "paragraphs": [
            "挾冊知何用，援琴且自寬。",
            "世途今更險，客枕夜偏寒。",
            "俯仰隨時易，隆汙合道難。",
            "功名大槐夢，青鏡莫頻看。"
        ],
        "title": "次韻郭元德旅懷",
        "id": "0d9f4f8e-8b95-496c-87a3-1d0284c5ee2f"
    },
    {
        "author": "俞德鄰",
        "paragraphs": [
            "身世厭漂零，衣冠愧典刑。",
            "乾坤開闔戶，日月短長亭。",
            "水闊連天白，山高擁岸青。",
            "揚雄中有宅，垂老太玄經。"
        ],
        "title": "偶題",
        "id": "4a38fc8a-b1bc-4959-b377-563c528d8292"
    },
    {
        "author": "俞德鄰",
        "paragraphs": [
            "地僻村深過客稀，數家生聚突煙微。",
            "魚蝦入網忙呼酒，鵝鴨棲池靜掩扉。",
            "喚婦索綯苫屋角，課兒斫竹補籬圍。",
            "溝東積水通前浦，也有蒲帆带雨歸。"
        ],
        "title": "村居即事二首  其一",
        "id": "f8c93c4b-5d8d-480d-b48f-161717f723ad"
    },
    {
        "author": "俞德鄰",
        "paragraphs": [
            "漠漠平疇接遠沙，一浜寒水浸梅花。",
            "兒挑苦芺供鵝食，妻擷葫荽薦客茶。",
            "榾柮火殘寒尚力，茅柴酒熟夜能賒。",
            "歲時伏臘歌呼處，三世兒孫共一家。"
        ],
        "title": "村居即事二首  其二",
        "id": "712498f3-ad06-46c6-b569-966f52ac8d3a"
    },
    {
        "author": "俞德鄰",
        "paragraphs": [
            "青歲迂疎厭市廛，誅茅結屋北山巔。",
            "泉冷陰洞猿分飲，草軟陽坡鹿伴眠。",
            "三徑煙雲渾是畫，四時風月不論錢。",
            "忽逢野老談庚甲，笑指喬松不記年。"
        ],
        "title": "贈良常山人",
        "id": "4de87bb7-0f66-4377-8929-fd41b90509ff"
    },
    {
        "author": "俞德鄰",
        "paragraphs": [
            "風饕雪虐駕扁舟，又作田家數日留。",
            "鴈逐稻粱飛遠浦，犬驚杖屐吠荒丘。",
            "三杯薄酒延僧話，一琖寒燈伴客愁。",
            "白水漫漫妨麥事，催錢縣吏亦宜休。"
        ],
        "title": "富安田舍二首  其一",
        "id": "2a41f598-7b9e-4230-8971-34f14a66abfa"
    },
    {
        "author": "俞德鄰",
        "paragraphs": [
            "漠漠寒雲接斷蕪，平疇積水入長湖。",
            "犢眠籬下霜埋草，鴈宿汀邊月滿蘆。",
            "戟吻苦茶連葉煮，膠牙酸酒带糟餔。",
            "數朝已覺人情熟，識字耕田著我無。"
        ],
        "title": "富安田舍二首  其二",
        "id": "809eb323-13a8-4542-adb8-e791a8baa856"
    },
    {
        "author": "俞德鄰",
        "paragraphs": [
            "漫空飛雪歲云徂，獨坐閒吟粟滿膚。",
            "廓落江山千態迥，渾淪天地一塵無。",
            "寒聲夜吼松筠裂，和氣朝回薺麥蘇。",
            "說與田家判一醉，明年寧復慮官租。"
        ],
        "title": "田家喜雪",
        "id": "9858cd2f-5ba1-420a-911d-e739d2fef7ae"
    },
    {
        "author": "俞德鄰",
        "paragraphs": [
            "十旬爲客思凄然，返樛言歸又覈田。",
            "榾柮煨鑪銷永夜，屠蘇浸井迫新年。",
            "人生半是忙中過，農事偏于隠者便。",
            "將老菟裘何處卜，九龍泉畔錫山邊。"
        ],
        "title": "除夕二首  其一",
        "id": "1245108c-6289-4dd8-9f7d-d473039cf866"
    },
    {
        "author": "俞德鄰",
        "paragraphs": [
            "買田陽羨笑東坡，三黜窮荒兩鬢皤。",
            "瘴霧蠻煙添老色，寒燈夜雨强悲歌。",
            "百年富貴歡悰少，一日清閒樂事多。",
            "說與故人休大噱，省曹閽者面如何。"
        ],
        "title": "除夕二首  其二",
        "id": "f3caaef4-b8ad-4396-9f7c-c96f0f8b545c"
    },
    {
        "author": "俞德鄰",
        "paragraphs": [
            "萬事夢中夢，百年身後身。",
            "黄塵空沒馬，白髮不饒人。",
            "鱸美蓴波浄，螯肥菊露新。",
            "相思須命駕，莫厭子輿貧。"
        ],
        "title": "次韻郭元德閒居二首  其一",
        "id": "94f6c31e-fea9-4eca-bb87-f84689551241"
    },
    {
        "author": "俞德鄰",
        "paragraphs": [
            "弋篡冥鴻遠，城荒去鶴還。",
            "萬緣俱是幻，百計不如閒。",
            "人在羲黄上，時當晉宋間。",
            "委心乘物化，何地不蓬山。"
        ],
        "title": "次韻郭元德閒居二首  其二",
        "id": "3e7b6b74-01e4-4d18-b262-a67826a329f8"
    },
    {
        "author": "俞德鄰",
        "paragraphs": [
            "十載干戈四海同，幾人徐庶幾陳宮。",
            "阿奴侍母但膝下，潘令棄官歸洛中。",
            "生死總歸蝴蝶夢，哀榮何啻馬牛風。",
            "送車千乘誰能致，我亦潸然淚灑空。"
        ],
        "title": "后平叔母夫人挽辭二首  其一",
        "id": "f3926528-254f-4254-8fe6-81aaa779ebd0"
    },
    {
        "author": "俞德鄰",
        "paragraphs": [
            "昔年烽火隔江津，指痛呻吟夜徹晨。",
            "旁置萬家空有冢，祿營三釜已無親。",
            "鸞回紫誥承恩舊，牛卧青岡卜兆新。",
            "送死養生無一憾，老懷緣此重沾巾。"
        ],
        "title": "后平叔母夫人挽辭二首  其二",
        "id": "2aa418d8-0486-40ce-af39-a0f4673e322f"
    },
    {
        "author": "俞德鄰",
        "paragraphs": [
            "白髮蒼顔自在仙，流行坎止任天然。",
            "江山得意俓携酒，家世爲官不愛錢。",
            "天與清閒娛晚景，人看富貴出長年。",
            "傳聞尺一來閶闔，匹馬春風快着鞭。"
        ],
        "title": "餞楊少監",
        "id": "b230f891-07e5-4e36-a3d1-d1f41db3dc83"
    },
    {
        "author": "俞德鄰",
        "paragraphs": [
            "沖霄志氣合雄飛，誰遣談經坐絳幃。",
            "夜雨簷花聊痛飲，秋風蓴菜竟思歸。",
            "一官豈爲吾曹冗，五斗政嫌兒輩譏。",
            "去去草玄從尚白，丈夫元不羨輕肥。"
        ],
        "title": "楊剛中分教京口有司以冗員罷去作詩爲別就次韻以餞其行二首  其一",
        "id": "a262fac9-8c49-4728-84c4-1815e8b8df9f"
    },
    {
        "author": "俞德鄰",
        "paragraphs": [
            "公車指日召嚴徐，友道從渠自耳餘。",
            "浮世功名蕉覆鹿，冷官滋味釜生魚。",
            "百年荏苒醒還醉，一氣循環慘復舒。",
            "歸去湖山多樂事，故人休枉絕交書。"
        ],
        "title": "楊剛中分教京口有司以冗員罷去作詩爲別就次韻以餞其行二首  其二",
        "id": "5fcf54c9-f159-4069-884b-d2d9578db8bd"
    },
    {
        "author": "俞德鄰",
        "paragraphs": [
            "莎徑莓牆枳棘籬，藜牀六尺卧書帷。",
            "門前剝啄誰驚夢，馬上推敲客有詩。",
            "北牖清風聊共語，夜梁落月重相思。",
            "賓鴻此去過京峴，應遣新吟慰舊知。"
        ],
        "title": "贈程秀才",
        "id": "9784804a-b395-4e30-b785-5b9a9a18ecc8"
    },
    {
        "author": "俞德鄰",
        "paragraphs": [
            "畫樓珠翠列娉婷，遼鶴重來失故城。",
            "商女不知寧有恨，徐娘雖老尚多情。",
            "一簾花雨談幽夢，雙槳蓴波急去程。",
            "却倚閶門重回首，笳聲嗚咽暮雲橫。"
        ],
        "title": "姑蘇有贈",
        "id": "64106789-95ed-45ad-a0e6-23ee45e377b6"
    },
    {
        "author": "俞德鄰",
        "paragraphs": [
            "鷲嶺舊尋詩，重來十載期。",
            "蛩吟僧定榻，猿挂鶴棲枝。",
            "山月穿窗入，溪雲傍竹移。",
            "一聲清磬發，應悔出家遲。"
        ],
        "title": "天竺山",
        "id": "785eac8a-dc13-4f5e-a1df-086fe6d40dd9"
    },
    {
        "author": "俞德鄰",
        "paragraphs": [
            "水國微茫境物閒，洪濤九派護禪關。",
            "帆檣下上淮連浙，樓殿高低寺裹山。",
            "潮駕金鰲來海上，天留玉府在人間。",
            "凭闌落日蘆風起，時有魚龍聽法還。"
        ],
        "title": "遊金山寺次壁間韻",
        "id": "65c04d4e-38e3-4fb8-b314-d117ce47429c"
    },
    {
        "author": "俞德鄰",
        "paragraphs": [
            "落花流水兩無依，夢入桃源覺已非。",
            "尊酒闌珊山月落，片帆摇曳浦風微。",
            "雲橫北固朱樓遠，煙暝西湖畫舸歸。",
            "別易會難今古恨，鱗鴻來往莫相違。"
        ],
        "tags": [
            "西湖"
        ],
        "title": "醉中偶書",
        "id": "2bde8be2-448c-4a38-914a-0a0e2e9e1931"
    },
    {
        "author": "俞德鄰",
        "paragraphs": [
            "西風散屧步崔嵬，霽色浮空望眼開。",
            "江勢亂奔滄海去，天形低約衆山回。",
            "一卷狠石埋焦土，百尺危樓付劫灰。",
            "惟有沙鷗知我意，相親相近不驚猜。"
        ],
        "title": "甘露寺火後登多景樓故基有作",
        "id": "c03d1d63-f9b6-4357-9247-68c04b5681b8"
    },
    {
        "author": "俞德鄰",
        "paragraphs": [
            "樓頭凝望處，落日帝王州。",
            "下有朝宗水，滔滔日夜流。"
        ],
        "title": "金陵道",
        "id": "fd2ccf65-1052-4acd-a596-3f06c772f34e"
    },
    {
        "author": "俞德鄰",
        "paragraphs": [
            "宿雨浥輕塵，沙平草樹春。",
            "遠山千萬疊，空翠欲霑人。"
        ],
        "title": "曉行沙上",
        "id": "35ca1e55-181e-4756-ba35-26cba25bf400"
    },
    {
        "author": "俞德鄰",
        "paragraphs": [
            "風雨正瀟瀟，孤燈伴寂寥。",
            "關心多少事，一一付芭蕉。"
        ],
        "title": "客中雨",
        "id": "ec7762a3-da00-422c-82a6-de538d5c5731"
    },
    {
        "author": "俞德鄰",
        "paragraphs": [
            "日日尋春到水涯，今朝籬落見梅花。",
            "折梅欲問春消息，春在橋南賣酒家。"
        ],
        "title": "尋春",
        "id": "fe833637-54f1-45b0-b338-3ad927a244ea"
    },
    {
        "author": "俞德鄰",
        "paragraphs": [
            "山北山南日幾回，半山山舍更傳杯。",
            "一聲羌笛山雲裂，二月山花有落梅。"
        ],
        "title": "春日山行",
        "id": "810e18c9-0ecf-4f70-adbc-682099e4b312"
    },
    {
        "author": "俞德鄰",
        "paragraphs": [
            "兀兀餘酣潄晚汀，古犧香霧入疎櫺。",
            "捲簾歸坐月弦上，隔岸遠山青更青。"
        ],
        "title": "晚醉",
        "id": "0fb68b69-0a2c-41aa-a92f-f440d7badd0e"
    },
    {
        "author": "俞德鄰",
        "paragraphs": [
            "離離遠樹接山低，白水田頭杜宇啼。",
            "昨夜前村新雨過，桔槹閒在石橋西。"
        ],
        "title": "何山白水田",
        "id": "1d85d37a-1a69-43f9-8031-d392def3b7c7"
    },
    {
        "author": "俞德鄰",
        "paragraphs": [
            "蒙蒙樹隠山，渺渺波橫海。",
            "其中一葉舟，豈有陶朱在。"
        ],
        "title": "題米友仁遠景",
        "id": "4938314f-a998-400d-9c24-d9a0356db2f7"
    },
    {
        "author": "俞德鄰",
        "paragraphs": [
            "煙林雨氣昏，行客苦迢遞。",
            "誰知渡溪橋，風塵滿天地。"
        ],
        "title": "爲石民瞻題風雨溪橋手卷",
        "id": "4a1a223b-9970-4064-8fd8-6af45540b9ac"
    },
    {
        "author": "俞德鄰",
        "paragraphs": [
            "上山下山山歷歷，松篁不改路非昔。",
            "杖藜聊欲問山翁，山空葉落無行跡。"
        ],
        "title": "訪徐叔詠教授山菴迷道而作",
        "id": "3cf7b4f1-d70c-440d-ab7a-c56dcae4e9bb"
    },
    {
        "author": "俞德鄰",
        "paragraphs": [
            "攀藤躡石訪幽客，茆屋參差松樹隔。",
            "山童聞語不譍門，古木千章鳴格磔。"
        ],
        "title": "到徐叔詠居",
        "id": "7751ae5e-62a2-4a28-acef-325f71c430a0"
    },
    {
        "author": "俞德鄰",
        "paragraphs": [
            "天地黯黲雲氣繁，淤泥沒脛蝸書門。",
            "長安米升錢五百，忍饑茹芝誰綺園。"
        ],
        "title": "次韻周遺直京城苦雨五首  其一",
        "id": "f23570b8-96da-41c4-9872-a0bf558e7b17"
    },
    {
        "author": "俞德鄰",
        "paragraphs": [
            "濁醪梨棗亦易求，雞鳴簷溜還交流。",
            "親賓縱談天下樂，藜杖誰肯過蘇侯。"
        ],
        "title": "次韻周遺直京城苦雨五首  其二",
        "id": "b4b47ce7-3782-4c56-8b4f-672ea358b05f"
    },
    {
        "author": "俞德鄰",
        "paragraphs": [
            "古今浩浩多詩流，清辭麗句誰能高。",
            "大曆饑寒少陵杜，義熙歸去彭澤陶。"
        ],
        "title": "次韻周遺直京城苦雨五首  其三",
        "id": "2c4dccfd-7996-41bc-823d-6f8f734684c1"
    },
    {
        "author": "俞德鄰",
        "paragraphs": [
            "半年京國囊無儲，飯我豆粥羹寒蔬。",
            "翻江黑雨彌兩月，却憶溪翁留白魚。"
        ],
        "title": "次韻周遺直京城苦雨五首  其四",
        "id": "e4ec8989-8e8c-49f6-94a8-30b7bde69dfa"
    },
    {
        "author": "俞德鄰",
        "paragraphs": [
            "雲壑布衣賢亦愚，玉階紫衣妾亦夫。",
            "書三十乘須飽讀，鵬九萬里從南圖。"
        ],
        "title": "次韻周遺直京城苦雨五首  其五",
        "id": "d5973231-2408-4dae-8dbd-348d9b2e1482"
    },
    {
        "author": "俞德鄰",
        "paragraphs": [
            "貪夫尋夢穴蟻，可人閒愛沙鷗。",
            "一生能消幾屐，十年浪走三州。"
        ],
        "title": "六言",
        "id": "12f5a96d-9b2f-4325-99d8-796f43870404"
    },
    {
        "author": "俞德鄰",
        "paragraphs": [
            "一十五條瘦肋，八千萬里脩程。",
            "春草明年又綠，朝趨夜秣幽并。"
        ],
        "title": "題瘦馬圖",
        "id": "2312a92c-bfdf-49f4-b1d2-a288ef15e296"
    },
    {
        "author": "俞德鄰",
        "paragraphs": [
            "峭壁倚層霄，長松蔭幽壑。",
            "荒徑一樵歸，平沙羣鴈落。"
        ],
        "title": "爲徐彥昌題畫扇",
        "id": "8e920fba-76e5-44cf-9afd-0e45c1ef72df"
    },
    {
        "author": "俞德鄰",
        "paragraphs": [
            "古澗橫小橋，竟日無人渡。",
            "紅塵隘九衢，來往不知數。"
        ],
        "title": "爲陳登父題畫扇",
        "id": "b53152d4-ce44-4ca1-9cbe-838c14f8e27c"
    },
    {
        "author": "俞德鄰",
        "paragraphs": [
            "昔上會稽探禹穴，曾留此地聽潺湲。",
            "茂林脩竹今何在，歎息三原坱莽間。"
        ],
        "title": "題蘭亭圖",
        "id": "1e6570f5-3af1-405c-8d7b-b1f862ac3354"
    },
    {
        "author": "俞德鄰",
        "paragraphs": [
            "曉出西關訪直溪，西風掠地草萋萋。",
            "低迷岐路無人問，邢塢轉東東轉西。"
        ],
        "title": "戲題王吉甫居壁二首  其一",
        "id": "eb2e0c87-6429-4240-bba8-e091866ca132"
    },
    {
        "author": "俞德鄰",
        "paragraphs": [
            "沒馬黄塵倦入城，杖藜聊復暢幽情。",
            "却嫌村近山林遠，一望三茅與四平。"
        ],
        "title": "戲題王吉甫居壁二首  其二",
        "id": "fd58f99e-047c-4c39-83ba-ed656fd5e318"
    },
    {
        "author": "俞德鄰",
        "paragraphs": [
            "松聲度暖風，花氣薰遲日。",
            "乘興問三三，何勞邀七七。"
        ],
        "title": "遊鶴林即席分韻代率上人賦日字",
        "id": "90da2c00-a2da-4283-ab41-d5741ecdc960"
    },
    {
        "author": "俞德鄰",
        "paragraphs": [
            "疎疎楊柳拂平沙，白鷺褵褷立水涯。",
            "徙倚闌干吟未穩，澹雲籠月落誰家。"
        ],
        "title": "廣信道中留別故人二首  其一",
        "id": "2cede6fe-9f79-42f1-89d1-bfbfd88d317e"
    },
    {
        "author": "俞德鄰",
        "paragraphs": [
            "天涯淪落偶相逢，路轉靈溪事又空。",
            "從此萬山并萬水，暮雲飛處望江東。"
        ],
        "title": "廣信道中留別故人二首  其二",
        "id": "c1114b21-6e6f-449b-83f5-4e44ab2b12f9"
    },
    {
        "author": "俞德鄰",
        "paragraphs": [
            "羯鼓催花事已奇，一枝媚玉卧猶吹。",
            "何如端拱巖廊上，九奏簫韶付一夔。"
        ],
        "title": "題明皇卧吹簫圖二首  其一",
        "id": "fc148f39-c47a-4440-848e-9e8e57a20427"
    },
    {
        "author": "俞德鄰",
        "paragraphs": [
            "吹斷簫聲禁漏遲，華胥一枕夢醒時。",
            "梨花院落沉沉靜，更有人偷玉笛吹。"
        ],
        "title": "題明皇卧吹簫圖二首  其二",
        "id": "9f393b45-7f04-4af1-b08c-dc9c87cb7a54"
    },
    {
        "author": "俞德鄰",
        "paragraphs": [
            "巧語屢遭薏苡，麗辭空賦梅花。",
            "歲晚菟裘可築，不妨痼疾煙霞。"
        ],
        "title": "閒居遣懷六言四首  其一",
        "id": "b016535c-4405-40ab-946e-6307fd057844"
    },
    {
        "author": "俞德鄰",
        "paragraphs": [
            "涉世性多物忤，畏人分合幽棲。",
            "通德能談飛燕，兒曹從厭家雞。"
        ],
        "title": "閒居遣懷六言四首  其二",
        "id": "6e997226-1147-482c-98e2-7ccbdaf63951"
    },
    {
        "author": "俞德鄰",
        "paragraphs": [
            "元龍高卧樓上，孔明抱膝隆中。",
            "天下士憂天下，此時此意誰同。"
        ],
        "title": "閒居遣懷六言四首  其三",
        "id": "82e680f4-2038-43a5-b5b1-2a2715501c47"
    },
    {
        "author": "俞德鄰",
        "paragraphs": [
            "賀毅刺舌誡口，郭舒掐鼻灸眉。",
            "對客瞪視不答，士廉已悟無爲。"
        ],
        "title": "閒居遣懷六言四首  其四",
        "id": "d9b06c4d-4f68-45fb-96db-e94ae59a7aa6"
    },
    {
        "author": "俞德鄰",
        "paragraphs": [
            "新湖渺渺接張溝，露冷菰叢一鴈秋。",
            "十幅蒲帆風力飽，回頭煙雨暗文游。"
        ],
        "title": "過高郵新開湖",
        "id": "8c9948ea-2bbf-4a13-85f2-5b7dbcf3c6a4"
    },
    {
        "author": "俞德鄰",
        "paragraphs": [
            "鹿走沙丘二世亡，重瞳隆準正奔忙。",
            "將軍果是無雙士，何用區區覓假王。"
        ],
        "title": "淮陰侯廟三首  其一",
        "id": "bc027c00-f257-4613-962b-ba22d8161874"
    },
    {
        "author": "俞德鄰",
        "paragraphs": [
            "兔死從來狗亦烹，楚亡安得有韓彭。",
            "封留便約赤松去，已愧當年魯兩生。"
        ],
        "title": "淮陰侯廟三首  其二",
        "id": "e87ce357-dd36-48f1-b311-b3149d17c42a"
    },
    {
        "author": "俞德鄰",
        "paragraphs": [
            "誅秦蹙項奠乾坤，三傑勳名萬古存。",
            "一笑淮陰年少客，不如漂母識王孫。"
        ],
        "title": "淮陰侯廟三首  其三",
        "id": "3ed71d44-22b2-4793-98e4-69438a5d4f43"
    },
    {
        "author": "俞德鄰",
        "paragraphs": [
            "露冷蘆洲楚水平，荒墳三尺近甘城。",
            "當年不進王孫飯，千古誰知漂母名。"
        ],
        "title": "漂母墓二首  其一",
        "id": "1f9650f3-93d2-4c9b-a9d4-594561254f9c"
    },
    {
        "author": "俞德鄰",
        "paragraphs": [
            "袴下包羞氣未伸，寄身亭長更遭嗔。",
            "不圖他日千金報，漂母應非世俗人。"
        ],
        "title": "漂母墓二首  其二",
        "id": "42842590-755e-436c-a599-054faac60a5c"
    },
    {
        "author": "俞德鄰",
        "paragraphs": [
            "邊城寂寞歲將闌，濁酒頻斟醉不歡。",
            "一點青燈霜月白，野鳬風起石窗寒。"
        ],
        "title": "淮安天慶觀夜坐",
        "id": "0885d019-a082-4761-8c01-55769eb6ef19"
    },
    {
        "author": "俞德鄰",
        "paragraphs": [
            "一朝天險失長江，肉食諸公競賣降。",
            "受禪碑中無姓字，祇今誰憶鹿門龐。"
        ],
        "tags": [
            "长江"
        ],
        "title": "感事二首  其一",
        "id": "bb3a8ed3-d00f-4aad-8d7f-cb129cfe0f6b"
    },
    {
        "author": "俞德鄰",
        "paragraphs": [
            "投閣先生著劇秦，隴西降將欲全身。",
            "沙場無萬沈冤骨，却是周嫠與杞人。"
        ],
        "title": "感事二首  其二",
        "id": "34a546fe-87d7-4121-b2bd-296885e908c5"
    },
    {
        "author": "俞德鄰",
        "paragraphs": [
            "蝶隠蜂藏寂衆芳，一枝寥落小溪傍。",
            "林逋仙去無知己，明月清風自主張。"
        ],
        "title": "梅花三首  其一",
        "id": "c9eda422-c0ce-4234-babd-20b978123e02"
    },
    {
        "author": "俞德鄰",
        "paragraphs": [
            "洗盡鉛華見玉肌，可人風味半開時。",
            "膽瓶誰汲寒谿水，带月和煙簪一枝。"
        ],
        "title": "梅花三首  其二",
        "id": "2011f614-83c5-4a21-95e6-a042ea113ebc"
    },
    {
        "author": "俞德鄰",
        "paragraphs": [
            "沙岸縈回一水通，補陀仙子靜相逢。",
            "縞衣不染人間色，寂寞清香度曉風。"
        ],
        "title": "梅花三首  其三",
        "id": "65c9a64f-7a4f-49a3-9e93-68aa58f3b5a8"
    },
    {
        "author": "俞德鄰",
        "paragraphs": [
            "日轉梧桐影密，月明楊柳陰疎。",
            "經閣磬聲𥖵𥖵，闖然風馬雲車。"
        ],
        "title": "揚州天慶觀作",
        "id": "75a79109-2bf4-4dd1-b403-02f08cbb8da0"
    },
    {
        "author": "俞德鄰",
        "paragraphs": [
            "十年南國足風埃，錦繡湖山得再來。",
            "醉裏不知人世改，更從雲氣望蓬萊。"
        ],
        "title": "癸未遊杭作口號十首因事懷舊雜以俚語不復詮擇  其一",
        "id": "5c4e1bc4-d0f9-45c8-887a-a96596df159a"
    },
    {
        "author": "俞德鄰",
        "paragraphs": [
            "襄城七聖雲迷澤，槐里三原草合烟。",
            "今古興亡元有數，福華當日爲誰編。"
        ],
        "title": "癸未遊杭作口號十首因事懷舊雜以俚語不復詮擇  其二",
        "id": "03db897e-26e4-4d8c-a2a8-35aae438791c"
    },
    {
        "author": "俞德鄰",
        "paragraphs": [
            "萬戶千門達曙開，管絃啁哳沸樓臺。",
            "祇今明慶鐘聲動，已報巡燈響鐸來。"
        ],
        "title": "癸未遊杭作口號十首因事懷舊雜以俚語不復詮擇  其三",
        "id": "36e725a5-31d3-4c0d-b610-7bf3ad4d9c00"
    },
    {
        "author": "俞德鄰",
        "paragraphs": [
            "杖藜乘興不辭遥，行盡蘇堤過斷橋。",
            "白髮老翁依古柳，相逢揮淚說前朝。"
        ],
        "title": "癸未遊杭作口號十首因事懷舊雜以俚語不復詮擇  其四",
        "id": "5b2ff85e-d538-4298-9ef5-b9d59a0a188f"
    },
    {
        "author": "俞德鄰",
        "paragraphs": [
            "水秀山明仙佛國，天開地闢帝王家。",
            "欲窮勝賞人非昔，獨立西風夕照斜。"
        ],
        "title": "癸未遊杭作口號十首因事懷舊雜以俚語不復詮擇  其五",
        "id": "f85c9025-7226-4563-9219-2ff1df90c846"
    },
    {
        "author": "俞德鄰",
        "paragraphs": [
            "衮繡三朝邁等倫，曾將雙美繪麒麟。",
            "當年早共赤松去，未必清漳見逐臣。"
        ],
        "title": "癸未遊杭作口號十首因事懷舊雜以俚語不復詮擇  其六",
        "id": "149304cc-0102-45e6-b993-c75f83440a3c"
    },
    {
        "author": "俞德鄰",
        "paragraphs": [
            "黄門飛鞚賜厨珍，翠舞珠歌度十春。",
            "今日敗垣荒草合，近前那復相君嗔。"
        ],
        "title": "癸未遊杭作口號十首因事懷舊雜以俚語不復詮擇  其七",
        "id": "931f6b69-530d-4369-9350-cded80b408f9"
    },
    {
        "author": "俞德鄰",
        "paragraphs": [
            "堤邊楊柳拂晴波，堤上遊人衒綺羅。",
            "山色湖光渾似舊，采蓮人唱采茶歌。"
        ],
        "title": "癸未遊杭作口號十首因事懷舊雜以俚語不復詮擇  其八",
        "id": "f2d28d55-5190-459a-a9f8-69a53490a784"
    },
    {
        "author": "俞德鄰",
        "paragraphs": [
            "慈雲嶺下拜郊臺，表裏湖山繡畫開。",
            "十載西風動禾黍，行人休憶翠華來。"
        ],
        "title": "癸未遊杭作口號十首因事懷舊雜以俚語不復詮擇  其九",
        "id": "8ac2af67-3667-45b7-8323-d6d20abef677"
    },
    {
        "author": "俞德鄰",
        "paragraphs": [
            "西馬塍邊紅杏雨，金牛寺外白楊風。",
            "杭人憂樂多如此，儻有聖賢吾欲中。"
        ],
        "title": "癸未遊杭作口號十首因事懷舊雜以俚語不復詮擇  其一○",
        "id": "6d3d20a2-2781-4d10-80b2-f49fc3bb65b5"
    },
    {
        "author": "俞德鄰",
        "paragraphs": [
            "稜稜瘦鐵點瑶花，筆底陽和轉歲華。",
            "却笑西湖窮處士，暗香疎影屬誰家。"
        ],
        "tags": [
            "西湖"
        ],
        "title": "敬題丞相趙忠靖公墨梅爲張宣參作",
        "id": "883fa27b-46ec-405d-9444-167967b4638f"
    },
    {
        "author": "俞德鄰",
        "paragraphs": [
            "狎鷺亭臨野水，夢蝶牀置禪齋。",
            "矲矮金壺有酒，葛天栗陸無懷。"
        ],
        "title": "次韻張受益六言兼戲方使君二首  其一",
        "id": "1c399bde-c141-4895-9757-81915fecae33"
    },
    {
        "author": "俞德鄰",
        "paragraphs": [
            "燕玉公堪暖老，澤室我嫌犯齋。",
            "世事不均如此，臨風渺渺余懷。"
        ],
        "title": "次韻張受益六言兼戲方使君二首  其二",
        "id": "a87c5b66-d233-4747-8574-71c1c24a68f1"
    },
    {
        "author": "俞德鄰",
        "paragraphs": [
            "觱沸一谿泉，巃嵸千古木。",
            "中有避世人，陰厓結茅屋。"
        ],
        "title": "題古木寒泉手卷",
        "id": "359a452f-db7d-4699-932a-e6aa4c045943"
    },
    {
        "author": "俞德鄰",
        "paragraphs": [
            "三平二滿過即休，十事九律誰與謀。",
            "歸來政自有佳趣，樓對青山山對樓。"
        ],
        "title": "題葉勸農對山樓次韻二首  其一",
        "id": "1c8dbcd3-6b11-4e90-92b9-a02fe820a185"
    },
    {
        "author": "俞德鄰",
        "paragraphs": [
            "避名莫學韓伯休，生子何必孫仲謀。",
            "遥岑寸碧可人意，風月一天閒倚樓。"
        ],
        "title": "題葉勸農對山樓次韻二首  其二",
        "id": "57c9b2b7-c6bc-4f31-b6e9-7d05a57ca2ee"
    },
    {
        "author": "俞德鄰",
        "paragraphs": [
            "雲龍風虎正經綸，長嘯歸山作道人。",
            "千古武當丘壑在，紛紛高位幾全身。"
        ],
        "title": "贈武當山孫道士二首  其一",
        "id": "93e7dbea-9ca7-438d-b28f-cf9296455839"
    },
    {
        "author": "俞德鄰",
        "paragraphs": [
            "漢祚雖開四百基，韓彭諸將竟何之。",
            "誰如四皓商山去，明月一天餐紫芝。"
        ],
        "title": "贈武當山孫道士二首  其二",
        "id": "8fbccf81-3742-4bc3-9b6e-6d8a0a75e7d6"
    },
    {
        "author": "俞德鄰",
        "paragraphs": [
            "荒城秋雨後，寒谷曉晴初。",
            "沙路縈紆處，柴扉蕩析餘。"
        ],
        "title": "桐廬縣作",
        "id": "8ba5a80b-d37c-42ba-9a46-3e7cbdfab1c1"
    },
    {
        "author": "俞德鄰",
        "paragraphs": [
            "一望嚴陵十里餘，亂山銜日鴈相呼。",
            "故人零落今餘幾，獨有黄公舊酒罏。"
        ],
        "title": "泊東館",
        "id": "a240ba71-f199-4d42-b0d2-a0a875aadaea"
    },
    {
        "author": "俞德鄰",
        "paragraphs": [
            "野徑晴霏斂，江郊夏日凉。",
            "夢中知是蝶，還復是蒙莊。"
        ],
        "title": "郊居",
        "id": "93e9c565-e9ab-4c89-a4ec-183a86b44628"
    },
    {
        "author": "俞德鄰",
        "paragraphs": [
            "遊霧登天計苦遲，崑崙聊欲訪支離。",
            "幅巾破曉龍山去，且免三茅費勒移。"
        ],
        "title": "訪三茅舟至金沙雨阻因游龍山書院",
        "id": "4d106024-5e7e-4901-9255-196ec1e46b62"
    },
    {
        "author": "俞德鄰",
        "paragraphs": [
            "㶁㶁流泉漱石寒，蒙蒙草樹接江干。",
            "雲歸遠岫月初上，雨打落花春又殘。"
        ],
        "title": "村舍",
        "id": "ddd71f93-2721-411e-87bd-439d4ff4aecc"
    },
    {
        "author": "俞德鄰",
        "paragraphs": [
            "營得菟裘佚暮年，雲山萬疊足風煙。",
            "絕憐擾擾馳名者，落日西津喚渡船。"
        ],
        "title": "次韻山人見寄",
        "id": "0557f93d-197b-4238-94f3-137903ce9c53"
    },
    {
        "author": "俞德鄰",
        "paragraphs": [
            "客少經過因地僻，門無障礙覺天寬。",
            "餘生已斷封侯願，渭北蕭蕭竹萬竿。"
        ],
        "title": "閒居",
        "id": "3f5ae120-d638-4e30-af69-8d2986a5066e"
    },
    {
        "author": "俞德鄰",
        "paragraphs": [
            "潦翻川蓊匌，烟靄樹模糊。",
            "小艇時呼客，龍游酒試沽。"
        ],
        "title": "泊湖頭",
        "id": "d3cd06c5-2168-4e22-a2b3-f134ceea9e5f"
    },
    {
        "author": "劉辰翁",
        "paragraphs": [
            "初日入高樓，歸雲雜江樹。",
            "鱼遊新雨晴，鳥語晨光吐。",
            "天容朗復清，烟色轉輕素。",
            "牆草麗車前，巷溝映泥路。",
            "窗明袪宿潤，礎泫滑微步。",
            "會朝有宿客，過午無來屨。",
            "沿砌上蠙衣，虛庭竿犢袴。",
            "人生足無事，世故非所慮。",
            "彼語吾不聞，清風有時度。"
        ],
        "title": "初晴",
        "id": "26148c9e-e973-4896-868f-2aae9cfcedc2"
    },
    {
        "author": "劉辰翁",
        "paragraphs": [
            "雨行如漏篷，側身半車中。",
            "風翻荷葉白，難可爲芙蓉。",
            "向來三重茅，仰屋嘆穿空。",
            "已經亂離苦，志念常從容。"
        ],
        "title": "山中雨行  其一",
        "id": "ea78d21a-a7fd-4adc-9fc6-09f65625a9f7"
    },
    {
        "author": "劉辰翁",
        "paragraphs": [
            "入城過新雨，路靜市人稀。",
            "吾家林塘間，水鴨狂欲飛。",
            "門闌稚子笑，隔樹見翁歸。",
            "何人無此樂，頹暮樂知希。"
        ],
        "title": "山中雨行  其二",
        "id": "22f9ddfe-fd95-46ae-b82d-a397a41e799e"
    },
    {
        "author": "劉辰翁",
        "paragraphs": [
            "道人不在無人茶，空房惟有菖蒲花。",
            "偶留壁上一枝箭，熟視恍惚令人嗟。",
            "箭頭年月去如電，吹向空中再相見。",
            "亦知近事不偶然，汝亦當時負吾箭。",
            "神仙一劍在吾手，萬事空驚一搔首。",
            "馬嵬重過雨淋鈴，異日臨邛是君否。"
        ],
        "title": "沙苑箭",
        "id": "b469749d-cbfb-4ed3-8fe0-7151cd69af88"
    },
    {
        "author": "劉辰翁",
        "paragraphs": [
            "月色爲酒吾爲壺，仰天吸盡欲更沽。",
            "世界如入流離珠，東南大半江海湖。",
            "微風白浪如摇鬚，子從我也有意無。",
            "跳身作勢與泪俱，嘗試入此觀何如。",
            "惜哉畏死非吾徒，嘔出還爾桑田枯。",
            "仙人嗔我涴六銖，醉中無力能分疏。",
            "汝自失脚如逃逋，彈指咄咄汝負吾。"
        ],
        "title": "月下",
        "id": "cf592b7e-33be-41d0-8572-f9c7f3e1d55e"
    },
    {
        "author": "劉辰翁",
        "paragraphs": [
            "摩訶池上龍千年，化爲匹練橫曳煙。",
            "拔石數莖衝蒼天，我見其面何必全。"
        ],
        "title": "題墨竹長卷與汪遂良",
        "id": "7e7e0509-7880-4843-ac49-2affc2a9c839"
    },
    {
        "author": "劉辰翁",
        "paragraphs": [
            "天下南北車書通，行人點點過汴宮。",
            "空餘艮嶽一拳土，黯慘如雪吹不融。",
            "平乘樓上王夷甫，一灑中州淚如雨。",
            "西風羽扇不障塵，更自蓮子隨根去。",
            "政事堂上三相公，往往退食如夔龍。",
            "少年慟哭不見用，一語不合面發紅。",
            "八年流落無處所，合眼當朝遽如許。",
            "忠魂不到海門潮，別殿芙蓉廢爲圃。",
            "茫茫古路日平西，不信金銅不淚垂。",
            "浮沈親故懶相問，白髮惟有春風知。",
            "李侯髀肉堪流涕，同谷哀吟越州第。",
            "買絲刺繡刺未成，公子翩翩雁書至。",
            "飄飄起望白雲間，裘雪牛車度赤山。",
            "亂餘七十能幾見，我且欲往窮當還。",
            "平生高李經行處，寂寞斷橋漂落絮。",
            "不知到日似枯魚，淚入黄河別魴鱮。",
            "當空殿閣密雲團，曾和薰絃接羽翰。",
            "至今尚留花石否，杜鵑再賦長恨端。",
            "蘇州正念東鄰女，傷心更遇楊開府。",
            "憔悴語言敢分明，買酒行澆茂陵土。"
        ],
        "title": "送李鶴田遊古杭",
        "id": "718e4e82-219d-4082-acae-71242b52ee75"
    },
    {
        "author": "劉辰翁",
        "paragraphs": [
            "嘗笑唐衢生，一慟可以死，焉能流涕被面日日別知己。",
            "又嘗笑朝鮮無淚可霑巾，悲歌兩語爲我異婦人。",
            "平生鍾情重離別，一聽陽關腸一絕。",
            "銅駝陌上會逢君，誰料相忘如永訣。",
            "憶昔携手青青春，水邊一笑禊吏塵。",
            "醉能狂歌醒能賦，滿座惟有孫堯文。",
            "酒闌歌斷如轉燭，寒食纍纍新鬼哭。",
            "丞相書桐異烏巢，曾園仙市芳郊綠。",
            "海棠三徑無根株，敗瓦頹垣亦已鋤。",
            "舊遊多感有至此，獨爲吾黨懷區區。",
            "我欲與君重一到，化爲長瓶酹荒草。",
            "早知世事去如風，只合黄公壚下倒。",
            "當時一醉鍤埋我，不見興亡應更好。",
            "且復止此休云云，我有陳子高能文。",
            "令其讀罷日就君，就君歸日誦所聞。",
            "吾貧吾老不足念，君鬚君髮何年變。",
            "幼安九十愁更愁，空羨一生長樂傳。",
            "嗚呼斯人斯世不相見，綠樹鶑啼淚如霰。"
        ],
        "title": "寄別孫潜齋",
        "id": "eae7c7ff-f360-4da3-a66a-ea7a30cc0b78"
    },
    {
        "author": "劉辰翁",
        "paragraphs": [
            "夜半起雷車，天門報曉衙。",
            "何消如此雨，又有未開花。",
            "繡被人中酒，茅簷客夢家。",
            "一晴天地闊，稽首見重華。"
        ],
        "title": "夜雨",
        "id": "19252103-b272-4c78-9cc9-99bce6bfc578"
    },
    {
        "author": "劉辰翁",
        "paragraphs": [
            "遠夢孤難到，憑高烟景微。",
            "重留山僕怨，數別里人稀。",
            "病用寒衣盡，書無定日歸。",
            "十年行役事，俯首輒歔欷。"
        ],
        "title": "留京",
        "id": "5d42a072-7968-4859-8609-f3a979169249"
    },
    {
        "author": "劉辰翁",
        "paragraphs": [
            "浮邱成一夢，如此哭斯人。",
            "宇宙真如醉，風霆若有神。",
            "涅槃空萬劫，懸解總微塵。",
            "有子承千載，堂堂麟筆新。"
        ],
        "title": "輓劉明國",
        "id": "1a151eeb-05ea-4f11-bd17-97a97089562d"
    },
    {
        "author": "劉辰翁",
        "paragraphs": [
            "皇天開太極，庚戌聖人生。",
            "六籍文將絕，千年道復明。",
            "淵源羅仲素，師友李延平。",
            "遶舍閩溪急，潺湲洛水聲。"
        ],
        "title": "輓朱文公",
        "id": "d8181c3a-f0d9-42cd-a6dc-0d4e3c349f32"
    },
    {
        "author": "劉辰翁",
        "paragraphs": [
            "四海朱夫子，徵君獨典型。",
            "青雲伯夷傳，白首太玄經。",
            "有客憐孤憤，無人問獨醒。",
            "瑶琴空寶匣，絃誦不堪聽。"
        ],
        "title": "輓蔡西山",
        "id": "07970b59-32c3-4dbb-b975-cd9aa9b0b23a"
    },
    {
        "author": "劉辰翁",
        "paragraphs": [
            "知津積雨坡云爾，故並涪翁快閣晴。",
            "投贈更欣佳士識，眵昏寧待好山明。",
            "浩然放逐緣多病，東野窮愁坐不平。",
            "萬歲千秋有何得，一杯斷勿換浮名。"
        ],
        "title": "錢秀才要社日呈漢宰詩書以予之錢以長句爲謝饒秀才又用社日韻作詩見投因用韻並答二君",
        "id": "1ae95c57-4b0c-4546-b7b4-4e43e31aa164"
    },
    {
        "author": "劉辰翁",
        "paragraphs": [
            "江國遲歸二十年，十年兩繫峽江船。",
            "身如梅子半晴雨，路入柳花相後先。",
            "堠短堠長春繫馬，江南江北夜聞鵑。",
            "人生老大空無用，寄語羣兒早着鞭。"
        ],
        "title": "餘興",
        "id": "3058396e-9d5a-4f92-893f-bae4a58e7ff2"
    },
    {
        "author": "劉辰翁",
        "paragraphs": [
            "舉目看來皆畫屏，只因闌檻接蒼冥。",
            "江湖二水一般白，吳越兩山相對青。",
            "雲北雲南何處沒，潮生潮落幾時停。",
            "西偏不被斜陽碍，直見家山與洞庭。"
        ],
        "tags": [
            "西湖",
            "洞庭湖"
        ],
        "title": "咏西湖偉觀樓",
        "id": "c6b4abb7-60f6-4908-8653-be72031d3989"
    },
    {
        "author": "劉辰翁",
        "paragraphs": [
            "風流九日勝前期，誰把茱萸壓桂枝。",
            "天地盡從騷國老，風煙何似蔣陵時。",
            "故人四海知誰健，白髮黄花總奈吹。",
            "滿座衣冠陳迹遠，明年復憶去年詩。"
        ],
        "title": "重陽",
        "id": "ac24a885-2cc9-4fce-9d88-5d54ce13cdc6"
    },
    {
        "author": "劉辰翁",
        "paragraphs": [
            "麥徑紆斜縮寄蝸，傳呼驚倒望前牙。",
            "能忘特進羣公表，來訪尋常百姓家。",
            "草市波喧騰竹馬，柴門路隘簇鞍花。",
            "屏窺不信雌同甲，爲倍高明兩鬢華。"
        ],
        "title": "周耐軒見訪",
        "id": "bb52e7f8-5c1e-47ce-a6db-2823c77f1277"
    },
    {
        "author": "劉辰翁",
        "paragraphs": [
            "曉立斕斒拜二親，擁門賀客半詩人。",
            "月三十斛菊花水，秋八千年椿樹春。",
            "每有傳聞須說項，明當召入定留恂。",
            "南來北去多陳迹，惟有聲名日日新。"
        ],
        "title": "壽段知事",
        "id": "d6962aa6-a6fa-45c2-bea2-d8cde402bd49"
    },
    {
        "author": "劉辰翁",
        "paragraphs": [
            "留得八千唐刺史，看成百億宰官身。",
            "不爭一月大小閏，猶是兩朝耆俊人。",
            "今歲兩翻初度日，明年三十六宮春。",
            "近來化得鄉君子，爲報麻姑不更塵。"
        ],
        "title": "壽城山六十五",
        "id": "b3678f14-1330-4e3d-acec-792dc8db49bb"
    },
    {
        "author": "劉辰翁",
        "paragraphs": [
            "去日江南梅未花，歸來芳草漲天涯。",
            "馳驅斥堠八千里，夢寐青原十萬家。",
            "白叟倚門清燕寢，黄童騎馬學胡笳。",
            "八陵盡是燕京路，想爲孤楸訊暮鴉。"
        ],
        "title": "壽周耐軒府尹",
        "id": "98fc27ca-1558-44cd-a450-f7637c81f998"
    },
    {
        "author": "劉辰翁",
        "paragraphs": [
            "試手東南第一杯，江南知己是寒梅。",
            "山中四老衣冠起，野外諸生俎豆開。",
            "天運又從今日始，江空如見古翁來。",
            "清平笑語皆文物，早起書雲認魯臺。"
        ],
        "title": "壽王按察",
        "id": "5ecafa80-d02f-47b6-82ce-9cd3600cfbce"
    },
    {
        "author": "劉辰翁",
        "paragraphs": [
            "無人知坦腹，水影半簾苔。",
            "驚謂青蟲墮，垂絲忽上來。"
        ],
        "title": "戲題",
        "id": "36362b30-1054-4888-86f9-dce798c49e58"
    },
    {
        "author": "劉辰翁",
        "paragraphs": [
            "留春一日不可，種樹十年未成。",
            "芳草斷腸花落，綠窗携手鶑聲。"
        ],
        "title": "春歸",
        "id": "44ed0eee-3487-47f8-a141-480b7ff26e31"
    },
    {
        "author": "劉辰翁",
        "paragraphs": [
            "花前速到速到，月下一盃一盃。",
            "好語被人道盡，簪花步月歸來。"
        ],
        "title": "梅",
        "id": "aed8ad8b-7fa3-4f5f-8dee-1f611c7f9690"
    },
    {
        "author": "劉辰翁",
        "paragraphs": [
            "養就金童姹女精，松風蘿月寄閒情。",
            "廣寒桂樹商飈起，咫尺浮黎白玉京。"
        ],
        "title": "許練師携手求題",
        "id": "93135e18-7f8b-4a5d-b1c0-73455d8ff7be"
    },
    {
        "author": "劉辰翁",
        "paragraphs": [
            "江柳長天草色齊，新晴何物不芳菲。",
            "無因化作千蝴蝶，西蜀東吳款款歸。"
        ],
        "title": "春晴  其一",
        "id": "f2703092-ab53-4113-83ca-888d1a74c83a"
    },
    {
        "author": "劉辰翁",
        "paragraphs": [
            "新燕池塘綠雨肥，初晴未暖日光微。",
            "角巾猶带花梢濕，纔倚闌干見絮飛。"
        ],
        "title": "春晴  其二",
        "id": "766e8b86-857a-42de-8354-ccb2fefc577d"
    },
    {
        "author": "劉辰翁",
        "paragraphs": [
            "鱗鱗鴛瓦試新霜，斗帳寒輕夜漏長。",
            "天上玉麟來瑞世，夢餘奎壁燦星光。"
        ],
        "title": "壽王太守  其一",
        "id": "36ddcffa-2eba-492c-bb33-a2978158d123"
    },
    {
        "author": "劉辰翁",
        "paragraphs": [
            "韻華瑞籥應黄鐘，六葉階蓂舞舜風。",
            "袖有西山童子藥，清霜夜映玉顔紅。"
        ],
        "title": "壽王太守  其二",
        "id": "ad6194d4-58d1-4648-9d62-050ac3fc1f14"
    },
    {
        "author": "劉辰翁",
        "paragraphs": [
            "龍飛天子禹湯明，收拾英才共太平。",
            "寄語吳興賢太守，亟將霖雨濟蒼生。"
        ],
        "title": "壽王太守  其三",
        "id": "33de4b5a-b49d-4437-a4b8-04bf2d7d36b7"
    },
    {
        "author": "劉辰翁",
        "paragraphs": [
            "八千秋與八千春，此語繇來未識真。",
            "曾共麻姑擗麟脯，笑看滄海幾揚塵。"
        ],
        "title": "壽王太守  其四",
        "id": "c6ce49f1-d077-43a6-abc3-b820c4924296"
    },
    {
        "author": "劉辰翁",
        "paragraphs": [
            "月中桂斫夜琅琅，搗就瓊花絕粒方。",
            "繇是蟾宮折雲路，願持雲粉薦霞觴。"
        ],
        "title": "壽王太守  其五",
        "id": "38a61067-ede2-46e9-af1d-a029701d52b1"
    },
    {
        "author": "劉辰翁",
        "paragraphs": [
            "擾擾課生涯，蜂脾若似家。",
            "看來鬚上蕊，餐盡眼前花。",
            "百卉如脩貢，千門總釀葩。",
            "露香沾掩冉，風絮入槎牙。",
            "飲硯偷玄去，沿簪着鬢斜。",
            "粉痕驚墜處，遠趁上番衙。"
        ],
        "title": "春景 花蕊上蜂鬚",
        "id": "73d1a8d7-6a90-4aaa-8fa1-91595127b823"
    },
    {
        "author": "劉辰翁",
        "paragraphs": [
            "柳外澹烟光，芊綿去路長。",
            "風花隨世界，春水漫池塘。",
            "手種青青許，堤回曲曲香。",
            "綠猶深舊雨，流不動斜陽。",
            "濠上知魚樂，橋邊看燕忙。",
            "欄干風起晚，人影皺羅裳。"
        ],
        "title": "春景 柳塘春水漫",
        "id": "148c2fb4-7af0-4bd1-87ac-10664ec24183"
    },
    {
        "author": "劉辰翁",
        "paragraphs": [
            "世事懽娛夢，芳心老未灰。",
            "每常須起早，豈獨爲春來。",
            "自與韶光約，長應倒載回。",
            "久無朝馬動，漫道曉鴉催。",
            "秧事侵晨理，花期昨夜開。",
            "誤令圯上者，見謂有心哉。"
        ],
        "title": "春景 春來常早起",
        "id": "12bb45fe-03d5-4e60-b9a0-9eff26827b52"
    },
    {
        "author": "劉辰翁",
        "paragraphs": [
            "步出浣花溪，兒童識杖藜。",
            "逝將隨晚景，獨自入春泥。",
            "九節閑堪愛，百錢相與携。",
            "行從竹雞裏，徑到子規西。",
            "屐弊猶須蠟，壺傾可得提。",
            "暮歸驚倒載，笑倒白銅鞮。"
        ],
        "title": "春景 杖藜入春泥",
        "id": "c7011f3c-dcb7-45bf-a02a-6a4b1a6b9b00"
    },
    {
        "author": "劉辰翁",
        "paragraphs": [
            "何苦懷芳草，無情綠又新。",
            "年年生古道，步步是青春。",
            "愁碧連分袂，飛紅墮舞茵。",
            "一筇當秀野，萬里亦隨人。",
            "莽蒼成蕪楚，烟緜又入秦。",
            "長安紅紫陌，羅襪已生塵。"
        ],
        "title": "春景 春草步步綠",
        "id": "00cce955-e124-41b0-bea5-e91453f5659b"
    },
    {
        "author": "劉辰翁",
        "paragraphs": [
            "絕域何堪久，悠悠日又斜。",
            "未能辭客况，更自改春華。",
            "故國三千里，荒春八九家。",
            "一聲幽谷鳥，滿眼故園花。",
            "漸煖回歸雁，餘寒倚暮鴉。",
            "陌頭看過客，歌吹擁氈車。"
        ],
        "title": "春景 絕域改春華 其一",
        "id": "b3c1edc8-82f4-4537-be16-5a41fd2185f5"
    },
    {
        "author": "劉辰翁",
        "paragraphs": [
            "絕域魂堪斷，風烟不可遮。",
            "至今疑夢事，舉目改春華。",
            "此處吾爲客，何言國與家。",
            "尚存他日淚，又看一年花。",
            "谷口遷鶑語，都城御柳斜。",
            "茫茫皆漢土，無地種秦瓜。"
        ],
        "title": "春景 絕域改春華 其二",
        "id": "90db8f34-8df5-4c26-abc2-a9cf757fc3a8"
    },
    {
        "author": "劉辰翁",
        "paragraphs": [
            "寒食娛清夜，飛紅已滿城。",
            "日懸春又暮，月是雨中明。",
            "漢苑傳新燭，鄜州憶故京。",
            "柳梢眉黯黮，花上淚縱橫。",
            "人立斜河澹，晨占上冢晴。",
            "綿田烟泣露，天老豈無情。"
        ],
        "title": "春景 寒食月明雨",
        "id": "5550e24e-de8a-4b38-ae4c-dce4d9b4dd73"
    },
    {
        "author": "劉辰翁",
        "paragraphs": [
            "春去如流水，落花忙又忙。",
            "晴泥空滿眼，陳迹尚餘香。",
            "無計留枝上，愁人香路旁。",
            "雨餘金谷土，風動馬嵬囊。",
            "拾翠遺鴻爪，飛紅入燕梁。",
            "遥憐妝墮馬，寸步斷人腸。"
        ],
        "title": "春景 落花香滿泥 其一",
        "id": "e2743ab9-ebf6-4f44-84ec-f49e3c4363a1"
    },
    {
        "author": "劉辰翁",
        "paragraphs": [
            "花落秦虞兮，紛紛東復西。",
            "舉頭無霽日，滿地是香泥。",
            "紅雨愁如海，絮風飄上堤。",
            "和成文杏壘，軟襯錦韉蹄。",
            "妙舞驚飛燕，醉歸扶竹雞。",
            "誰家採桑女，陌上自相携。"
        ],
        "title": "春景 落花香滿泥 其二",
        "id": "80838fbc-31d8-40d9-831c-fe444a384870"
    },
    {
        "author": "劉辰翁",
        "paragraphs": [
            "綠沈空院雨，依約舊誰家。",
            "已廢惟芳草，尤深是落花。",
            "陰陰迷燕壘，籍籍失蜂衙。",
            "數點埋香玉，千枝委雪沙。",
            "樓殘金谷障，路合玉鈎斜。",
            "喚醒弓彎舞，天風即海涯。"
        ],
        "title": "春景 空院落花深",
        "id": "8f575825-0ad1-4d66-a320-24b3ff64e055"
    },
    {
        "author": "劉辰翁",
        "paragraphs": [
            "花外愁如海，持觴爲掃林。",
            "猶深猶可惜，更落更難禁。",
            "片片春將盡，三三徑莫尋。",
            "青苔纔列席，紅雨又沾襟。",
            "不是乘風去，應如立雪深。",
            "柳綿欺我老，旋拂遍能侵。"
        ],
        "title": "春景 林花掃更落",
        "id": "e6eaa558-3c9d-4dfe-8a74-8eeb4434f6c1"
    },
    {
        "author": "劉辰翁",
        "paragraphs": [
            "棋聲何處起，滿院寂無譁。",
            "門閉雞鳴午，庭空蝶繞花。",
            "靜中時落子，高處欲驚鴉。",
            "枸杞籬根吠，棠梨屋角斜。",
            "客迷柯下路，人在橘中家。",
            "此樂商山似，休爭着數差。"
        ],
        "title": "春景 棋聲花院閉",
        "id": "26b18e84-d0f7-4f57-b078-87e057d7ef31"
    },
    {
        "author": "劉辰翁",
        "paragraphs": [
            "此處少人跡，禪房深客心。",
            "殿廊常寂寂，花木自深深。",
            "面壁看紅影，蒲團對綠陰。",
            "定回蜂欲逗，香在蝶難尋。",
            "棋電驚青子，茶烟出半林。",
            "客來參話久，隔屋聽鳴禽。"
        ],
        "title": "春景 禪房花木深",
        "id": "d1f15a92-a243-4388-a46c-5c308e852276"
    },
    {
        "author": "劉辰翁",
        "paragraphs": [
            "風雨暗綿田，春愁百五天。",
            "故人成故俗，新火起新烟。",
            "自用青楓後，何如墨突前。",
            "人間寒食改，天上蠟薪傳。",
            "當戶三星出，齊州九點連。",
            "人心思漢德，猶望死灰然。"
        ],
        "title": "春景 新火起新烟",
        "id": "28855b58-602d-41f4-9dc6-ac43228fa327"
    },
    {
        "author": "劉辰翁",
        "paragraphs": [
            "寒食誰家燭，紅香蠟更鮮。",
            "晶熒侯邸盛，日暮漢宮傳。",
            "永巷花同閉，長門柳又眠。",
            "人間金谷火，天上蜜脾煙。",
            "食客三千履，皇恩四百年。",
            "回思諸葛井，流涕陣圖邊。"
        ],
        "title": "春景 漢宮傳蠟燭",
        "id": "860c6335-426a-4cfd-babc-748c74c03947"
    },
    {
        "author": "劉辰翁",
        "paragraphs": [
            "寒食掩柴荆，春郊無意行。",
            "極知三日近，并覺四鄰清。",
            "綠暗鴉銜紙，晴明笛賣餳。",
            "朱陳前社遠，王謝斷烟橫。",
            "鶴表憐城冢，鯖盤冷客卿。",
            "昭丘茅屋破，千載見人情。"
        ],
        "title": "春景 寒食四鄰清",
        "id": "5dbcf2f3-5432-4503-abde-3762e56a79d4"
    },
    {
        "author": "劉辰翁",
        "paragraphs": [
            "風雨待晴難，人間熟食盤。",
            "從來天色少，偏向暮春寒。",
            "宮女斜偏冷，家人火自鑽。",
            "烟光籠綵索，雲影壓欄干。",
            "村落花如紙，風流絮作團。",
            "不能韋杜曲，見月憶長安。"
        ],
        "title": "春景 寒食少天色",
        "id": "7218af0c-857c-4e1d-8428-a90275726f0b"
    },
    {
        "author": "劉辰翁",
        "paragraphs": [
            "寒食古來同，鄉關隔萬重。",
            "天涯俱是恨，馬上又相逢。",
            "雨雪臯蘭道，弓刀苜蓿峰。",
            "滿城看插柳，分路入澆松。",
            "繡嶺開門日，鄜州陷賊蹤。",
            "年年聞改火，雙淚下龍鍾。"
        ],
        "title": "春景 馬上逢寒食",
        "id": "a866bcf0-2854-4577-a740-0c20a6496dc6"
    },
    {
        "author": "劉辰翁",
        "paragraphs": [
            "寒食應無見，携樽炙更燔。",
            "墦間迷舊陌，陌上乞吾墦。",
            "麟卧新華表，鴉啼古墓門。",
            "施施東郭客，處處樂游原。",
            "冷眼看鵝炙，傳家自瓦盆。",
            "若敖無麥飯，過者更銷魂。"
        ],
        "title": "春景 墦間",
        "id": "b5de66cd-b7a5-4a02-a04d-fd540f54ef63"
    },
    {
        "author": "劉辰翁",
        "paragraphs": [
            "念舊情何及，逃虛理不還。",
            "不因求介子，安識是何山。",
            "公子何恩怨，覊臣自險艱。",
            "巔崖蒼莽外，烟雨有亡間。",
            "就使身豺虎，寧當火蒯菅。",
            "年年寒食雨，天亦爲潺湲。"
        ],
        "title": "春景 介山",
        "id": "8d4d0798-06d1-4687-9883-defc9e96ebc3"
    },
    {
        "author": "劉辰翁",
        "paragraphs": [
            "道院無迎客，疏簾緲緲垂。",
            "未須驚倒屣，共看弈殘棋。",
            "日透花陰午，風摇竹影漪。",
            "嘔心誰白黑，袖手見安危。",
            "別墅塵難到，南風管已窺。",
            "仙凡終似隔，彷彿記來時。"
        ],
        "title": "春景 疏簾看弈棋",
        "id": "908ea114-3236-4404-bd69-31b238632777"
    },
    {
        "author": "劉辰翁",
        "paragraphs": [
            "山色洗逾碧，昏明水墨成。",
            "相看如許濕，政似不曾晴。",
            "翠拂雙蛾起，青如老眼橫。",
            "嶺雲才斂態，峽雨復多情。",
            "瀑濺香爐紫，烟銷石鏡明。",
            "乾坤翻覆頃，蘿月吐深更。"
        ],
        "title": "春景 碧山晴又濕",
        "id": "d9c74f00-fd86-44f5-9130-54171486b534"
    },
    {
        "author": "劉辰翁",
        "paragraphs": [
            "春與公何厚，公嘗惜盛時。",
            "忍於臨別日，不作送行詩。",
            "自覺同遲暮，何堪賦別離。",
            "衰蘭行客道，芳草斷腸詞。",
            "明日成愁蝶，殘陽又子規。",
            "少年誰不省，問我獨何悲。"
        ],
        "title": "春景 公作送春詩",
        "id": "ffb4c6fc-e8d3-413c-938e-2c61aca27622"
    },
    {
        "author": "劉辰翁",
        "paragraphs": [
            "假日故應稀，逢春喜可知。",
            "有懷長似海，不飲亦從時。",
            "孺子新年喜，公家弛告嬉。",
            "悠悠聊復爾，每每一中之。",
            "對客無辭罰，看花少待遲。",
            "何因似山簡，暮暮習家池。"
        ],
        "title": "春景 假日從時飲",
        "id": "2685a182-f614-4f70-9f5a-0a1631e1720f"
    },
    {
        "author": "劉辰翁",
        "paragraphs": [
            "何用雨聲麤，分明潤物酥。",
            "豈惟聽不得，政自細如無。",
            "九陌塵難起，千林澤徧敷。",
            "怪如霑草露，滴不到蓬壺。",
            "但覺花沈醉，誰知柳索扶。",
            "老龍空辟歷，辛苦救焚枯。"
        ],
        "title": "春景 潤物細無聲",
        "id": "d8374a76-478f-4550-950b-246a63a8d100"
    },
    {
        "author": "劉辰翁",
        "paragraphs": [
            "道是春來也，春猶似未來。",
            "亦知爲日久，祇是欠花開。",
            "殘雪依然在，東風幾許回。",
            "空令一杯酒，更憶去年梅。",
            "萬里寒如信，千林巧莫催。",
            "詩成天一笑，紅綠半爭魁。"
        ],
        "title": "春景 春來祇欠花",
        "id": "507c4963-3a4e-4f76-8e5d-4212dedbee53"
    },
    {
        "author": "劉辰翁",
        "paragraphs": [
            "何處尋春色，園林已斷腸。",
            "居然憐野草，惟此換年芳。",
            "殘燒回春久，香泥去路長。",
            "能令南浦碧，未覺五陵芳。",
            "拾翠迷寒食，飛紅卧夕陽。",
            "遥知青冢恨，南北兩茫茫。"
        ],
        "title": "春景 芳草換野色",
        "id": "afe5fc47-e861-4463-a137-48c50343e3f0"
    },
    {
        "author": "劉辰翁",
        "paragraphs": [
            "故是春晴好，冬乾已隔年。",
            "一番經過雨，百道漲新泉。",
            "破屋移偏濕，荒陂斷復連。",
            "浮山通寺驛，眢井出潮田。",
            "地脈天能續，簷聲石亦穿。",
            "仇池九十九，蠟屐去無緣。"
        ],
        "title": "春景 一雨百泉漲",
        "id": "cc83def9-4929-4b55-906e-67df5ca740d1"
    },
    {
        "author": "劉辰翁",
        "paragraphs": [
            "風雨欺人後，枝頭已自疏。",
            "鳥啼因散去，花落是驚餘。",
            "衝雨知何許，流聲已瞥如。",
            "不應紅顫雨，猶似暗沾裾。",
            "青子疑彈雀，紅桃借網魚。",
            "開元宮更遠，王母寄誰書。"
        ],
        "title": "春景 鳥散餘花落",
        "id": "1714a1e9-bb3f-4e72-b647-43a5c67f01e4"
    },
    {
        "author": "劉辰翁",
        "paragraphs": [
            "花下同遊迹，令人念舊驚。",
            "如何春草碧，盡向客愁生。",
            "南浦隨人色，芳洲拾翠情。",
            "凌波塵渺渺，滿地綠菁菁。",
            "冢上何堪沒，人間總未平。",
            "池塘新夢破，時復下階行。"
        ],
        "title": "春景 碧草生舊跡",
        "id": "48e1598c-b91a-4c3d-8993-ec4aa18feec2"
    },
    {
        "author": "劉辰翁",
        "paragraphs": [
            "春似謝娘濃，晴酣困未鬆。",
            "鶑從何處囀，人比向來慵。",
            "啼得嬌成曲，聽餘恨滿胸。",
            "閑看風柳絮，更問繡花茸。",
            "隔屋渠三折，倚屏山萬重。",
            "棋聲驚過鳥，敵手不曾逢。"
        ],
        "title": "春景 鶑囀謝娘慵",
        "id": "8f0745be-1173-46b7-a24f-86ce709edaf8"
    },
    {
        "author": "劉辰翁",
        "paragraphs": [
            "紅落臙脂井，香埋絳縷紗。",
            "詩人工掞藻，吾命屬渠花。",
            "心嘔猶堪思，山頹尚念賒。",
            "吟殘錦官里，醉倒玉皇家。",
            "愈願償春酒，郊迷擇壻車。",
            "江頭顛欲死，已辦鬢生華。"
        ],
        "title": "春景 詩人命屬花",
        "id": "bd32b78b-46f1-43b1-a7c3-45dfa3a12a16"
    },
    {
        "author": "劉辰翁",
        "paragraphs": [
            "御宿長楊館，南山沁水園。",
            "風塵猶日日，花柳自村村。",
            "王謝人家遠，朱陳里姓存。",
            "飄零香澗水，摇颺綠柴門。",
            "杜曲風和雨，秦人子又孫。",
            "細腰桃露臉，脈脈竟無言。"
        ],
        "title": "春景 村村自花柳 其一",
        "id": "a0893973-b784-4439-9abd-2f87ce1f97f5"
    },
    {
        "author": "劉辰翁",
        "paragraphs": [
            "亂後新烟少，村村自物華。",
            "周遭溪上柳，爛熳路傍花。",
            "獨獨人沽酒，行行客賣瓜。",
            "絮迷三戶曲，香滿四娘家。",
            "清汴龍舟遠，玄都燕麥斜。",
            "琵琶鞍路悄，應念浣溪紗。"
        ],
        "title": "春景 村村自花柳 其二",
        "id": "84140d5f-8e7a-405c-9a49-3f525e85de02"
    },
    {
        "author": "劉辰翁",
        "paragraphs": [
            "春色終然別，開帆豈有期。",
            "飄飄從此去，往往與之隨。",
            "漸可孤蓬小，能令絕岸移。",
            "殢人愁碧遠，到海落紅癡。",
            "風自無回理，潮猶有上時。",
            "離魂難可得，飛絮滿天涯。"
        ],
        "title": "春景 去帆春色隨",
        "id": "72629ac4-6fbd-4335-a1a4-0ce8e9a0516c"
    },
    {
        "author": "劉辰翁",
        "paragraphs": [
            "飛絮新烟外，東風託信遥。",
            "春猶有寒否，寒盡怕春銷。",
            "畫閣圍紅獸，行鞭裹黑貂。",
            "便無三月雨，也不再花朝。",
            "倚翠還輕扇，飛紅共落潮。",
            "少年宜秉燭，莫負可憐宵。"
        ],
        "title": "春景 寒盡怕春銷",
        "id": "c58d9e68-1f4a-4ef3-8481-eb2333af2222"
    },
    {
        "author": "劉辰翁",
        "paragraphs": [
            "萬古山如此，青青歲歲新。",
            "自憐看到老，未有不歸春。",
            "雲樹曾經別，鶑花不棄貧。",
            "自迎東太乙，重作葛天民。",
            "一燒迷千仞，三開見幾秦。",
            "八公花下飲，仍是少年人。"
        ],
        "title": "春景 山歸萬古春",
        "id": "39029eff-c01f-4269-8827-3fb49be46a7b"
    },
    {
        "author": "劉辰翁",
        "paragraphs": [
            "滿眼成新趣，池塘午夢驚。",
            "青春何日到，芳草滿前生。",
            "縠縠東風起，波波兩剪橫。",
            "翠鈿如可拾，仙藥不知名。",
            "轉步玉鈎合，幾時珠履行。",
            "平陂青似海，無處認昆明。"
        ],
        "title": "春景 池塘生春草",
        "id": "68a0aabe-dae7-4473-a114-31620da8a0ca"
    },
    {
        "author": "劉辰翁",
        "paragraphs": [
            "高下花成谷，烟綿草際空。",
            "以香爲世界，布馥是春風。",
            "駘蕩蛛絲外，顛狂蝶夢中。",
            "汀洲仙藥市，天地錦薰籠。",
            "澧浦遺余綠，昌州絕世紅。",
            "餘芳猶可藉，應恨耿匆匆。"
        ],
        "title": "春景 春風花草香",
        "id": "fe0c4547-ffb3-4db5-9a47-caba02bd92ee"
    },
    {
        "author": "劉辰翁",
        "paragraphs": [
            "花院苔空積，遊絲若有情。",
            "斷無珠履迹，閑見綠陰生。",
            "縹緲朱簾悄，丁東玉漏鳴。",
            "隔窗梅子落，繞屋笋竿成。",
            "幾日落紅雨，數聲深處鶑。",
            "午雞人睡起，繞水看魚行。"
        ],
        "title": "春景 閑院綠陰生",
        "id": "72db2451-d08f-4976-bee5-9c1dd3c844e9"
    },
    {
        "author": "劉辰翁",
        "paragraphs": [
            "閶闔祥光起，班行好語催。",
            "青郊隨候應，黄道似初開。",
            "夢繞天門去，風從震地回。",
            "東西行白日，南北驗清臺。",
            "曉殿分龍角，春城轉斗魁。",
            "中天符四七，人物萬方來。"
        ],
        "title": "春景 閶闔開黄道",
        "id": "448404ca-74e8-4c3a-9642-1edb334b3dd6"
    },
    {
        "author": "劉辰翁",
        "paragraphs": [
            "萬古衣冠舊，三朝曆數新。",
            "青皇來遠道，紫袖拜嚴宸。",
            "花日明簪冕，槐雲舞佩紳。",
            "昭容當檻曉，宰相賀班春。",
            "索令分同列，傳呼掖老臣。",
            "漢儀當日事，江漢四朝人。"
        ],
        "title": "春景 衣冠拜紫宸",
        "id": "4c032ae3-be9b-472a-a151-a894124eb0e4"
    },
    {
        "author": "劉辰翁",
        "paragraphs": [
            "亂向殘年定，東風息戰塵。",
            "太平如可待，相見賀從新。",
            "自笑屠蘇我，誰吹畫角秦。",
            "幾人天寶舊，重賞後元春。",
            "賣釧猶堪醉，簪花不恨貧。",
            "淵明今甲子，猶是晉時人。"
        ],
        "title": "春景 新年賀太平 其一",
        "id": "3d790dba-8364-4dc5-a403-1dc3d974fce8"
    },
    {
        "author": "劉辰翁",
        "paragraphs": [
            "相過賀新元，干戈且息肩。",
            "不圖垂老日，還見太平年。",
            "灰向昆明盡，春從待漏傳。",
            "衣冠禾黍地，簫鼓杏花天。",
            "燈市嬉遺老，旗亭卧醉仙。",
            "山林聞好語，天下米三錢。"
        ],
        "title": "春景 新年賀太平 其二",
        "id": "15499232-4d56-4262-a904-51b4d32f1b60"
    },
    {
        "author": "劉辰翁",
        "paragraphs": [
            "人影光相亂，月明燈市開。",
            "依依隨馬去，故故逐人來。",
            "勝賞春三五，流光酒一杯。",
            "爲君分綺席，同我上瑶臺。",
            "扶路傾相就，分襟逝却回。",
            "玉山人醉矣，健到莫驚猜。"
        ],
        "title": "春景 明月逐人來",
        "id": "b8a72d78-0f87-4d71-8d3f-ad7b855b2609"
    },
    {
        "author": "劉辰翁",
        "paragraphs": [
            "故是春風起，香塵暖未曾。",
            "暮寒驚翠袖，春影亂華燈。",
            "泠浸朱門月，吹成碧海冰。",
            "沙河三五夜，火樹幾千層。",
            "金炬開蓮島，銀花颭玉繩。",
            "一聲清蹕遠，冷落內前棚。"
        ],
        "title": "春景 風起春燈亂",
        "id": "e3f374d5-816b-49c8-bfb7-54e65bc9976d"
    },
    {
        "author": "劉辰翁",
        "paragraphs": [
            "雲擁千溪斷，霜溪萬壑衰。",
            "自從回煖景，依舊是春姿。",
            "晴日雲千疊，東風雨一池。",
            "還他新歲好，似我少年時。",
            "錦水桃千障，巫山柳十眉。",
            "時同天一笑，不敢恨衰遲。"
        ],
        "title": "春景 溪壑回春姿",
        "id": "4f245f49-d116-4e97-8280-5ca07c9c8038"
    },
    {
        "author": "劉辰翁",
        "paragraphs": [
            "日出習池遊，晴簷水不收。",
            "幾回經草暗，一逕带花流。",
            "汩汩何從至，青青自欲浮。",
            "但疑紅雨漲，不似御溝愁。",
            "靜聽鳴金谷，行迷失玉鈎。",
            "凌波羅襪潤，大是斷橋頭。"
        ],
        "title": "春景 暗水流花徑",
        "id": "aecdc976-5ced-4654-8e49-e43d2b3b34c3"
    },
    {
        "author": "劉辰翁",
        "paragraphs": [
            "過雨山泉潤，悠悠小水同。",
            "未嫌來脈細，更與曲池通。",
            "花徑頻違濕，苔溝暗入叢。",
            "却看萍破碧，未覺葉流紅。",
            "澗壑千枝曲，乾坤一鏡中。",
            "所嗟瓜地遠，不得灌連筒。"
        ],
        "title": "春景 小水細通池 其一",
        "id": "d637e663-6a03-45b9-bd9b-2d1849e80155"
    },
    {
        "author": "劉辰翁",
        "paragraphs": [
            "小小回堤水，花陰寸步隨。",
            "細難爲灌圃，長是曲通池。",
            "乳竇仍從出，雲根觸處滋。",
            "又添晴滴瀝，欲漲碧漣漪。",
            "新綠常如雨，流紅未見詩。",
            "昆明鯨背淺，盡日絮溝遲。"
        ],
        "title": "春景 小水細通池 其二",
        "id": "fca547f2-5c6b-4ad0-918f-f7326c58969c"
    },
    {
        "author": "劉辰翁",
        "paragraphs": [
            "採採香無據，遊蜂與絮兼。",
            "輕吹無影落，仰抱有時粘。",
            "欹蕊棲難穩，垂跗採未然。",
            "花鬚紛更辨，柳雪誤相沾。",
            "未礙餐能飽，貪看嚥欲甜。",
            "吟安時失笑，往往似吾髯。"
        ],
        "title": "春景 仰蜂粘落絮",
        "id": "428006cd-3a67-49c0-b049-e176fc70fb9b"
    },
    {
        "author": "劉辰翁",
        "paragraphs": [
            "深院停春雨，庭空鳥不鳴。",
            "自然清晝寂，盡是綠陰生。",
            "滿眼成青幄，無人惜絳英。",
            "輕風低鼎篆，遲日上簾旌。",
            "遠水明鸂鶒，平欄繞杜蘅。",
            "小窗臨晉帖，悞落剪刀聲。"
        ],
        "title": "春景 綠陰生晝寂",
        "id": "90ab7537-ab69-4dcb-9837-7df8951ebb39"
    },
    {
        "author": "劉辰翁",
        "paragraphs": [
            "燕子來何晚，城春換物華。",
            "逢人能語語，隨意入家家。",
            "故宇何堪戀，朱簾可得遮。",
            "王門深巷悄，謝墅夕陽斜。",
            "是處隨芳草，無情似柳花。",
            "興亡真閲遍，盡是主人差。"
        ],
        "title": "春景 燕子家家入",
        "id": "308d95e0-f161-4b6f-8834-1aa02f434271"
    },
    {
        "author": "劉辰翁",
        "paragraphs": [
            "燕子故依人，重來跡已陳。",
            "主樓空舞地，林木自巢春。",
            "無復郊迎乙，惟應語訴辛。",
            "乾坤一枝土，風雨畫梁身。",
            "荒草歌塵遠，頹松社屋新。",
            "尋常空巷裏，憶着舊家貧。"
        ],
        "title": "春景 春燕巢林",
        "id": "d51edc44-ce25-4563-bf37-42312271e651"
    },
    {
        "author": "劉辰翁",
        "paragraphs": [
            "遊子江南老，美人浙水陰。",
            "風光何冉冉，花木自深深。",
            "蘋渚藏妃怨，蘭臯寄屈吟。",
            "飄香迷去路，種子約青林。",
            "遠浦歸帆興，芳洲來暮心。",
            "天寒人倚竹，目斷去鴻沈。"
        ],
        "title": "春景 浙江花木深",
        "id": "c612169f-0bbd-48e9-b4ef-ae5c69d2d266"
    },
    {
        "author": "劉辰翁",
        "paragraphs": [
            "天地孤舟客，東風是處家。",
            "偶然乘興遠，不擬亂春華。",
            "牢落無茶具，飄零自釣槎。",
            "誤將青篛笠，撐入碧桃花。",
            "路斷雲相覓，溪深柳又斜。",
            "忽聞雞犬近，隨處有桑麻。"
        ],
        "title": "春景 孤舟亂春華 其一",
        "id": "09011702-e17b-40ba-aab4-1fbb198b4721"
    },
    {
        "author": "劉辰翁",
        "paragraphs": [
            "罨畫來兼往，孤舟自若耶。",
            "悠悠信谿路，籍籍亂春華。",
            "今古三高客，乾坤一葉家。",
            "泛桃衝雨過，穿柳带烟斜。",
            "下水隨飛燕，移梢爲惜花。",
            "日斜歸興急，恐或見胡麻。"
        ],
        "title": "春景 孤舟亂春華 其二",
        "id": "8a8d58fe-75df-47ff-a521-6df5a06ae45e"
    },
    {
        "author": "劉辰翁",
        "paragraphs": [
            "晴日孤舟好，溪流带岸斜。",
            "浮游忘世慮，爛熳亂春華。",
            "朝共漁穿港，暮隨鷗宿沙。",
            "却知桃有路，惟見柳無涯。",
            "蓑舞村村酒，罾歌處處花。",
            "羣仙驚再見，留宿武陵家。"
        ],
        "title": "春景 孤舟亂春華 其三",
        "id": "1c863c56-2138-4d43-9cfd-596e00aa7b34"
    },
    {
        "author": "劉辰翁",
        "paragraphs": [
            "有客孤舟裏，風平日又嘉。",
            "未須憐歲晚，從此亂春華。",
            "自扣舷三版，相將水一涯。",
            "前村隨柳色，昨夜宿桃花。",
            "鷗浴波翻錦，漁歌影入霞。",
            "江頭稠杏暗，子美四娘家。"
        ],
        "title": "春景 孤舟亂春華 其四",
        "id": "d688782d-5923-448b-85c8-ee99f61b6ffc"
    },
    {
        "author": "劉辰翁",
        "paragraphs": [
            "靜似長門裏，初晴未暑時。",
            "悠悠銷白日，冉冉上遊絲。",
            "白髮因風起，青蟲映戶垂。",
            "牆陰雙蝶遠，花影一簾遲。",
            "新壘乾泥絮，晴衙散蜜脾。",
            "鳥驚梅子落，深院客爭棋。"
        ],
        "title": "春景 遊絲白日靜",
        "id": "1eddf43d-8763-4d3f-b6d8-855faf418916"
    },
    {
        "author": "劉辰翁",
        "paragraphs": [
            "輦路垂垂柳，昆明寂寂流。",
            "近天高翠葉，映日暗金溝。",
            "眠起當前殿，萎蕤拂御舟。",
            "鎖成三閣暮，流出六宮愁。",
            "桐影題難立，楊花宕不收。",
            "至今寒食雨，墮淚曲江頭。"
        ],
        "title": "春景 柳葉暗金溝",
        "id": "3982cfd5-c10f-4cf5-920e-5baf657a1feb"
    },
    {
        "author": "劉辰翁",
        "paragraphs": [
            "老子情如海，花無醉後新。",
            "飛來如許雪，減却不多春。",
            "輕薄隨流水，顛狂落近鄰。",
            "猶寒猶未晚，半雨半成塵。",
            "拾翠危無路，殘紅老得人。",
            "清晨添酒量，日日是芳辰。"
        ],
        "title": "春景 花飛減却春",
        "id": "aa317683-9c1a-4a49-938d-7c8e3dc7dfbe"
    },
    {
        "author": "劉辰翁",
        "paragraphs": [
            "春又不知暮，城荒獨至今。",
            "樓臺花下遠，草木雨中深。",
            "寒食無烟綠，頹垣有月侵。",
            "荒苔隨意古，落子又成陰。",
            "鄰笛殘兵淚，胡琴故國心。",
            "廢興天不語，鐘鼓遍園林。"
        ],
        "title": "春景 城春草木深",
        "id": "10fb230e-568d-4217-8c96-43ee9418f0f5"
    },
    {
        "author": "劉辰翁",
        "paragraphs": [
            "春色闌珊去，朱門懶夢華。",
            "悠悠看蝶翅，往往在鄰家。",
            "暖日明金谷，光風媚浣沙。",
            "似聞携手笑，疑有隔牆花。",
            "望眼穿銀漢，香塵透綠紗。",
            "是誰窺宋玉，憔悴一枝斜。"
        ],
        "title": "春景 春色在鄰家",
        "id": "e3ee062c-c185-458f-b178-83b73e40bb55"
    },
    {
        "author": "劉辰翁",
        "paragraphs": [
            "寒曾欺我倒，今日是和風。",
            "吹面濃春酒，開懷受化工。",
            "未知來暖律，政似識癯翁。",
            "大袖猶堪滿，衰顔欲更紅。",
            "鬢如新柳動，鼻與暗香通。",
            "天上知何信，千花一笑中。"
        ],
        "title": "春景 吹面受和風",
        "id": "34b03e06-6d47-40b8-90a5-0ab3fbfbc9b7"
    },
    {
        "author": "劉辰翁",
        "paragraphs": [
            "星炬亂林鴉，火城標赤霞。",
            "端門開璧月，散樹合銀花。",
            "光燄摇千尺，扶疏轉九華。",
            "昭回三閣近，鑿落萬枝斜。",
            "玉李迷天象，金蓮出內家。",
            "龍光如海蜃，猶有誤連車。"
        ],
        "title": "春景 火樹銀花合",
        "id": "694d36c2-b6f4-4eb7-86ee-7c5fb5a13a65"
    },
    {
        "author": "劉辰翁",
        "paragraphs": [
            "當年唐殿閣，何似道人庵。",
            "閑日長如此，薰風來自南。",
            "清香吹不斷，大暑故如惔。",
            "靜見花陰午，凉添竹徑三。",
            "客遮前席坐，人卧北窗酣。",
            "別墅棋邊急，閑將赤壁談。"
        ],
        "title": "夏景 薰風自南來",
        "id": "8486f644-c0b1-4681-9203-8ce39ed11785"
    },
    {
        "author": "劉辰翁",
        "paragraphs": [
            "入夏可曾晴，陰陰衆綠成。",
            "但驚春盡去，誰信雨中生。",
            "一月須梅潤，千林但葉聲。",
            "荷邊蒲猗儺，桑外笋崢嶸。",
            "芳草非無恨，新條各向榮。",
            "秧田禾似浪，滿眼幾時平。"
        ],
        "title": "夏景 夏雨生衆綠 其一",
        "id": "03fd9763-a350-4af4-91ba-b88897232caf"
    },
    {
        "author": "劉辰翁",
        "paragraphs": [
            "無人嫌夏雨，衆木共欣榮。",
            "已辦黄梅熟，還將綠葉生。",
            "送春無物色，盡日是簷聲。",
            "處處桑麻長，陰陰桃李成。",
            "風翻蒲水白，烟共草天平。",
            "山色沈冥久，朝來兩黛橫。"
        ],
        "title": "夏景 夏雨生衆綠 其二",
        "id": "c69494c2-eef8-4e15-8582-51e4fe32ad2b"
    },
    {
        "author": "劉辰翁",
        "paragraphs": [
            "雨過殘春遠，晴天半入梅。",
            "草根餘落照，花潤只深苔。",
            "山共朱簾捲，庭無蠟屐來。",
            "翠錢流地滿，珠靨照人開。",
            "寂寂承殘霤，青青繞廢臺。",
            "唾茸宮壁在，殘月照餘哀。"
        ],
        "title": "夏景 雨過苔花潤",
        "id": "ced48d2a-9d77-4b48-93d4-db316c2b5e97"
    },
    {
        "author": "劉辰翁",
        "paragraphs": [
            "既雨失陰霾，天憐萬竈蛙。",
            "是雖猶暑潤，亦自覺晴佳。",
            "早見瓢翻海，今無漏透階。",
            "但能開晚景，麤足慰人懷。",
            "山翠光浮玉，塗泥軟襯鞋。",
            "一簾花露影，醉眼爲渠揩。"
        ],
        "title": "夏景 既雨晴亦佳",
        "id": "fbd0b1df-8472-47aa-801d-16c5024b05c0"
    },
    {
        "author": "劉辰翁",
        "paragraphs": [
            "樹晚晴猶濕，好風如故長。",
            "翛然林下意，進似雨時凉。",
            "坐覺茅容徙，來看呂政忙。",
            "飄蕭初似暑，淅瀝轉成霜。",
            "倚袖嵐添翠，題秋葉欲黄。",
            "不知兼露下，河漢芰荷香。"
        ],
        "title": "夏景 樹濕風凉進",
        "id": "3c986bb8-6a0c-428e-9081-ffb4216e4f71"
    },
    {
        "author": "劉辰翁",
        "paragraphs": [
            "松影夏天雲，凉開一院新。",
            "若無如此暑，可以健於人。",
            "風外潮聲起，林間客欠伸。",
            "自憐三伏日，重得百年身。",
            "鶴唳如輕舉，兒扶更怒嗔。",
            "下山逢急雨，爲洗覆車塵。"
        ],
        "title": "夏景 松凉夏健人 其一",
        "id": "559a1b65-ea57-46a5-813c-119eb24a99c3"
    },
    {
        "author": "劉辰翁",
        "paragraphs": [
            "天地若爲容，凉陰何處逢。",
            "困人惟夏日，健我是雲松。",
            "雨立三千丈，風生一萬重。",
            "如餐華峰藕，不藉葛陂龍。",
            "脫帽蒼虬笑，披衣病鶴鬆。",
            "月明天似水，歸路踏芙蓉。"
        ],
        "title": "夏景 松凉夏健人 其二",
        "id": "bd9e2432-2131-4a30-bf02-3eb4c0d67ada"
    },
    {
        "author": "劉辰翁",
        "paragraphs": [
            "野處闕過逢，投巾仰露空。",
            "蕭蕭松下老，灑灑頂門風。",
            "暑不容章甫，天猶念禿翁。",
            "昂霄潮洶洶，落雪鬢蓬蓬。",
            "搔首平生事，忘形半醉中。",
            "蓬萊歸去路，潦倒笑臣同。"
        ],
        "title": "夏景 露頂灑松風",
        "id": "d8f4b162-35a6-4b92-bb76-1cfd19139f6e"
    },
    {
        "author": "劉辰翁",
        "paragraphs": [
            "狹世清風少，清風不受催。",
            "惟應松下有，肯向坐間來。",
            "襟袖元如水，山林自少埃。",
            "遂驚弘景宅，不是楚王臺。",
            "柳巷無人掃，柴門盡日開。",
            "是誰前喝道，空遣鶴飛回。"
        ],
        "title": "夏景 清風松下來",
        "id": "d5c70747-48f2-4934-b86b-104d1f1a118b"
    },
    {
        "author": "劉辰翁",
        "paragraphs": [
            "不可居無竹，清風動滿林。",
            "長無如夏日，凉不絕予襟。",
            "安得秋如許，能令午正陰。",
            "兩間何舋舋，三徑自深深。",
            "簟玉翻如水，簷冰語至今。",
            "故人千萬里，明月兩知心。"
        ],
        "title": "夏景 林風凉不絕",
        "id": "527ad96f-d86f-46e3-a750-f9f9445e030b"
    },
    {
        "author": "劉辰翁",
        "paragraphs": [
            "何可無喬木，多年雨露成。",
            "是間凉意別，長夏綠陰生。",
            "日度雲旗影，風含澗水聲。",
            "能令霜六月，不待月三更。",
            "翠幄宜琴枕，枯棋就石枰。",
            "五楸朝又暮，故國可勝情。"
        ],
        "title": "夏景 喬木生夏凉",
        "id": "e713cc77-b19f-4b5c-8ca9-6be9196d8e0f"
    },
    {
        "author": "劉辰翁",
        "paragraphs": [
            "一室蘭香滿，陰陰夏木成。",
            "炎光雖自酷，霜意自含清。",
            "珮玉傳風馬，鈎簾下水精。",
            "燕臺無六月，楚戶忽三更。",
            "冷袖藏冰藕，凉蟾滿露莖。",
            "江湖無雁信，詩鬢自先驚。"
        ],
        "title": "夏景 清室夏含霜",
        "id": "52cda013-77d9-4f76-b324-017d5a89d590"
    },
    {
        "author": "劉辰翁",
        "paragraphs": [
            "八尺橫斜簟，寒光凝不流。",
            "引教凉到我，坐覺意先秋。",
            "溽暑收梅雨，清風度竹樓。",
            "湘紋殊似水，班扇未應愁。",
            "冷逼金莖潤，溫便玉臂柔。",
            "頗哀城市悄，斗米換衾裯。"
        ],
        "title": "夏景 凉引簟先秋",
        "id": "544247e9-00a2-4cce-823e-4a96984ee64f"
    },
    {
        "author": "劉辰翁",
        "paragraphs": [
            "日在天無二，明明夏盛時。",
            "到今雖可愛，非火孰能爲。",
            "謾把薰絃語，難禁坐甑炊。",
            "未應一杯水，能沃九華枝。",
            "王屋飛猶在，崑岡事可知。",
            "未須頻夢竈，倏忽看崦嵫。"
        ],
        "title": "夏景 盛夏火爲日",
        "id": "c59fa34b-3efa-4f88-a87b-45f36831c323"
    },
    {
        "author": "劉辰翁",
        "paragraphs": [
            "蓮欲成房去，三三兩兩空。",
            "摘來中有子，墜處粉尤紅。",
            "已鏤冰爲藕，誰將翠作蓬。",
            "半妝摇越棹，一水膩秦宮。",
            "濯濯含秋露，亭亭立曉風。",
            "么荷因見憶，憔悴感青銅。"
        ],
        "title": "夏景 蓮房墜粉紅",
        "id": "276659e1-0bb0-4b96-a528-bcd589ff79f6"
    },
    {
        "author": "劉辰翁",
        "paragraphs": [
            "竹可淋漓畫，難將竹影臨。",
            "寂寥誰布地，瑣碎總如金。",
            "密處開爲徑，疏時舞又陰。",
            "汗青銷作字，翡翠屑成林。",
            "弄月平分破，臨風鑿落斟。",
            "鏘然聲入耳，忽認是徽琴。"
        ],
        "title": "夏景 竹影金瑣碎",
        "id": "b2b61778-82ba-459c-ae62-bd9670bdd273"
    },
    {
        "author": "劉辰翁",
        "paragraphs": [
            "暑綌衣能幾，長流汗似痁。",
            "惶惶何慄慄，赫赫復炎炎。",
            "安得三庚度，猶如十日兼。",
            "坐驚慚背浹，不是淚襟霑。",
            "湯餠何堪試，煎茶可更添。",
            "可人嬌熨玉，頻起立風簷。"
        ],
        "title": "夏景 炎赫衣流汗",
        "id": "2829ed50-7a11-4f36-afbc-dfc82696d5d7"
    },
    {
        "author": "劉辰翁",
        "paragraphs": [
            "萬葉勝花開，蓮香雨送來。",
            "欲知凉可愛，政是夢初回。",
            "未擬華胥轉，誰將繡戶推。",
            "棹歌摇別浦，裙影濕陽臺。",
            "天上霓裳斷，人間羯鼓催。",
            "酒醒莖露渴，狂引碧筒杯。"
        ],
        "title": "夏景 夢回蓮葉雨",
        "id": "c831adb2-010c-42d6-ba84-19adb39cf956"
    },
    {
        "author": "劉辰翁",
        "paragraphs": [
            "老厭人間熱，單衣就冷泉。",
            "不知清到骨，故欲轉裝綿。",
            "蘿月滿襟雪，松風半臂仙。",
            "頓疏桃竹瑩，擬就柳花眠。",
            "倚倦思燕玉，全生願蜀氈。",
            "溫湯無去路，搔首聽潺湲。"
        ],
        "title": "夏景 衣冷欲裝綿 其一",
        "id": "978b7c17-dc9e-4f04-a76e-4934e00f8f71"
    },
    {
        "author": "劉辰翁",
        "paragraphs": [
            "石洞元無暑，泉聲灑面凉。",
            "衣疑中夜冷，綿欲此時裝。",
            "灑灑驚荷雨，披披變葛霜。",
            "擬將洴澼絖，換却薄羅裳。",
            "中道憐班女，溫言憶楚王。",
            "驪山在何許，我更念溫湯。"
        ],
        "title": "夏景 衣冷欲裝綿 其二",
        "id": "2801a4d4-1911-4d64-a054-fd791810cc29"
    },
    {
        "author": "劉辰翁",
        "paragraphs": [
            "俗子高門走，那知物意嫌。",
            "婆娑中避暑，褦襶早趨炎。",
            "楚楚朝衣格，峨峨古帽簷。",
            "夤緣三伏謁，瞻仰上官嚴。",
            "尚說毛寒慄，寧辭背汗沾。",
            "寄言鄉里者，貸我北窗眠。"
        ],
        "title": "夏景 褦襶子",
        "id": "6cfe6e82-e3cd-4556-97d7-df4afd1371f0"
    },
    {
        "author": "劉辰翁",
        "paragraphs": [
            "是事不堪聞，清泉獨可親。",
            "翛然携鬢影，聊以潔塵襟。",
            "簾瀉千年雨，藍拖百尺紳。",
            "能令肝肺雪，更遣芰荷新。",
            "京洛昏沈夢，江湖淡蕩身。",
            "一瓢明月燕，併洗脫鞾嗔。"
        ],
        "title": "夏景 清泉潔塵襟",
        "id": "23106164-8ec6-47fc-9226-b4baf2187bc9"
    },
    {
        "author": "劉辰翁",
        "paragraphs": [
            "夢破芙蓉雨，蛾眉瑣綠窗。",
            "悠悠思遠道，采采涉長江。",
            "北渚浮湘水，西興渡越邦。",
            "波穿紅錦亂，影轉畫橈雙。",
            "花路迷相問，菱歌遠失腔。",
            "扣舷驚水鳥，晼晚笑吳憃。"
        ],
        "tags": [
            "长江"
        ],
        "title": "夏景 涉江採芙蓉",
        "id": "66b24ba1-d73b-42f5-82cd-36bc69fbce5d"
    },
    {
        "author": "劉辰翁",
        "paragraphs": [
            "盛世佳公子，明光避暑曾。",
            "調冰初入水，和水亦成冰。",
            "鳴佩朝儀鳳，揚鞲夕臂鷹。",
            "汲來金碗脫，攪碎玉崚嶒。",
            "一吸風林壑，重傾雪肺膺。",
            "瓊姬持袖舉，疑飲露盤昇。"
        ],
        "title": "夏景 公子調冰水",
        "id": "5aa007b9-dd82-4bc0-833c-ffafaf66eddd"
    },
    {
        "author": "劉辰翁",
        "paragraphs": [
            "畏日纔宵匿，誰教燭又添。",
            "明雖無可惡，看得故成炎。",
            "漏永風如禁，膏殘飲未厭。",
            "萬枝何用許，一點有人嫌。",
            "蛾命那知惜，蟲花懶復占。",
            "吳牛應自笑，何事畏銀蟾。"
        ],
        "title": "夏景 炎宵惡明燭",
        "id": "29d824be-5adf-4a90-95fb-2a70b7c3634d"
    },
    {
        "author": "劉辰翁",
        "paragraphs": [
            "自不容無雨，行雲盡日勞。",
            "來來方汗漫，遞遞看崇高。",
            "一氣埋飛鳥，層陰壓戴鰲。",
            "前驅淝水陣，後至浙江濤。",
            "羊角天帆席，龍身海桔槔。",
            "鴻蒙驚久別，握手重相遭。"
        ],
        "title": "夏景 行雲遞崇高",
        "id": "0fe7eabb-58b9-498b-8d0b-e51040de20fb"
    },
    {
        "author": "劉辰翁",
        "paragraphs": [
            "豈敢訟穹穹，何堪敗願豐。",
            "雲乎難致雨，伯也實司風。",
            "長是垂將合，吹之使不同。",
            "不思商怨後，但霸楚稱雄。",
            "已脫知臣罪，不誅無歲功。",
            "皇恩懲使悔，終念小心仝。"
        ],
        "title": "夏景 訟風伯",
        "id": "fffc17a5-c1f8-4dca-87a0-48a79fb8a56d"
    },
    {
        "author": "劉辰翁",
        "paragraphs": [
            "十里荒寒地，亭空暑不侵。",
            "能令塵土外，更到芰荷深。",
            "水閣臨風迥，蓮舟隔浦尋。",
            "紅妝風四面，翠倚月中心。",
            "此處閑搔首，何人泣露襟。",
            "拍浮宜有酒，亂挽碧筒斟。"
        ],
        "title": "夏景 亭深到芰香",
        "id": "e4f0198b-d715-4468-9c7c-7da039bd4460"
    },
    {
        "author": "劉辰翁",
        "paragraphs": [
            "此寺創何年，人間幾變遷。",
            "山空千萬古，聲集兩三蟬。",
            "振木繰餘繭，憑風咽斷絃。",
            "助成騷國晚，驚破少林禪。",
            "喧寂聞塵外，炎凉落照邊。",
            "客來悲世事，蟲語暮鐘連。"
        ],
        "title": "夏景 蟬聲集古寺",
        "id": "be8abb56-40b9-4dd2-bb07-9aeffa7fa3bb"
    },
    {
        "author": "劉辰翁",
        "paragraphs": [
            "荷外雨瀟瀟，舟如泊斷橋。",
            "忽驚紅粉亂，又見綠珠跳。",
            "萬葉明蒼水，輕風問步摇。",
            "疏疏霑羽蓋，點點濺鮫綃。",
            "玉露明金掌，紅妝濕翠翹。",
            "珮痕留不得，立地使魂銷。"
        ],
        "title": "夏景 綠荷雨跳珠",
        "id": "67e78fc8-f1b2-4dfa-8ea9-abdb665be17d"
    },
    {
        "author": "劉辰翁",
        "paragraphs": [
            "千古一黄香，庭萱晝日長。",
            "枕閑非受熱，扇舉欲先凉。",
            "畏暑侵支髮，摇風願滿堂。",
            "恨無寒水玉，琢在碧紗牀。",
            "泉澗心如棘，瑶池鬢已霜。",
            "如何荀奉倩，只在玉人傍。"
        ],
        "title": "夏景 扇枕",
        "id": "26d1621f-737c-4d50-9eed-47d4a221475d"
    },
    {
        "author": "劉辰翁",
        "paragraphs": [
            "天欲今朝雨，雲如滿八區。",
            "居然同願望，如此竟虛無。",
            "鵬運風猶黑，龍光電又驅。",
            "遂成神女夢，誤擬阿香呼。",
            "酷吏踰前憯，餘民絕望蘇。",
            "皇心終不測，變化屬須臾。"
        ],
        "title": "夏景 雲雨覺虛無",
        "id": "6ea6a976-79e3-4466-841a-bed267b0db26"
    },
    {
        "author": "劉辰翁",
        "paragraphs": [
            "萬竅忽爭號，南風動地豪。",
            "此聲何處起，到地似秋高。",
            "草木波頹靡，乾坤暑戰鏖。",
            "有人推戶外，無葉下庭皋。",
            "寒扇憐孤影，征鞍感二毛。",
            "豪鷹雙角聳，無計剪蓬蒿。"
        ],
        "title": "夏景 高風動秋聲",
        "id": "c647a396-66d5-4788-be69-992d5698df64"
    },
    {
        "author": "劉辰翁",
        "paragraphs": [
            "風於萬里外，飛動故人情。",
            "如許殷勤至，居然左右清。",
            "吹潮成雪色，入竹已秋聲。",
            "珮玉丁丁起，臺襟翼翼生。",
            "玉川從此去，列子御之行。",
            "邂逅浮丘老，相携上五城。"
        ],
        "title": "夏景 清風左右至",
        "id": "bf55cdf0-1af7-4a06-9805-c4e860d04c25"
    },
    {
        "author": "劉辰翁",
        "paragraphs": [
            "能拙吾無比，高靈昔有聞。",
            "不知天下巧，乞以世間文。",
            "果列空庭露，香浮入漢雲。",
            "天孫何冉冉，柳子蓋云云。",
            "有說能要我，無才可贈君。",
            "絳衣持節後，窮達竟何分。"
        ],
        "title": "秋景 乞巧文",
        "id": "ba6cf087-6f30-4fbc-b7f5-59ffebae84c5"
    },
    {
        "author": "劉辰翁",
        "paragraphs": [
            "芸香天上宴，不到野人居。",
            "見說星期夕，閑將腹曬書。",
            "笑人操犢鼻，容我辟蟫魚。",
            "小勿欺椰子，中從著石渠。",
            "從他便是懶，乞汝巧相如。",
            "此日何堪負，餘暄獻納疏。"
        ],
        "title": "秋景 曬書",
        "id": "0bd14e27-5ce2-4baa-9ac2-373231a0ed36"
    },
    {
        "author": "劉辰翁",
        "paragraphs": [
            "牛女是誰傳，靈橋不待船。",
            "昔年曾此渡，每渡似初年。",
            "此夕須停織，何人更服牽。",
            "星期無了日，河水尚依然。",
            "歲晚長疏隔，人間早棄捐。",
            "瑶池人獨處，搔首待君還。"
        ],
        "title": "秋景 牛女年年渡",
        "id": "8fd89da4-526e-46e7-baf1-d05ec2645f1d"
    },
    {
        "author": "劉辰翁",
        "paragraphs": [
            "不見機邊女，當時獨月知。",
            "坐令如此夜，虛却理殘絲。",
            "繰得扶桑繭，張成錦字詞。",
            "弦光空到曉，花影不侵帷。",
            "尺寸知何用，須臾即別離。",
            "小窗思婦懶，不是恤周嫠。"
        ],
        "title": "秋景 機絲虛夜月",
        "id": "cd87f35c-22df-4a98-95c8-7c81ec22ba04"
    },
    {
        "author": "劉辰翁",
        "paragraphs": [
            "最是秋空恝，秋田訴不譍。",
            "夜占常悄悄，日復覺凌凌。",
            "何似春工惻，無端地氣騰。",
            "雙眉頻望極，八翼愈難昇。",
            "其雨今若此，如雲亦未曾。",
            "小心風不上，涕泗日沾膺。"
        ],
        "title": "秋景 秋空日凌凌",
        "id": "038a06ef-c088-462f-86e7-1c3eaf79150d"
    },
    {
        "author": "劉辰翁",
        "paragraphs": [
            "何處吹長笛，千年恨未終。",
            "關山人去後，秋夜月明中。",
            "曠野參差久，寒江滉漾通。",
            "曲終郿縣塢，怨徹廣寒宮。",
            "海外陰晴異，天涯慷慨同。",
            "江南回首處，歌罷水流東。"
        ],
        "title": "秋景 吹笛月明中",
        "id": "fe28140c-7f87-434e-9171-6177833f2704"
    },
    {
        "author": "劉辰翁",
        "paragraphs": [
            "待得清輝滿，中秋兩地看。",
            "丹心空自苦，玉臂故應寒。",
            "銀漢成冰水，金波滿露盤。",
            "西風羅袖薄，落月杵聲殘。",
            "身世誰知苦，裳衣客最單。",
            "關山同杜老，垂淚憶長安。"
        ],
        "title": "秋景 清輝玉臂寒",
        "id": "068ec840-3717-4e3a-86f7-55cfe737ed0a"
    },
    {
        "author": "劉辰翁",
        "paragraphs": [
            "塵世如天海，團團共月光。",
            "一輪秋正滿，百刻夜偏長。",
            "端正惟三五，空明更十方。",
            "萃臺猶卓午，梧井欲飛霜。",
            "箭漏迷青海，闌干轉上陽。",
            "雪痕留得在，何用促扶桑。"
        ],
        "title": "秋景 月滿秋夜長",
        "id": "b6fda5b8-f4c2-43ff-8b14-a0c66f009752"
    },
    {
        "author": "劉辰翁",
        "paragraphs": [
            "明月有佳色，客中迷遠遊。",
            "自應眠不得，更似醉時留。",
            "玉屑凉堪吸，金波香欲浮。",
            "頓忘鄉國恨，如在酒家樓。",
            "鸞鏡驚相對，霓裳卒未休。",
            "天風扶我起，不用典貂裘。"
        ],
        "title": "秋景 月色醉遠客 其一",
        "id": "a9447fcf-329f-49d8-b43c-607b5a190fb1"
    },
    {
        "author": "劉辰翁",
        "paragraphs": [
            "遠客坐長夜，纏綿月色留。",
            "明知不是醉，爲爾更無愁。",
            "玉雪三千界，金波十二樓。",
            "謫仙迷采石，小杜在揚州。",
            "雁背如流水，蛾眉也白頭。",
            "一聲長嘯起，滿眼故山秋。"
        ],
        "title": "秋景 月色醉遠客 其二",
        "id": "6de97a5d-34a8-4494-8943-a38a8e9ca11e"
    },
    {
        "author": "劉辰翁",
        "paragraphs": [
            "卿在郎星上，瑶臺第一層。",
            "已如金掌迥，又得月華升。",
            "近與公相似，清如貴未曾。",
            "銅仙千尺表，玉指一輪冰。",
            "天下名公子，秋風老茂陵。",
            "衰蘭千里道，垂淚記觚稜。"
        ],
        "title": "秋景 卿月升仙掌",
        "id": "04fdecc1-e5e5-4640-aca4-164d415e5f4d"
    },
    {
        "author": "劉辰翁",
        "paragraphs": [
            "長夏如年日，蕭然把釣終。",
            "欲知臨水意，政自待秋風。",
            "豈是羊裘者，相從漁社中。",
            "何心思覓鱠，極目望來鴻。",
            "天下無知己，溪邊自老翁。",
            "六鰲閑入手，不是學任公。"
        ],
        "title": "秋景 把釣待秋風",
        "id": "2d911175-a095-437e-bf5a-164ce1b2dda0"
    },
    {
        "author": "劉辰翁",
        "paragraphs": [
            "風起秋塵外，山空海又圍。",
            "疏疏黄葉外，渺渺白雲飛。",
            "掃地驅殘暑，林烟带落暉。",
            "空明仙仗過，夭矯玉龍歸。",
            "中野悲遊子，蒼梧迎帝妃。",
            "回首汾水上，不覺淚沾衣。"
        ],
        "title": "秋景 秋風白雲飛",
        "id": "a5b80867-62b9-465b-8400-3ff355796e96"
    },
    {
        "author": "劉辰翁",
        "paragraphs": [
            "秋風已如此，游子復何爲。",
            "蕉鹿空形役，蓴鱸繞夢思。",
            "凉天新雁過，旅思白鷗知。",
            "雪色松江鱠，銀光笠澤絲。",
            "人生歸去好，鄉味寄來遲。",
            "尚覺薑難致，令人憶左慈。"
        ],
        "title": "秋景 秋風思鱸蓴",
        "id": "0aba7894-e427-4f2a-b122-38a5c43d9aa1"
    },
    {
        "author": "劉辰翁",
        "paragraphs": [
            "世路故當窮，興亡一轉蓬。",
            "閉門羞俗子，仰屋感秋風。",
            "舊日施行馬，如今掩候蟲。",
            "瞭然一葉下，從此萬山空。",
            "歲月玄蟬槁，乾坤白雁通。",
            "荒凉今又在，吹笛月明中。"
        ],
        "title": "秋景 閉門感秋風",
        "id": "31365771-8c9d-4051-b7bb-dccd1d996a34"
    },
    {
        "author": "劉辰翁",
        "paragraphs": [
            "萬里秋風下，還驚掃地高。",
            "不因茅屋怒，全向樹梢號。",
            "寥廓歸雲盡，荒寒晚吹豪。",
            "黑摧淝水陣，白卷浙江濤。",
            "過耳鳴鶻羽，連山掣戴鰲。",
            "空林無落葉，拾得海鳬毛。"
        ],
        "title": "秋景 秋高風怒號",
        "id": "bcccfec9-399c-4895-880d-e5f9c6f705b1"
    },
    {
        "author": "劉辰翁",
        "paragraphs": [
            "世事惟孤枕，吾生尚轉蓬。",
            "共誰堪夜雨，何意更秋風。",
            "已是霖鈴苦，何當刻漏終。",
            "又聞翻溟滓，不是滴梧桐。",
            "衰壑鳴蛩外，寒燈落葉中。",
            "忽明天似水，萬里附冥鴻。"
        ],
        "title": "秋景 夜雨更秋風",
        "id": "6f3c80b3-5fcb-481b-9e26-2b4f343869fd"
    },
    {
        "author": "劉辰翁",
        "paragraphs": [
            "又勝春風處，秋芳宇宙清。",
            "由來天路遠，幾許桂枝生。",
            "古道寒雲色，空山落葉聲。",
            "忽看金粟綴，如在蕊宮行。",
            "香入銅盤飲，根愁玉斧驚。",
            "小山人倚袖，延佇不勝情。"
        ],
        "title": "秋景 秋風生桂枝",
        "id": "6b6cdf5b-bd0b-4af6-89ed-bf588960fda8"
    },
    {
        "author": "劉辰翁",
        "paragraphs": [
            "疏雨兼長夜，巴山信未通。",
            "寥寥深院落，滴滴在梧桐。",
            "淚與簷相續，聽如漏未終。",
            "寒飄金井上，愁入碧階空。",
            "楚水孤蓬暝，吳宮落葉紅。",
            "霖鈴南內曉，今古此聲中。"
        ],
        "title": "秋景 疏雨滴梧桐",
        "id": "9b10650b-9d78-448f-8657-b83bd782e989"
    },
    {
        "author": "劉辰翁",
        "paragraphs": [
            "白髮驚秋晚，青雲認故鄉。",
            "乾坤愁老眼，風雨近重陽。",
            "吹得沾衣濕，寒添落帽狂。",
            "未知明日是，還憶去年將。",
            "北闕風流遠，東籬世故長。",
            "無人知叔子，登覽自憐傷。"
        ],
        "title": "秋景 風雨近重陽",
        "id": "cd51d8a9-ed6f-47ca-bc46-aaa559121567"
    },
    {
        "author": "劉辰翁",
        "paragraphs": [
            "九日各堪愛，西風歲歲深。",
            "長因思往事，忽已至于今。",
            "不謂秋將晚，幾如老見侵。",
            "籬邊成獨往，天際起輕陰。",
            "此會知誰健，明朝肯重尋。",
            "山高休更上，別自有傷心。"
        ],
        "title": "秋景 于今九日至",
        "id": "75d09650-ea84-4bb4-a3c8-bd9eb00d0ba0"
    },
    {
        "author": "劉辰翁",
        "paragraphs": [
            "枕上聞秋雨，愁聲萬古同。",
            "孰知殘夜曉，冷浸一窗空。",
            "窈窕閑箏雁，交疏結網蟲。",
            "卧聽千葉雨，不似五更風。",
            "渭水人分內，巴山客夢中。",
            "山城清漏斷，惟是滴梧桐。"
        ],
        "title": "秋景 窗空雨聲晚",
        "id": "b6e99336-e29b-4375-b73c-d47c02cde14f"
    },
    {
        "author": "劉辰翁",
        "paragraphs": [
            "異代羲皇上，餘生晉宋間。",
            "悠然無一事，政爾見南山。",
            "西曲風流遠，東籬意思閑。",
            "吹衣凉浩蕩，矯首碧孱顔。",
            "雙蝶來何晚，白雲相與還。",
            "是中秦博士，相識少相關。"
        ],
        "title": "秋景 悠然見南山",
        "id": "f5df722b-e141-404c-9264-c7d53ae6a5b7"
    },
    {
        "author": "劉辰翁",
        "paragraphs": [
            "菊滿荒城道，餘生一笑難。",
            "地非行樂舊，花自向人寒。",
            "風雨何登覽，江山共屈蟠。",
            "無人簪帽去，有蝶繞籬看。",
            "此處尤堪賞，明朝已是殘。",
            "淵明生晉晚，不及禊高蘭。"
        ],
        "title": "秋景 寒城菊自花",
        "id": "26cdd382-d656-4e94-b721-01abd4f82bdb"
    },
    {
        "author": "劉辰翁",
        "paragraphs": [
            "一年看九九，十日見炎凉。",
            "菊有霜前操，人無節後香。",
            "就令無宿酒，也不似重陽。",
            "一夜寒英老，多情舊雨黄。",
            "帽如前度落，蝶更幾時忙。",
            "我不知何夕，相收足晚凉。"
        ],
        "title": "秋景 十日菊",
        "id": "affca826-7073-4186-8b7a-c1e7fb57f293"
    },
    {
        "author": "劉辰翁",
        "paragraphs": [
            "梧桐驚客夢，去住兩茫然。",
            "曉覺鷄鳴未，愁惟蟋蟀連。",
            "江湖無漢地，家世本秦川。",
            "唧唧月共語，涓涓人獨眠。",
            "青燈寒四壁，衰鬢織千年。",
            "唐晉他人有，荒凉故殿前。"
        ],
        "title": "秋景 客愁連蟋蟀",
        "id": "44dcd093-0913-44ca-b9c8-8e4529af8acd"
    },
    {
        "author": "劉辰翁",
        "paragraphs": [
            "蛩響何千百，人情自不禁。",
            "餘哀動鄰壁，最苦亂秋陰。",
            "泣盡相思夢，驚殘勸織心。",
            "露深蟲語語，月黑雁沈沈。",
            "壞壁歲年遠，長門日夜深。",
            "手摩銅雀雨，和汝一長吟。"
        ],
        "title": "秋景 蛩響亂秋陰",
        "id": "ff2fff9c-415c-4794-bcdb-a37f0f1c3cad"
    },
    {
        "author": "劉辰翁",
        "paragraphs": [
            "一葉寒金井，惟應獨鶴知。",
            "空山今夕淚，清露滿空垂。",
            "華表歸來後，琴心感慨時。",
            "寥寥天不問，湛湛夜何其。",
            "富貴朝田薤，琅玕月地芝。",
            "人間長似水，搔首夢爲誰。"
        ],
        "title": "秋景 鶴唳清露垂",
        "id": "cf892aac-4098-4abd-b9ec-1b521c6dbd22"
    },
    {
        "author": "劉辰翁",
        "paragraphs": [
            "四壁可誰語，一年將次休。",
            "村行落葉晚，門掩候蟲秋。",
            "影有斜燈吐，貧無過客偷。",
            "蚓號殘月冷，蛩語故宮愁。",
            "館驛鄰機歎，關山古戍留。",
            "幽人推夢起，江海有孤舟。"
        ],
        "title": "秋景 門掩候蟲秋 其一",
        "id": "85a2b822-42c9-4a2d-aa71-39d8716f6298"
    },
    {
        "author": "劉辰翁",
        "paragraphs": [
            "候蟲鳴寂寂，秋老獨何村。",
            "怨語動行路，居人卧掩門。",
            "無誰倚朱戶，隨意閉黄昏。",
            "歲暮已如此，蛩聲胡與言。",
            "孤燈銷驛夢，殘月落空垣。",
            "白雁來天地，何由見淚痕。"
        ],
        "title": "秋景 門掩候蟲秋 其二",
        "id": "e6868020-f6be-410e-a136-74c62e8e1d5b"
    },
    {
        "author": "劉辰翁",
        "paragraphs": [
            "天意清如水，何曾染世氛。",
            "秋風何處起，木葉朅來聞。",
            "野有牛羊下，高無鴻雁羣。",
            "凉驚枝上墜，聲向靜中分。",
            "霜井嬋娟淚，冰溝冥漠君。",
            "斷腸題柿濕，一半是行雲。"
        ],
        "title": "秋景 天清木葉聞",
        "id": "c5f60234-d338-4352-9493-e9132ab2bb7d"
    },
    {
        "author": "劉辰翁",
        "paragraphs": [
            "舉眼秋蕭索，乾坤豈不容。",
            "葉因危後落，身是出時逢。",
            "古木猶當道，西風小倚筇。",
            "崢嶸如解羽，零亂復寒蛩。",
            "薄似佳人命，飄如去國蹤。",
            "小山留我止，香月自重重。"
        ],
        "title": "秋景 出逢危葉落 其一",
        "id": "4ec6b75c-fa05-4b2a-96e4-6b099896a68b"
    },
    {
        "author": "劉辰翁",
        "paragraphs": [
            "四顧欲何之，逢秋出自悲。",
            "萬山青未了，一葉落何危。",
            "未肯哀窮巷，還因立別歧。",
            "有風驚槁木，如鳥墜高枝。",
            "梧柳同如此，江湖事可知。",
            "月明疏影出，踏踏露巢欹。"
        ],
        "title": "秋景 出逢危葉落 其二",
        "id": "a705bd34-730d-47dd-976d-f4bfb97b1004"
    },
    {
        "author": "劉辰翁",
        "paragraphs": [
            "身是秋風客，遊梁更賦梁。",
            "此時家在遠，獨坐夜偏長。",
            "歲月黑貂晚，江湖白雁霜。",
            "烏皮人兀兀，蟾影海茫茫。",
            "扣角餘三歎，聞雞悄四荒。",
            "爐烟秋伏枕，誰念待班行。"
        ],
        "title": "秋景 遠客坐長夜",
        "id": "1767c51c-ba0d-4c05-9b0b-770d34721cb6"
    },
    {
        "author": "劉辰翁",
        "paragraphs": [
            "岸柳似衰容，高花忽數重。",
            "紅光蕩人意，清露濕芙蓉。",
            "穠麗秋深見，攀翻木末逢。",
            "便疑江濯錦，不是隰遊龍。",
            "寒倚驚裙濺，雲歸悄夢蹤。",
            "霜風多意思，殘日掛高舂。"
        ],
        "title": "秋景 芙蓉紅岸濕",
        "id": "8db3241d-355a-498e-b839-c9b430d9ad71"
    },
    {
        "author": "劉辰翁",
        "paragraphs": [
            "榴壓中庭墜，冰盤薦玉壺。",
            "西風吹轉綠，嘉實剖來朱。",
            "摘向欄干近，安除海外無。",
            "微醺揎絳袖，一笑燦明珠。",
            "酸徹鄰機齒，凉生浴錦膚。",
            "冷思當日艷，血色盛羅襦。"
        ],
        "title": "秋景 庭榴剖朱實",
        "id": "5291a4ac-a04d-44fa-ab9a-a1ea48c4570a"
    },
    {
        "author": "劉辰翁",
        "paragraphs": [
            "天闊雁何之，沈雲字字稀。",
            "明知從北至，又說是南歸。",
            "兵氣侵行急，河聲背影微。",
            "江湖霜信遠，城郭主人非。",
            "不惜驚弦得，惟憂繫帛遺。",
            "河梁人惜別，似爾不能飛。"
        ],
        "title": "秋景 雁南歸",
        "id": "e16feaab-ebc6-4bf0-b639-debbac160883"
    },
    {
        "author": "劉辰翁",
        "paragraphs": [
            "滄洲開晚景，莽蒼更依稀。",
            "有鷺從中起，于天盡處飛。",
            "數絲風冉冉，一片雪暉暉。",
            "外路迷鄉國，天風起我衣。",
            "遠遊尋鶴侶，近不爲魚肥。",
            "西塞山邊雨，漁簑獨自歸。"
        ],
        "title": "秋景 鷺于飛 其一",
        "id": "55132b4e-c462-4bf7-92a3-bd4a44f1146e"
    },
    {
        "author": "劉辰翁",
        "paragraphs": [
            "鷺閑如可語，飛去復何圖。",
            "但見振兮振，不知于此于。",
            "難令公子濁，似是列仙癯。",
            "近逼孤雲小，遥看點雪無。",
            "滄洲何爾我，白髮自江湖。",
            "風雨魚歌外，玄真逝與俱。"
        ],
        "title": "秋景 鷺于飛 其二",
        "id": "3a1fcdb5-cf7d-4197-a6c9-d3f0c453cc9b"
    },
    {
        "author": "劉辰翁",
        "paragraphs": [
            "論菊何心傲，生時失衆芳。",
            "未須多晚節，政似委嚴霜。",
            "北地飛飛擊，東籬冉冉黄。",
            "屑冰和露下，薄命有誰當。",
            "客去重陽遠，花寒一夜長。",
            "朝來有佳色，未放早梅香。"
        ],
        "title": "秋景 時菊委嚴霜",
        "id": "df591b2b-1813-403d-a89f-d091b4b68a17"
    },
    {
        "author": "劉辰翁",
        "paragraphs": [
            "石是龍眠處，終無石可扛。",
            "未應江動月，自是月移江。",
            "本似岷山雪，今爲嶺表瀧。",
            "是誰驚兔杵，失却釣魚矼。",
            "投渚天爲碎，蹲磻影忽雙。",
            "桂輪無側匿，眼眼似窺窗。"
        ],
        "title": "秋景 江動月移石",
        "id": "6dcad805-f06c-49d7-ae51-65ff20e33535"
    },
    {
        "author": "劉辰翁",
        "paragraphs": [
            "雨以田爲壑，疏籬野水中。",
            "憂天沈到底，有日出其東。",
            "或謂扶桑巧，誰知夢峽空。",
            "勿朝蓬海白，滿眼菊花紅。",
            "屐響初來客，牆暄到老翁。",
            "洗光吾鏡曲，一笑弄丸同。"
        ],
        "title": "秋景 日出籬東水",
        "id": "d6075989-c616-4a20-8d84-64a1490a9356"
    },
    {
        "author": "劉辰翁",
        "paragraphs": [
            "又自欲昏黄，高高上夕陽。",
            "殷勤如有意，遲暮起相望。",
            "牛背笛三弄，桑榆錦一張。",
            "向人添晼晚，容我更疏狂。",
            "過雨天如改，穿花日尚長。",
            "魯陽三舍遠，人世未須忙。"
        ],
        "title": "秋景 夕陽如有意",
        "id": "644ec90e-6dc0-4802-b8f6-98f759fc6acd"
    },
    {
        "author": "劉辰翁",
        "paragraphs": [
            "不是終南徑，山中取遁逃。",
            "小園何所有，細路未應高。",
            "已恨鋤荒菊，何堪彈種桃。",
            "梯飈那可上，鑱雪誤相遭。",
            "石卧當途虎，藤穿汲澗猱。",
            "天機分瀑布，應念甕畦勞。"
        ],
        "title": "秋景 山園細路高",
        "id": "c105b967-d7a8-45f6-a452-6c02795d2065"
    },
    {
        "author": "劉辰翁",
        "paragraphs": [
            "此日荷天公，寧須挾纊重。",
            "一寒偏更老，可愛莫如冬。",
            "不恨乘駒隙，猶愁閉燭龍。",
            "身如花正午，春入眼偏濃。",
            "有喜融霜鬢，何堪借酒容。",
            "至尊何處在，流涕獻無從。"
        ],
        "title": "冬景 冬日可愛",
        "id": "0a659174-a32a-4147-8e5c-462a2210d3da"
    },
    {
        "author": "劉辰翁",
        "paragraphs": [
            "雖霜晴可愛，容我俯前軒。",
            "縱是圍燕玉，何如負趙暄。",
            "自憐鮐背癢，敢負太陽恩。",
            "已覺曲身直，猶勝挾纊溫。",
            "衰年知潦倒，造物足溫存。",
            "尚有葵心在，何因獻至尊。"
        ],
        "title": "冬景 負暄",
        "id": "5a577993-a228-4a28-8b8e-67b51753a885"
    },
    {
        "author": "劉辰翁",
        "paragraphs": [
            "片地爲爐古，長鑱斫雪來。",
            "蒲團容膝坐，榾柮向人煨。",
            "鑿破崑山璞，方如煖閣開。",
            "一根深雨露，四壁漲烟煤。",
            "光怪浮螭吻，雲星撥芋魁。",
            "朱門香獸擁，何意早成灰。"
        ],
        "title": "冬景 地爐煨榾柮",
        "id": "6cdc973d-4894-4909-bfb3-990432d831e3"
    },
    {
        "author": "劉辰翁",
        "paragraphs": [
            "舟雪那知重，驚沙灑未乾。",
            "暮雲千里合，遠客一燈寒。",
            "飛絮漫空起，推蓬倚醉看。",
            "風缸青閃閃，水驛白漫漫。",
            "隔岸如漁火，無人共釣灘。",
            "閉門安道夢，月黑泝歸難。"
        ],
        "title": "冬景 舟雪灑寒燈",
        "id": "f4c46513-6bbd-4f01-8cb7-5bacaf7e3087"
    },
    {
        "author": "劉辰翁",
        "paragraphs": [
            "向火火無功，爐中本不空。",
            "尤存尤自冷，似有似無紅。",
            "圍共香團獸，燒餘焰吐虹。",
            "寒威侵鑠處，光氣吐吞中。",
            "尚覺身成曲，惟應笑是烘。",
            "箇中明點雪，萬古不曾融。"
        ],
        "title": "冬景 爐存火似紅",
        "id": "4de2bdb4-e885-4682-93f6-d9cbefc28777"
    },
    {
        "author": "劉辰翁",
        "paragraphs": [
            "泛泛水晶宮，孤舟凜欲東。",
            "短蓑并篛笠，舉世一漁翁。",
            "大雪三千界，輕舠尺八空。",
            "無衣寒獨速，皓首敗天公。",
            "乘雁雙鳬外，斜風細雨中。",
            "羊裘差好事，聱釣不相同。"
        ],
        "title": "冬景 孤舟蓑笠翁",
        "id": "71275f3c-7c48-40f9-80bd-32acce46d56d"
    },
    {
        "author": "劉辰翁",
        "paragraphs": [
            "一雪寒如此，何人立釣矼。",
            "不知身入畫，獨自影臨江。",
            "未必魚吞粒，惟應鷺作雙。",
            "風吹沙皓皓，天闊水淙淙。",
            "歸去村邊路，看來纜失樁。",
            "夜深誰訪舊，推月倚蓬窗。"
        ],
        "title": "冬景 獨釣寒江雪",
        "id": "f1e2eefa-05df-4d68-8c7c-e13bd67adc4f"
    },
    {
        "author": "劉辰翁",
        "paragraphs": [
            "曝背無餘地，冬晴直萬金。",
            "是誰催短景，政爾礙山深。",
            "鳥道空中小，猿啼底處尋。",
            "清霜經曉濕，紅日半天沈。",
            "隠士三竿夢，宮人一線心。",
            "百年渾似此，何處惜光陰。"
        ],
        "title": "冬景 深山催短景",
        "id": "96100cc2-46b9-4879-b00e-10820c4e4a0b"
    },
    {
        "author": "劉辰翁",
        "paragraphs": [
            "至後晴堪定，陽來藹未央。",
            "是雖年已晚，最喜日初長。",
            "自報黄鐘動，誰將弱線量。",
            "荒寒無刻漏，宿昔已昏黄。",
            "天上開南陸，人間入壽鄉。",
            "魯陽驚昨夢，辛苦繫扶桑。"
        ],
        "title": "冬景 至後日初長",
        "id": "943bed35-ebab-4be1-9ef0-5d8b35f59cc3"
    },
    {
        "author": "劉辰翁",
        "paragraphs": [
            "自取天章繡，深宮漏不聞。",
            "弱添今日線，閒認舊時紋。",
            "明麗千枝錦，蒙茸五色雲。",
            "忽驚花樣少，不爲女工勤。",
            "縷結期千載，晴慳暖一分。",
            "隔窗誰似醉，睡冷篆爐薰。"
        ],
        "title": "冬景 繡紋添弱線",
        "id": "ff150d08-63fc-4677-9cab-c8600c6a7678"
    },
    {
        "author": "劉辰翁",
        "paragraphs": [
            "度度看梅來，猶疑早計哉。",
            "相逢如有待，不自覺全開。",
            "每念苔枝雪，猶頒玉鏡臺。",
            "忽能同我笑，知復爲誰催。",
            "有語爲春誤，何心待月來。",
            "老夫乘興耳，不作剡溪回。"
        ],
        "title": "冬景 梅開不自覺",
        "id": "52d670e8-d74f-4810-ab66-112a21b20eec"
    },
    {
        "author": "劉辰翁",
        "paragraphs": [
            "梅影明於畫，空階掃不除。",
            "自然清意別，比似衆枝疏。",
            "明艷寒空裏，孤梢落葉餘。",
            "溪橫殘雪久，日映碧窗虛。",
            "竹暗愁相並，花寒瘦亦如。",
            "臨流羞白髮，惟爾獨華予。"
        ],
        "title": "冬景 疏影",
        "id": "99c42e85-0ce0-4694-a421-8c2ba5cf6fd0"
    },
    {
        "author": "劉辰翁",
        "paragraphs": [
            "又是梅新蕊，寒凋季子裘。",
            "撫時驚歲晚，滿眼使人愁。",
            "江路春如許，闌干淚不收。",
            "別君從灞水，舉目在揚州。",
            "月已成孤影，花應怪白頭。",
            "數聲羌笛弄，忍見墜珠樓。"
        ],
        "title": "冬景 梅蕊驚眼",
        "id": "958c9ecf-5dc6-4ed1-a8f6-91f9fc88665c"
    },
    {
        "author": "劉辰翁",
        "paragraphs": [
            "官路行人老，梅開客過時。",
            "徘徊深動興，放浪自吟詩。",
            "水驛兼山驛，南枝更北枝。",
            "終然無一句，何以寄相思。",
            "歲月題梁在，風霜牧笛知。",
            "北人休繫馬，餘恨寄他誰。"
        ],
        "title": "冬景 官梅動詩興",
        "id": "6dbce915-ff61-4a5a-9da4-5ad6d8c316f7"
    },
    {
        "author": "劉辰翁",
        "paragraphs": [
            "故知花可惜，聊以贈相思。",
            "與子別多日，先春有一枝。",
            "荒凉逢雁過，辛苦折瓊貽。",
            "北客遥簪雪，東風早驛詩。",
            "吾衰如雪白，到日是年時。",
            "若待青青子，尋芳計已遲。"
        ],
        "title": "冬景 聊寄一枝春",
        "id": "91c319ec-5427-44e1-a45a-9e3dfbdb1892"
    },
    {
        "author": "劉辰翁",
        "paragraphs": [
            "十九年辭漢，花如舊日開。",
            "自持天外節，誰寄隴頭梅。",
            "死恨節旄盡，生知仗信來。",
            "春風橫浦驛，夜雪滿鄉臺。",
            "插鬢人空老，沈雲雁未回。",
            "何因香入月，下照拂雲堆。"
        ],
        "title": "冬景 漢節梅花外",
        "id": "4ec49e0a-802e-420e-8012-a28ec889dd05"
    },
    {
        "author": "劉辰翁",
        "paragraphs": [
            "霓裳聲裏一攧，如今是第幾輪。",
            "赤壁黄樓都在，古今多少愁人。"
        ],
        "title": "月",
        "id": "cf0f4839-219f-4c9a-baf3-dcc942cf7de4"
    },
    {
        "author": "劉辰翁",
        "paragraphs": [
            "鵲巢覆絕孔文舉，錦衾裹葬楊德祖。",
            "銅雀春風歌舞長，獨徵悽然故人女。",
            "故人有女勝無兒，滿眼興亡身屬誰。",
            "琴燒笛折箏灰冷，閭巷草深歸忍饑。",
            "美人用事單于國，細馬駝金爲余北。",
            "曾從過鴈偕書看，又向枯魚寄聲得。",
            "胡笳日聽心自哀，天遣前朝漢使來。",
            "穹廬抱子送于野，欲去欲住真難哉。",
            "大兒牽衣小兒乳，割乳分携淚如雨。",
            "放馬兒啼漸不聞，腸斷一如初遇擄。",
            "畫圖巧畫欲無聲，不盡賢王子母情。",
            "踟躕拳跼各有態，未必日莫分馳能。",
            "天長地久何終極，事已不堪回首覓。",
            "草無南北是青青，雲有朝昏長羃羃。",
            "琵琶恨絕妒難消，海上羝兒夢豈遥。",
            "入見玉關天似錦，歸從金馬曉當朝。",
            "容儀憔悴恩無骨，記問荒唐存又沒。",
            "衛郎去我墓何斯，魏史親人禮難越。",
            "當時一女贖元身，亂代流離更可聞。",
            "天南地北有歸路，四海九州無故人。"
        ],
        "title": "文姬歸漢圖",
        "id": "14954da9-b3b0-4704-acc8-1a2aeeadbb7e"
    },
    {
        "author": "劉辰翁",
        "paragraphs": [
            "忍寒一百五，開落何匆匆。",
            "華堂託孤根，棄我荆棘中。",
            "味言隨時變，茗薄酪自濃。",
            "蛺蝶金縷衣，更爲悅己容。",
            "雖無蛾眉妬，懷抱常忡忡。"
        ],
        "title": "和答李德臣",
        "id": "27615572-71f8-42eb-9284-8864a4956e2f"
    },
    {
        "author": "劉辰翁",
        "paragraphs": [
            "里門高，里門壞，百年風雨何足怪。",
            "但憐誰受沐猴烹，子孫不見烏江敗。",
            "人人知笑不知戒，春草茫茫雉爭界。"
        ],
        "title": "里門高",
        "id": "d075ced4-8c25-4356-8615-8536e79969e4"
    },
    {
        "author": "劉辰翁",
        "paragraphs": [
            "筆起春如海，辭窮客到家。",
            "敲門嗔不應，只是隔梅花。"
        ],
        "title": "謝客起早自嘲",
        "id": "e1f915c1-bcd9-41ae-8e37-654129dcdfd3"
    },
    {
        "author": "劉辰翁",
        "paragraphs": [
            "獨坐觀柳色，一一如我鬚。",
            "一日一日深，一年一年枯。",
            "人言青勝我，安得白於吾。"
        ],
        "title": "柳意",
        "id": "28812820-ba0a-407a-a0dd-192058f5203a"
    },
    {
        "author": "劉辰翁",
        "paragraphs": [
            "閑居忽忽，萬古咄咄。",
            "天風慘然，如動生髮。",
            "如何尋約，亦念束芻。",
            "豈其英爽，猶累形軀。",
            "同時之人，能不顙泚。",
            "昔忌其生，今妒其死。"
        ],
        "title": "文文山畫像贊",
        "id": "a9bf138a-cbd1-4d4d-8f94-8bf749c70750"
    },
    {
        "author": "劉辰翁",
        "paragraphs": [
            "余生行年將六十，不知何者爲憂戚。",
            "富貴不驕貧賤安，以此存心度朝夕。",
            "往年承乏佐中書，大官羊膳供堂食。",
            "只今賜老作編氓，衣食信天無固必。",
            "陋巷簞瓢如素居，不管茅茨春雨溼。",
            "門前載酒求賦詩，錦軸牙籤日堆積。",
            "在官不置附郭田，既老翻得稽古力。",
            "毀譽都忘月旦評，姓名不上春秋筆。",
            "朝米不煩鄰僧送，暮米不煩太倉糴。",
            "我亦一飯不忘君，文人相輕所不及。",
            "傷哉白首杜拾遺，入蜀還秦勞轍迹。",
            "文章蓋世亦何爲，妻子相看百憂集。"
        ],
        "title": "讀杜拾遺百憂集行有感",
        "id": "386f6151-39dd-4d9e-afee-921a3fae7f0c"
    },
    {
        "author": "劉辰翁",
        "paragraphs": [
            "許生精藝誰可及，材用剛柔以製筆。",
            "水盆洗出紫兔毫，便覺文章生羽翼。",
            "蒙恬將軍爲動色，爲是秦王舊時物。",
            "丞相斯曾從駕行，載此篆書封禪碣。",
            "從秦至今幾千載，兔尚存皮竹可採。",
            "利濟天下功不有，入手千人萬人愛。",
            "我昔爲郎居粉署，用筆唯于許生取。",
            "輕衫日對紫薇花，寫遍江淹夢中句。"
        ],
        "title": "贈製筆生許文瑶",
        "id": "efc109ca-2067-46c8-94fd-9766a51d05cf"
    },
    {
        "author": "劉辰翁",
        "paragraphs": [
            "事已矣，泣何爲。",
            "蘇武節，李陵詩。",
            "噫。"
        ],
        "title": "蘇李泣別圖",
        "id": "469ee5ea-bf17-4de6-abf1-f64fde221687"
    },
    {
        "author": "劉辰翁",
        "paragraphs": [
            "此處幾人行，隔波摇暮晴。",
            "洲迴江似玦，山遠雪如城。",
            "離合看雙櫓，荒寒又一程。",
            "今年梅未醉，最覺別來輕。"
        ],
        "title": "龍霧洲雪",
        "id": "1d8d6005-9352-4600-aae2-b7180d09dae9"
    },
    {
        "author": "劉辰翁",
        "paragraphs": [
            "海日高高天欲斜，斷橋無復聽嘔啞。",
            "墓中酩酊已千載，陌上清明有幾家。",
            "已老愈疎唯酒盞，更晴相看是梅花。",
            "年年春怨深如昨，莫把無涯恨有涯。"
        ],
        "title": "清明日偶成",
        "id": "11314db7-3419-47f2-bb6e-67913746650d"
    },
    {
        "author": "劉辰翁",
        "paragraphs": [
            "石頭城落淮水，劉郎浦對伍洲。",
            "越沼吳湖安在，月明人唱湖州。"
        ],
        "title": "漁歌效陳自堂作",
        "id": "70acda20-8053-4ea0-a325-a92382134c3c"
    },
    {
        "author": "劉辰翁",
        "paragraphs": [
            "江天欲雪未雪時，絕江探梅馿倒騎。",
            "空中著我方成畫，亂後逢花且賦詩。"
        ],
        "title": "探梅四絕  其一",
        "id": "056b534e-bec4-4646-b76e-efd3835e46f3"
    },
    {
        "author": "劉辰翁",
        "paragraphs": [
            "鈞天遠遠月斜斜，歸客迢遥未到家。",
            "一色白雲天似雪，和衣和雪宿梅花。"
        ],
        "title": "探梅四絕  其二",
        "id": "51dd22dc-3852-456e-a1f1-8b212f38a723"
    },
    {
        "author": "劉辰翁",
        "paragraphs": [
            "後五百年無放翁，狂歌醉舞與誰同。",
            "漁人入得桃花洞，猶有梅花路未通。"
        ],
        "title": "探梅四絕  其三",
        "id": "7d809000-cb39-4132-bcae-eb8d7725ef07"
    },
    {
        "author": "劉辰翁",
        "paragraphs": [
            "冷蕊何心識老逋，芳名從此落西湖。",
            "風霜未改幽堅操，第立花前諱玉奴。"
        ],
        "tags": [
            "西湖"
        ],
        "title": "探梅四絕  其四",
        "id": "4095d97d-1ea5-4db0-819f-c6126de7d2c0"
    },
    {
        "author": "劉辰翁",
        "paragraphs": [
            "講餘幾暇諫書空，艮嶽江湖入眼中。",
            "郭索能令天一笑，畫圖何必面春風。"
        ],
        "title": "題宣和雙蟹圖卷",
        "id": "afec95fc-0ea2-4be0-9826-7da4973df52e"
    },
    {
        "author": "劉辰翁",
        "paragraphs": [
            "勝遊重過日，雙鬢已如秋。",
            "古樹連雲幹，蒼枝傍日浮。",
            "陰垂先代影，僧似六朝幽。",
            "翠蘚橫鋪地，相貪竟日留。"
        ],
        "title": "題永興寺雙羅漢樹",
        "id": "8cfd295f-9f83-4dc4-9856-bcb1ace78db2"
    },
    {
        "author": "周密",
        "paragraphs": [
            "至人斥八極，獨與造物游。",
            "大道無端倪，詎可以力求。",
            "鵬摶翅垂天，不作醯雞謀。",
            "清嘯發林麓，月落千山幽。"
        ],
        "title": "古意四首  其一",
        "id": "7350ed2d-2901-4241-92aa-e2f845db542e"
    },
    {
        "author": "周密",
        "paragraphs": [
            "老馬伏櫪鳴，終有萬里志。",
            "枯桐爨下焦，中抱千古意。",
            "凡物有所遭，時亦有泰否。",
            "古木根柢深，春風有時至。"
        ],
        "title": "古意四首  其二",
        "id": "d0da8e36-ab3c-4fb2-80d1-933358f43980"
    },
    {
        "author": "周密",
        "paragraphs": [
            "正色無嫵媚，大道無狹斜。",
            "所以松柏姿，不作桃李華。",
            "朱絃已久寂，蛙黽徒相誇。",
            "懷哉古之人，此意尤可嗟。"
        ],
        "title": "古意四首  其三",
        "id": "d4b0b3e2-dc8a-4443-8440-1e3c2055f4ba"
    },
    {
        "author": "周密",
        "paragraphs": [
            "南山采薇心，東海乘查意。",
            "種竹成繁陰，鳳兮久不至。",
            "棲遲坐空谷，落日生愁思。",
            "所思不可期，迢迢隔煙翠。"
        ],
        "title": "古意四首  其四",
        "id": "f786f1da-c32b-480c-95fd-c57aef34de5b"
    },
    {
        "author": "周密",
        "paragraphs": [
            "渭川竹千畝，敷翠何森森。",
            "誰云冰雪姿，中有春風心。",
            "取爲昭華管，吹作黄鍾音。",
            "相期在大雅，一洗哇俚淫。",
            "持此阜民物，豈特薰風琴。"
        ],
        "title": "上平舟楊先生二首  其一",
        "id": "1dc370e5-d360-48b5-a7ee-ebf24f2a95bf"
    },
    {
        "author": "周密",
        "paragraphs": [
            "璞玉至三獻，不計刖足悲。",
            "冶劍時一鳴，寧免流俗疑。",
            "買絲繡平原，聚金鑄鍾期。",
            "至寶不自寶，所貴知音知。",
            "何惜五十絃，爲君奏聲詩。"
        ],
        "title": "上平舟楊先生二首  其二",
        "id": "a5f2256c-bee7-4283-9abc-62f9e2dadec0"
    },
    {
        "author": "周密",
        "paragraphs": [
            "綠意動兮崇蘭，暖回薄兮千巖。",
            "蘼蕪齊兮繡谷，芳菲菲兮鳥關關。",
            "步桃塢兮曲折，叩蘭若兮檀欒。",
            "珮九莖兮窈窕，采三秀兮巑岏。",
            "石田肥兮可蒔，溪毛秀兮堪餐。",
            "賦榮木兮胥悅，浩生意兮修蕃。",
            "田歌起兮啁哳，殷社鼓兮紞紞。",
            "山中春兮可樂，王孫不來兮謇誰留兮他山。"
        ],
        "title": "北山四時招隠辭  其一",
        "id": "ad056a05-4f0c-4fa4-be81-8f876ce7c5b6"
    },
    {
        "author": "周密",
        "paragraphs": [
            "草木舞兮山深，蜩蚻弄兮淙鏗。",
            "息瓊阜兮嘉蔭，漱玉澗兮甘清。",
            "泛夫容兮十頃，搴朱實兮千尋。",
            "虬松兮五鬣，鳳草兮三稜。",
            "雨龍歸兮靈洞，夜鶴化兮仙岑。",
            "羌誰招兮太史，耿清夕兮猿吟。",
            "逃暍影兮散慮，極幽討兮崢嶸。",
            "樂吾山兮長夏，歸來兮濯滄浪之塵纓。"
        ],
        "title": "北山四時招隠辭  其二",
        "id": "62b44f91-60d1-4bb8-8929-99e12220866d"
    },
    {
        "author": "周密",
        "paragraphs": [
            "灝氣泛兮虛寥，商籟發兮蕭騷。",
            "策逍遥兮玉囿，駕言陟兮弁之椒。",
            "石林林兮獻狀，浮空倒影兮清苕。",
            "漭具區兮瀉碧，若杯水兮堂坳。",
            "披素懷兮佩明月，𪡧然嘯兮泠飆。",
            "閲古今兮宇宙，一日非近兮千載非遥。",
            "嗟湛輩兮堙滅其奚數，慨其感兮臨高。",
            "水竹清兮秋晚，賦叢桂兮誰招。"
        ],
        "title": "北山四時招隠辭  其三",
        "id": "7c6b2617-d8a6-4150-aa9d-b51281ce2350"
    },
    {
        "author": "周密",
        "paragraphs": [
            "風栗栗兮雲黄，梅事動兮貞芳。",
            "紛白月兮廣野，屑寶璐兮平岡。",
            "雲可怡兮日可獻，野可擷兮水可湘。",
            "拾樵蘇兮野爨，儲橡栗兮山糧。",
            "竹房深兮雲暖，芸几浄兮春薌。",
            "官無徵兮村靜，年屢有兮金穰。",
            "我今不樂兮歲遲暮，處嘉遯兮徜徉。",
            "擊鮮拊缶兮聊以卒歲，誰爭子所兮樂其樂兮無央。"
        ],
        "title": "北山四時招隠辭  其四",
        "id": "1c1a9805-5239-4094-8123-d0ae94a2f458"
    },
    {
        "author": "周密",
        "paragraphs": [
            "檣烏指鷁首，助我浮清苕。",
            "輕帆乘快風，山勢欲動摇。",
            "岸樹紛相隨，罄折不待招。",
            "舟師坐奏功，破浪聲如潮。",
            "身世如白鷗，泛泛殊飄蕭。",
            "旁觀極歆羨，何異登瀛霄。",
            "正恐風勢回，世事不可料。",
            "何如乘安流，天幸其敢徼。",
            "止止勿盡興，解幔維吾橈。",
            "朗誦秋水篇，孤月生山椒。"
        ],
        "title": "舟遇順風",
        "id": "cfb499ec-663b-4230-a62d-cffad3683ad3"
    },
    {
        "author": "周密",
        "paragraphs": [
            "散步小逡巡，茅簷愛日新。",
            "梅知春意思，山借雪精神。",
            "減麴篘村釀，加籩薦野珍。",
            "蕭然捐世慮，自謂葛天民。"
        ],
        "title": "雪晴小步留飲村舍",
        "id": "bfebea72-c127-48a2-83f0-b36eef3e5150"
    },
    {
        "author": "周密",
        "paragraphs": [
            "臨分生遠思，把手重凄然。",
            "春別忽秋晚，君歸在我先。",
            "快風生一葦，新月上三弦。",
            "回首河橋暮，丹楓夕照邊。"
        ],
        "title": "吳中與友人別",
        "id": "dd34d279-bde3-4669-b226-271cc1bc052f"
    },
    {
        "author": "周密",
        "paragraphs": [
            "春風吳苑夢淒涼，柳色如雲惹恨長。",
            "鳥喙祇堪同患難，蛾眉何事管興亡。",
            "烏鳶自樂空山靜，麋鹿來遊野草長。",
            "一片古愁無寫處，滿城鍾鼓送斜陽。"
        ],
        "title": "遊靈巖館娃宮",
        "id": "bc2ec543-6130-404e-b29c-2ff27d52b9d3"
    },
    {
        "author": "周密",
        "paragraphs": [
            "職方猶記禹南巡，窆石梅梁尚有神。",
            "地接蓬萊雲意古，潮來溟渤水痕春。",
            "刻碑頌德秦丞相，探穴求書漢史臣。",
            "玉室金堂今在否，餘糧仙草屬閒人。"
        ],
        "title": "會稽山",
        "id": "293cb73c-0156-47e5-ab8d-e59c76aba33e"
    },
    {
        "author": "周密",
        "paragraphs": [
            "甘棠遺愛在，香火儼如新。",
            "古木藏雲雨，深廊隠鬼神。",
            "建州名刺史，唐代老詩人。",
            "五百餘年後，猶能澤及民。"
        ],
        "title": "梨山澤民廟",
        "id": "fc5dbc4b-2f59-474a-99ef-323785a706b3"
    },
    {
        "author": "周密",
        "paragraphs": [
            "朝剪湘中一尺天，暮翦吳松半江水。",
            "隴西風月屬王孫，錦囊探取元無底。",
            "酒酣嘔出明月珠，奚驚馿蹶心自如。",
            "騷哀玄澀無足語，天上不讀人間書。",
            "新宮銘古玄卿老，定知識字神仙少。",
            "窗外誰呼祁孔賓，短夢初回玉樓曉。"
        ],
        "title": "讀李長吉集",
        "id": "c91a2aa2-3bff-4ade-9fa8-80ff2dbb7702"
    },
    {
        "author": "周密",
        "paragraphs": [
            "谿上誰哦柳惲蘋，杼山斜日颺花塵。",
            "杜鵑只管催春去，不信東風老得人。"
        ],
        "title": "杼山聞鵑",
        "id": "429f85ab-90a2-4f20-9f49-7df99eded155"
    },
    {
        "author": "周密",
        "paragraphs": [
            "脫穎吹開紫玉筒，鼠鬚香蘸粉霜茸。",
            "含毫寫恨知誰見，綠捲春蕉未展封。"
        ],
        "title": "木筆花",
        "id": "b889bccc-03e2-4825-98f7-2d4d2c6240aa"
    },
    {
        "author": "周密",
        "paragraphs": [
            "廣野穹林草樹香，高人新賦遠遊章。",
            "二三千載無巢許，薇長西山幾許長。"
        ],
        "title": "顧楷翁歸隠",
        "id": "7278667f-4fc7-48dc-83ca-5e90c840dd72"
    },
    {
        "author": "周密",
        "paragraphs": [
            "莫舞鬰輪袍，莫酌金叵羅。",
            "四坐一時靜，聽我感慨歌。",
            "君不見滔滔易水咸陽路，漸離擊筑荆卿舞。",
            "酒盃在手醉不成，八創空遶秦宮柱。",
            "又不見睢陽夜戰城欲摧，孤臣駡賊聲如雷。",
            "酒不下咽指流血，白羽空射浮圖迴。",
            "古來志士輕一死，意氣相期每如此。",
            "獨醒自古欲何爲，空留遺恨隨流水。",
            "長歌感慨多愴神，不須聞此眉雙顰。",
            "直須痛飲烏程酒，與君醉倒蘋華春。"
        ],
        "title": "將進酒",
        "id": "31debe29-d0be-4c14-85d3-1ec67817cb14"
    },
    {
        "author": "周密",
        "paragraphs": [
            "鷲峰深處寺，嵐影翠紛紛。",
            "止水受秋月，空煙生夜雲。",
            "谷虛猿墜果，地暖鶴眠芸。",
            "合澗橋邊路，松聲九里聞。"
        ],
        "title": "香林",
        "id": "8dbba3aa-516e-4124-b182-3581d520a534"
    },
    {
        "author": "周密",
        "paragraphs": [
            "是處煙波有釣蓑，底須濠濮與西河。",
            "三吳舊日圖漁具，九曲當年賦棹歌。",
            "濯足濯纓吟欵乃，知魚知我樂如何。",
            "會須携取新詩卷，西塞山前問志和。"
        ],
        "title": "題宋伯仁煙波圖後",
        "id": "bfc922c0-bf2a-4bed-9d7a-9938abd284b4"
    },
    {
        "author": "周密",
        "paragraphs": [
            "鏡裏愁眉怨曉霜，多情猶解拂離觴。",
            "西風十里新堤路，半带蟬聲半夕陽。"
        ],
        "title": "柳枝詞",
        "id": "d7ba02a5-f22f-41b6-aeec-e41754f11d3c"
    },
    {
        "author": "周密",
        "paragraphs": [
            "大峨山頂寺，歸路八千遥。",
            "百丈牽雲上，三衣带雨挑。",
            "嶺寒棲板屋，路斷隔繩橋。",
            "若過三閭宅，騷魂試一招。"
        ],
        "title": "送僧歸峨眉",
        "id": "d155e402-1071-4e6e-b9ce-5584c39b79d9"
    },
    {
        "author": "周密",
        "paragraphs": [
            "竹樹環幽棲，積翠何森森。",
            "鳴禽不知數，日夕傳好音。",
            "居然謝囂𡏖，宛若居山林。",
            "哢清孤枕曉，聲碎花房深。",
            "笙竽雜天籟，鼓吹無哇淫。",
            "物我自兩忘，彼此無機心。",
            "髽奴不解事，探鷇稍見侵。",
            "忽動擇木志，一去不可尋。",
            "鷗鳥駭海翁，智莫欺魚禽。",
            "何以慰寂寥，靜對空愔愔。",
            "風篁落纖月，誰伴清宵吟。"
        ],
        "title": "懷鳴禽",
        "id": "1895c049-99cc-454b-9d65-9f1db2c4bf76"
    },
    {
        "author": "周密",
        "paragraphs": [
            "曾聞賀老說當年，玉軸東風四百絃。",
            "寶結颺春鶑語滑，香槽抱月鳳心圓。",
            "荻花江上逢商婦，楊柳灣頭見小憐。",
            "莫向樽前彈怨曲，青衫白髮易凄然。"
        ],
        "title": "琵琶",
        "id": "9eb3f41c-c8f0-4c3d-a5c4-915f8a78bfdc"
    },
    {
        "author": "周密",
        "paragraphs": [
            "一棹歸何處，西風夕照邊。",
            "市豐招碓鼓，橋近落帆船。",
            "竹密懸青雨，溪虛漲白煙。",
            "到家知不遠，酒熟菊花前。"
        ],
        "title": "一棹",
        "id": "1c7b990e-a93f-4664-ae86-0714d9d52fbd"
    },
    {
        "author": "周密",
        "paragraphs": [
            "堤上西風柳葉疎，雁浮新影照平湖。",
            "閑雲本自無心出，却爲玄暉了畫圖。"
        ],
        "title": "雨後過湖偶成二首  其一",
        "id": "29a7d307-51fa-40c3-9266-3901e6ec3b1a"
    },
    {
        "author": "周密",
        "paragraphs": [
            "雨重楊絲不曳風，小舟斜出斷橋東。",
            "分明幾點閑鷗鷺，着在西湖便不同。"
        ],
        "tags": [
            "西湖"
        ],
        "title": "雨後過湖偶成二首  其二",
        "id": "6f69c0ba-08d2-4cc7-8300-793ad6b3961e"
    },
    {
        "author": "周密",
        "paragraphs": [
            "新竹詵詵出矮牆，虛窗風度碾茶香。",
            "疎雲逗日簾垂地，一蝶飛來晝夢長。"
        ],
        "title": "閑晝",
        "id": "43cc0b28-2edf-4873-a449-44146b4f48f0"
    },
    {
        "author": "周密",
        "paragraphs": [
            "小樓寂寂倚春陰，宿酒殘香惱客情。",
            "連日峭寒疑有雪，隔簾錯聽落梅聲。"
        ],
        "title": "靜倚",
        "id": "fc1b217e-6f81-493e-a512-91ade9bbe1ae"
    },
    {
        "author": "周密",
        "paragraphs": [
            "丈夫一死已許人，高歌忼慨西入秦。",
            "一旦直欲揕呂政，何異隻手批逆鱗。",
            "舞陽色變衮龍絕，環柱模糊八創血。",
            "督亢地圖秦已知，强燕反是速燕滅。",
            "壯志不就千古悲，易水蕭蕭雲垂垂。",
            "尺八匕首何足恃，當時枉殺樊於期。"
        ],
        "title": "渡易水",
        "id": "a0736e4b-84f8-4740-a3e4-b1b7fcad1ae4"
    },
    {
        "author": "周密",
        "paragraphs": [
            "多事紉蘭襞菊裳，等閑吟褐付秋塘。",
            "正須太華峰頭葉，底用成都郭外桑。"
        ],
        "title": "戲題製荷吟",
        "id": "4bcd6829-a739-42bc-b61c-3a371070f585"
    },
    {
        "author": "周密",
        "paragraphs": [
            "晴空漠漠迷蒼煙，凭闌一望心茫然。",
            "舊游已落飛鳥外，新詩應在歸雲邊。",
            "亭高千里納山色，人靜萬物爭春妍。",
            "天涯倦客早歸去，空山日暮多啼鵑。"
        ],
        "title": "橫翠亭",
        "id": "08886d3a-a71d-46d5-956b-244b1c70f032"
    },
    {
        "author": "周密",
        "paragraphs": [
            "不知天已近，但覺衆山微。",
            "世道古來險，客行何日歸。",
            "舊游青鬢改，故國白雲飛。",
            "今日重登眺，悠然悟昨非。"
        ],
        "title": "仙霞嶺次徐意一參政韻",
        "id": "92917193-dfc0-455c-a64e-c406521b4a65"
    },
    {
        "author": "周密",
        "paragraphs": [
            "短髮蕭蕭不耐霜，賦情誰似老河陽。",
            "橘中自樂同商隠，酒後長歌笑楚狂。",
            "鴉带夕陽山紫翠，雁啼寒水樹青黄。",
            "蘋邊肯寄停雲句，何日扁舟訪葯房。"
        ],
        "title": "次李篔房秋晚見寄韻",
        "id": "0d5d1adb-b4d5-4bd3-8cad-90a85a4b98d5"
    },
    {
        "author": "周密",
        "paragraphs": [
            "隠几支頤枕曲肱，丹田養氣石田耕。",
            "紅旗黄紙非吾事，白石清泉了一生。"
        ],
        "title": "山居",
        "id": "95c9c3fb-03c1-4b8f-9d15-33e72b62b15f"
    },
    {
        "author": "周密",
        "paragraphs": [
            "群山積古翠，空谷滿白雲。",
            "遠溜從何來，飛玉聲磤磤。",
            "東風入千巖，花雨紅繽紛。",
            "何人卜深隠，結屋蒼崖垠。",
            "浩然山林思，高謝朝市氛。",
            "咏歌歸來篇，贅甚鍾山文。"
        ],
        "title": "題小李將軍著色山水",
        "id": "86ba8c54-1d4c-4170-8d73-f5b26f7589f2"
    },
    {
        "author": "周密",
        "paragraphs": [
            "暇日登臨酒一樽，半空傑閣倚雲根。",
            "東南王氣浮天闕，吳越潮聲出海門。",
            "玉局柳高含古意，金沙梅老冷吟魂。",
            "凭高討勝多幽事，細讀殘碑剝蘚痕。"
        ],
        "title": "江湖偉觀",
        "id": "9429441d-e149-44ae-ae51-35f2e723bc91"
    },
    {
        "author": "周密",
        "paragraphs": [
            "老樗颼飀灑寒雨，狐狸冷伴幽魂語。",
            "草沒麒麟仆斷碑，白骨年深化黄土。",
            "荒凉古徑無人行，凄風盡日吹陰雲。",
            "青山莽莽幾更主，翁仲無言成萬古。"
        ],
        "title": "荒塚謠",
        "id": "583475eb-3bbd-4d7c-9d96-a802882e0eae"
    },
    {
        "author": "周密",
        "paragraphs": [
            "春江分影送殘陽，淺薄東風颺晚香。",
            "燕子已歸寒未去，柳蛾酣雨弄青黄。"
        ],
        "title": "吳山晚望",
        "id": "64bd874c-664e-4717-8806-c58d26dfb90d"
    },
    {
        "author": "周密",
        "paragraphs": [
            "失喜東園見早梅，翻愁開早被風吹。",
            "珠鈿滿路無人惜，傲雪凌霜是北枝。"
        ],
        "title": "早梅嘆",
        "id": "df26ec20-65f3-4f09-906f-ddae6fc60d0f"
    },
    {
        "author": "周密",
        "paragraphs": [
            "錦雲照方鏡，碧玉環四岸。",
            "奇凉徹心境，幽芳清鼻觀。",
            "恍如泛仙查，飄飄泝河漢。",
            "雲收片月上，風來萬荷亂。",
            "玩幽發孤詠，慨古興浩歎。",
            "魚鳥各有樂，鵬鷃不足算。",
            "林虛白露滴，竹冷茶烟散。",
            "清景未易殫，當於靜中看。"
        ],
        "title": "游凉觀謹次親老韻",
        "id": "c44015ca-c6ca-4981-8fa1-b0ac2ba5a062"
    },
    {
        "author": "周密",
        "paragraphs": [
            "水西雲北外，詩屋柳陰陰。",
            "小卷編唐宋，危冠講古今。",
            "跛馿乘淺醉，老鶴伴孤吟。",
            "門外雖車馬，游塵自不侵。"
        ],
        "title": "胡月江書堂",
        "id": "24c67c61-3a2a-46d7-b939-74a86f0fbcba"
    },
    {
        "author": "周密",
        "paragraphs": [
            "霜空澄晚景，高處眼增明。",
            "幽草生官舍，秋霖壞古城。",
            "遠山圍野闊，飛鳥與雲平。",
            "擬作登樓賦，依然故國情。"
        ],
        "title": "清心樓晚眺",
        "id": "6fd0acdc-5ade-4c6e-bea0-c7dd2b68e352"
    },
    {
        "author": "周密",
        "paragraphs": [
            "仙宮金碧照清漪，聖主憂民事禱祈。",
            "五福正臨吳分野，百年敢惜御園池。",
            "雲浮蕊殿春來早，香冷梅鄰月到遲。",
            "清夜綠章陳露醮，天風吹下步虛詞。"
        ],
        "title": "太乙西宮",
        "id": "1b087bfe-9440-420e-af3e-4aaf77b77558"
    },
    {
        "author": "周密",
        "paragraphs": [
            "沛公三尺劍，欲溺章甫冠。",
            "莫致魯二生，佐命惟彭韓。",
            "舉世尚功利，有若蜹慕酸。",
            "末造不可支，問璽生雄姦。",
            "真人握赤符，援臂鼎再安。",
            "灼知受病源，極力回狂瀾。",
            "異時南陽親，緣附攀龍翰。",
            "矧如吾子陵，久要平生歡。",
            "何至變姓名，坐釣七里灘。",
            "三聘始一往，矯矯如孤鸞。",
            "惟知貴天爵，不羨人間官。",
            "欲爲故人留，終愧負素餐。",
            "而況故人情，安保不易闌。",
            "君房真癡人，乃欲相控摶。",
            "醉後偶伸足，豈料星象干。",
            "始知市朝隘，不及山林寬。",
            "歸來富春山，山色終耐看。",
            "豈無秦山商，亦有周谿磻。",
            "出處雖不同，同在濟世難。",
            "先生意有在，未易淺近觀。",
            "東都貴節義，公實闓其端。",
            "流風數百載，猶足媿老瞞。",
            "雲臺不可畫，漢史不可刊。",
            "至今桐江魚，不上俗士竿。",
            "紛紛往來舟，含羞登公壇。",
            "口雖强模寫，顙泚膽亦寒。",
            "世代山雲移，功業山花殘。",
            "惟有東西臺，終古青巑岏。",
            "孤霞冠山椒，明月流清湍。",
            "高人不可見，慨古空長嘆。"
        ],
        "title": "釣臺三十韻",
        "id": "b0a2a5d6-0713-4ac5-b8c0-832478d07551"
    },
    {
        "author": "周密",
        "paragraphs": [
            "石田餘數畝，茅屋小三椽。",
            "雞犬桃源外，桑麻渭水邊。",
            "刳松分野蜜，筧竹引山泉。",
            "便可隨君隠，居然謝俗緣。"
        ],
        "title": "杼山村舍",
        "id": "7a1235b5-a2c4-49d9-b045-8cd5f5f91384"
    },
    {
        "author": "周密",
        "paragraphs": [
            "久客驚秋老，愁聞積日霖。",
            "巷泥妨馬足，庭草聚蛩聲。",
            "俸薄欲饑死，詩清太瘦生。",
            "未能忘祿養，作賦媿閒情。"
        ],
        "title": "秋霖",
        "id": "9c1ece9d-191b-404b-bcfa-426d94d99ef2"
    },
    {
        "author": "周密",
        "paragraphs": [
            "淵明千載人，太白一世士。",
            "天子呼不來，大吏徵不起。",
            "十詩九言酒，寧抱凍餓死。",
            "是豈真醉邪，寓意聊爾耳。",
            "翁今歠其醨，反騷笑湘水。",
            "翁醉非物欲，翁醉非勢利。",
            "物不能醉翁，翁所謂自醉。",
            "惟翁知其天，醉吟醒時事。",
            "堪續醉時歌，可補醉鄉記。",
            "請誦小阮詩，庶識醉翁意。"
        ],
        "title": "題族伯自醉翁吟稿",
        "id": "435784f6-c329-405f-b738-698ad500cd9f"
    },
    {
        "author": "周密",
        "paragraphs": [
            "暮雨朝雲巫峽夢，西風落葉洞庭秋。",
            "扁舟兩屐終多事，短軸明窗且卧遊。"
        ],
        "tags": [
            "洞庭湖"
        ],
        "title": "題江山萬里圖",
        "id": "8d5182d5-5332-45c3-b1d1-4e0b45cd68a9"
    },
    {
        "author": "周密",
        "paragraphs": [
            "落日餘寒鎖水城，汀洲綠遍客空驚。",
            "年來懶作尋芳夢，一樹閒花任蝶爭。"
        ],
        "title": "次雪林春日雜題",
        "id": "8a7c5ad1-7c3c-4802-b1bf-57021cafd59a"
    },
    {
        "author": "周密",
        "paragraphs": [
            "名途塵海浩難親，黄葉門前一尺深。",
            "五畝桑麻荒舊隠，十年書劍負初心。",
            "客愁不奈貧多感，老色偏隨病見侵。",
            "奏賦相如今白首，倦游空有茂陵吟。"
        ],
        "title": "病中寄二隠",
        "id": "dc6ebd10-40b8-4040-8724-1b0fda9bdb81"
    },
    {
        "author": "周密",
        "paragraphs": [
            "貧無知己老無親，踸踔空憐涉世深。",
            "種藥漸爲衰晚計，對花銷盡少年心。",
            "牛衣忍病寒初覺，蠹簡翻愁雨半侵。",
            "平昔結交惟二仲，折梅時寄短長吟。"
        ],
        "title": "二隠皆有和篇因再用韻",
        "id": "cf9c6213-7a3b-4ad9-ad10-e5e4fc5b8305"
    },
    {
        "author": "周密",
        "paragraphs": [
            "豆花籬落候蟲鳴，斜月分秋到研屏。",
            "露滴斜河凉不寐，自將蓮漏驗中星。"
        ],
        "title": "夜坐",
        "id": "de768514-81ce-4840-88d8-ba89c4327b6e"
    },
    {
        "author": "周密",
        "paragraphs": [
            "談王公所期，言霸世亦賤。",
            "不意周官書，僅似商君傳。"
        ],
        "title": "讀舒王集二首  其一",
        "id": "8878e372-ce08-495b-994d-a4911f940e8d"
    },
    {
        "author": "周密",
        "paragraphs": [
            "周易誤輔嗣，本草誤隠居。",
            "遂令後世人，不能盡信書。"
        ],
        "title": "讀舒王集二首  其二",
        "id": "31da76ef-402a-44ae-87fb-7f0d945ca679"
    },
    {
        "author": "周密",
        "paragraphs": [
            "禁烟時節燕來初，對此新晴釂一壺。",
            "二十四番花信了，不知更有峭寒無。"
        ],
        "title": "小酌",
        "id": "a0f7db2a-3a71-426f-bb2a-b383b07264ce"
    },
    {
        "author": "周密",
        "paragraphs": [
            "冰霜交潔玉橫陳，誰主群芳歲晚盟。",
            "賈傅弔平皮悼賈，三君千古一家清。"
        ],
        "title": "題三友圖",
        "id": "595269ff-7299-43cd-a951-c36e6ee56aaa"
    },
    {
        "author": "周密",
        "paragraphs": [
            "大明照率土，物物資輝光。",
            "萬彙有不齊，一氣鼓混茫。",
            "紛華與萎薾，巨細靡可常。",
            "驪珠晦滄海，何異錐處囊。"
        ],
        "title": "擬古呈存翁二首  其一",
        "id": "ccbfe4af-4cc1-49b8-b255-bdc8bb93a895"
    },
    {
        "author": "周密",
        "paragraphs": [
            "端居閲群動，造物無時閒。",
            "群動不自覺，妍醜紛兩間。",
            "萌達至枯槁，日夕常循環。",
            "嗟嗟水東流，去海聲潺湲。"
        ],
        "title": "擬古呈存翁二首  其二",
        "id": "e93bb3b1-cdfc-472c-bc9a-7d5de8ba27dd"
    },
    {
        "author": "周密",
        "paragraphs": [
            "避時不肯作秦民，採藥餐芝幾度春。",
            "一出可憐隨祿産，商山松竹定疑人。"
        ],
        "title": "四皓",
        "id": "c85f452d-9120-496c-b81e-172940f7e587"
    },
    {
        "author": "周密",
        "paragraphs": [
            "露草寒螿夜夜愁，病懷無語獨驚秋。",
            "二千里外今宵月，誰倚西風十二樓。"
        ],
        "title": "秋夕懷",
        "id": "b47a29ae-b563-48e9-bcdd-fb7bb654208c"
    },
    {
        "author": "周密",
        "paragraphs": [
            "衮衮天機新，𤁳𤁳淮水流。",
            "青纏繫白足，又踏淮南州。",
            "淮南古形勝，屹立東諸侯。",
            "三生杜牧之，談笑籌邊樓。",
            "據鞍草書檄，醉袖藏吳鉤。",
            "子非功名人，負笈將安求。",
            "及此瓊花春，聊作方外游。",
            "北道有主人，行李當無憂。",
            "臨分祈贈言，意重嗟難酬。",
            "日暮多碧雲，令人思惠休。"
        ],
        "title": "送柳下惠上人遊維揚訪孫制參道子",
        "id": "3c08bfdd-46c3-4509-8bbf-91647cddbb07"
    },
    {
        "author": "周密",
        "paragraphs": [
            "水國生涯一釣輪，荻芽鱸鱠四時新。",
            "安知白首滄洲客，不是三高行輩人。"
        ],
        "title": "登垂虹亭二首  其一",
        "id": "b19e1bcb-b272-4211-b02c-a4603cc17291"
    },
    {
        "author": "周密",
        "paragraphs": [
            "岸草江花萬古春，感今懷昔最傷神。",
            "不知一片垂虹月，照却凭欄幾許人。"
        ],
        "title": "登垂虹亭二首  其二",
        "id": "5b99b4b5-8052-4d3e-ba31-656cc27f1a7f"
    },
    {
        "author": "周密",
        "paragraphs": [
            "嵐翠山藏野寺，夕陽舟倚汀沙。",
            "一段三湘晚色，白雲深處誰家。"
        ],
        "title": "題畫卷六言",
        "id": "8ebe266a-3400-461b-96fe-02c90b6ea62b"
    },
    {
        "author": "周密",
        "paragraphs": [
            "雨餘寒碧深，空烟滿庭竹。",
            "深掩讀書燈，莫惱秋禽宿。"
        ],
        "title": "秋夜五言",
        "id": "55ff2286-e428-4227-a140-d75823b6b618"
    },
    {
        "author": "周密",
        "paragraphs": [
            "㶁㶁泉聲遠，流春到水涯。",
            "東風千萬恨，片片逐飛花。"
        ],
        "title": "春晚",
        "id": "9598e9ef-460e-4776-a277-d05557f6035d"
    },
    {
        "author": "周密",
        "paragraphs": [
            "讀書窗暗日西斜，鎖棘門深噪晚鴉。",
            "又是一番秋事了，粉黄如雪落槐花。"
        ],
        "title": "試闈即事",
        "id": "05cc75e2-e044-4a1b-b1db-1bf1f276cd78"
    },
    {
        "author": "周密",
        "paragraphs": [
            "八埏夢醒驚勾芒，青旂翠節迎東皇。",
            "柔風玉破第一香，明霞院宇懸金璫。",
            "蘭唇笑紅草心喜，七十二番芳候始。",
            "流蘇夜暖催羯鼓，日日梨園按新舞。"
        ],
        "title": "擬長吉十二月樂辭 正月",
        "id": "649b25fb-6b14-48d0-82b8-319d9ad6aed4"
    },
    {
        "author": "周密",
        "paragraphs": [
            "一綠浮千郊，新風新雨吹秧毛。",
            "倉庚玄乙聲交交，愁心亂結丁香梢。",
            "錦衣俠少千金豪，買春不怕春價高，量珠戛玉聲嘈嘈。",
            "青春青春急行樂，莫待紅泥埋馬脚。"
        ],
        "title": "擬長吉十二月樂辭 二月",
        "id": "76246c8f-c514-48cf-9215-807fe93def57"
    },
    {
        "author": "周密",
        "paragraphs": [
            "大堤韋曲芳菲菲，麴塵粉絮迷東西。",
            "榆烟梨月烘夜白，春國染花成五色。",
            "餳簫社鼓歡拍拍，五侯七貴爭芳夕。",
            "烏絲細織留春語，怨血千枝吟杜主。",
            "翠樓歌冷粉魂愁，一夜東風落薌雨。"
        ],
        "title": "擬長吉十二月樂辭 三月",
        "id": "ec93e194-7c44-44d2-bdca-b45bdb673ac5"
    },
    {
        "author": "周密",
        "paragraphs": [
            "半夜蒼龍移玉斗，朱絲乍變南風奏。",
            "女桑再綠竹箘紅，三十六陂烟雨中。",
            "香塵脂水隨宮溝，謝娘掩幌鶑鶑愁。",
            "翠濤千里崆峒秋。"
        ],
        "title": "擬長吉十二月樂辭 四月",
        "id": "5d930af6-6aca-448c-9610-37a166018c7f"
    },
    {
        "author": "周密",
        "paragraphs": [
            "阿房守宮血，太液鴛鴦湯。",
            "新螢小扇輕，老艾生羅香。",
            "鑄月爲君壽，壓雪爲君醉。",
            "波底吟饑龍，菖華一千歲。"
        ],
        "title": "擬長吉十二月樂辭 五月",
        "id": "9bf1045c-7317-4cef-8448-3caa76b36d21"
    },
    {
        "author": "周密",
        "paragraphs": [
            "三庚來，二陰伏，六十刻長日南陸。",
            "榑桑石裂海水飛，飆車雪碗方爭奇，秋聲隠隠檉桐枝。"
        ],
        "title": "擬長吉十二月樂辭 六月",
        "id": "3b54fdf8-873f-4052-8620-a5b90b6ea6dc"
    },
    {
        "author": "周密",
        "paragraphs": [
            "商旗稍西指，赤幟方癡停。",
            "餘霞散蝦尾，凈宇浮魚鱗。",
            "羽梁駕查渚，綺屋開蓉城。",
            "輕霏洗空綠，一葉敲凉聲。",
            "綀帷掩塵扇，壯士心空驚。"
        ],
        "title": "擬長吉十二月樂辭 七月",
        "id": "ae810a35-4d1c-4166-91d7-d5c6732ac16e"
    },
    {
        "author": "周密",
        "paragraphs": [
            "銛飆剪庭綠，紺髮愁清商。",
            "吹銀海沫明，濯錦江花凉。",
            "冰規射白曉，琪樹蜚黄香。",
            "楚夢空悠悠，遠恨浮三湘。"
        ],
        "title": "擬長吉十二月樂辭 八月",
        "id": "771b2cd9-9201-4a40-9f34-c85891801346"
    },
    {
        "author": "周密",
        "paragraphs": [
            "飛蓬病葉聲索索，暗壁孀娥夢中泣。",
            "蟲聲螢影伴寒雨，二十三絲夜彈苦。",
            "千花翻紅上凉葉，萬寶吹香落金雪。",
            "佩萸戲馬誰家郎，不管人間更漏長。"
        ],
        "title": "擬長吉十二月樂辭 九月",
        "id": "c16cbcde-5719-409e-8a9a-d6572cbc084e"
    },
    {
        "author": "周密",
        "paragraphs": [
            "枯桑委地成死灰，蘋洲客雁號朝饑。",
            "崦嵫急景寸輝薄，夜半霜痕着綃箔。",
            "金寒翠薄千尺臺，笑梅一笛臨風哀，佳人佳人來不來。"
        ],
        "title": "擬長吉十二月樂辭 十月",
        "id": "41ef083b-5810-4186-9d30-8100c50e94be"
    },
    {
        "author": "周密",
        "paragraphs": [
            "碧筩九寸吹寶瓶，老麋脫角占卿雲。",
            "酸風射寒入幽素，采采芳芸拂秋蠹。",
            "繡宮華漏融玉汁，雲母窗明烘暖白。"
        ],
        "title": "擬長吉十二月樂辭 十一月",
        "id": "25ff9037-6c72-4179-835a-f5e61a1c7885"
    },
    {
        "author": "周密",
        "paragraphs": [
            "雙丸倦擲羲和手，儺鼓烘爐傳壽酒。",
            "莫驚錦瑟換華年，東風已入吳宮柳。"
        ],
        "title": "擬長吉十二月樂辭 十二月",
        "id": "a14cefc4-6b9c-40ab-9405-5ac136e71059"
    },
    {
        "author": "周密",
        "paragraphs": [
            "靈光舒，積氣餘，左扉虎豹天王居。",
            "杓停兩界槎訊迂，黄楊翠怨桐碧敷。",
            "赤黄道遥倦烏兔，寶月修圓十三度。"
        ],
        "title": "擬長吉十二月樂辭 閏月",
        "id": "a8e2ac90-c2f2-4cc3-a2c1-7f41d0302749"
    },
    {
        "author": "周密",
        "paragraphs": [
            "溪凉供野放，機盡狎鷗群。",
            "風月懷元度，山川憶少文。",
            "遠峯明過雨，疎樹泊歸雲。",
            "幽玩情何限，回橈夜已分。"
        ],
        "title": "暑夕放舟有懷茂悅史君",
        "id": "289dcc3f-2acf-44cd-aecb-5cc7a1096b22"
    },
    {
        "author": "周密",
        "paragraphs": [
            "送別西風寺，愁添鬢影華。",
            "江空回夜汐，岸遠漲秋沙。",
            "塔古棲雙鸛，檣高立數鴉。",
            "臨歧一盃酒，回首即天涯。"
        ],
        "title": "江寺送客",
        "id": "5f5cd402-e28c-4787-90bc-3a32583b74f0"
    },
    {
        "author": "周密",
        "paragraphs": [
            "望中只尺越來溪，溪上興亡欲問誰。",
            "定霸已成嘗膽日，傾城不在捧心時。",
            "冷楓江遠飄遺恨，秋草臺荒沒舊基。",
            "堪笑吳傖太癡絕，不讎宰嚭恨西施。"
        ],
        "title": "姑蘇臺",
        "id": "fea618f1-38cb-497e-8961-fbc6cd7bf941"
    },
    {
        "author": "周密",
        "paragraphs": [
            "雨後湖天似水清，斷霞新月兩峯明。",
            "西風恰到芙蓉外，過雁初聞第一聲。"
        ],
        "title": "西泠小立即事二首  其一",
        "id": "3c079058-8e7a-40f6-bac7-1e7d85dc1388"
    },
    {
        "author": "周密",
        "paragraphs": [
            "桂風蘭露晚陰清，遠翠空濛去鷺明。",
            "一葉扁舟一彎月，白荷香裏聽蟬聲。"
        ],
        "title": "西泠小立即事二首  其二",
        "id": "71d0860a-eccb-4bfb-9c09-79c4de6773bb"
    },
    {
        "author": "周密",
        "paragraphs": [
            "漢儲未定若垂旒，誰爲君王借筯籌。",
            "堪笑商山采芝老，到頭却上子房鈎。"
        ],
        "title": "子房二首  其一",
        "id": "b451aef8-d35e-401e-9aaa-4977fa794383"
    },
    {
        "author": "周密",
        "paragraphs": [
            "報韓興漢已封留，辟穀將爲世外遊。",
            "四老已歸如意死，不堪人彘戚姬愁。"
        ],
        "title": "子房二首  其二",
        "id": "8b6ed274-8d3d-4b5b-94c4-c15c6e977b32"
    },
    {
        "author": "周密",
        "paragraphs": [
            "太虛灝氣浮空濛，烟霞九瑣蓬萊宮。",
            "崩騰雲木競奇險，澗芳野實紛青紅。",
            "何年斷鰲立天柱，古洞陰森白鴉舞。",
            "玉書寶劍不可尋，老蘚封崖滴玄乳。",
            "光芒靈氣干斗牛，遺丹葉下誰能求。",
            "黄精紫杞遍巖谷，玄霜夜搗聲幽幽。",
            "老蛟千年睡未足，癡涎吼雷噴飛瀑。",
            "陰風黑穴吹海腥，石虎當關橫地軸。",
            "是非萬古一笑嘅，神仙不死今安在。"
        ],
        "title": "大滌洞天",
        "id": "390943b7-4b29-4a80-8458-e85fa8ef72b9"
    },
    {
        "author": "周密",
        "paragraphs": [
            "塞下棗已紅，胡馬號北風。",
            "傳聞右賢王，萬騎圍雲中。",
            "雲中太守猛如虎，夜開城門納降虜。",
            "十丈高旂沉黑雲，一尺捷書飛白羽。",
            "武皇但喜奏捷頻，豈知白骨高如城。",
            "邊城百戰勝常少，一勝惟著將軍名。",
            "將軍成名戰士死，去年戰士今無幾。",
            "血染黄沙草不青，萬里陰雲哭胡鬼。",
            "塞下曲，不忍聞，何人爲我達漢君。",
            "武功本是輔文具，願君偃武而修文。"
        ],
        "title": "古塞下曲",
        "id": "9fa0e069-74d4-40f4-aa63-f0cd212f1321"
    },
    {
        "author": "周密",
        "paragraphs": [
            "老樹號北風，索索落枯葉。",
            "越水多風濤，可望不可涉。",
            "異地不異情，同此江月明。",
            "江空少飛雁，莫寄芳洲蘅。",
            "寸心逐寒潮，日夕流曲折。",
            "願保青松姿，相期在霜雪。"
        ],
        "title": "寄梯飆",
        "id": "883eb434-8f27-417e-bd61-af8a582e2653"
    },
    {
        "author": "周密",
        "paragraphs": [
            "私史由來不可馮，老奸危國亦危身。",
            "趙奢既已明知子，石碏當求義滅親。",
            "鐵馬釀成天寶禍，銅駝空想汴都春。",
            "九京未正鞭尸罪，尚欲欺天罔後人。"
        ],
        "title": "讀蔡絛雜書有感",
        "id": "c2ec7c98-2004-4b9c-a35c-3977ae4bc5e0"
    },
    {
        "author": "周密",
        "paragraphs": [
            "舊遊重過處，倒指七年間。",
            "水後人家少，時荒客路艱。",
            "雨聲愁夜店，雲影占春山。",
            "景物關心事，無成愧往還。"
        ],
        "title": "三衢道中",
        "id": "95367dde-deac-434a-a347-c0464b785aa4"
    },
    {
        "author": "周密",
        "paragraphs": [
            "自古英雄遇者稀，爲郎未是不逢時。",
            "江湖亦有如公者，兩鬢蒼蒼理釣絲。"
        ],
        "title": "馮唐廟",
        "id": "4c8f166b-fc5f-4e52-ad4d-8b3cbfa00397"
    },
    {
        "author": "周密",
        "paragraphs": [
            "逝水歸雲日夜流，倚欄心事共悠悠。",
            "黄棲露畝稻粱晚，紅染霜林橡栗秋。",
            "日月不閑雙鬢老，風埃長滿百年愁。",
            "故山薇長無人采，有媿平生馬少游。"
        ],
        "title": "秋晚懷歸",
        "id": "f368dc00-d9c5-4d91-9117-b3e9a378c8da"
    },
    {
        "author": "周密",
        "paragraphs": [
            "小艇輕輿野興長，澗芹山蕨入奩香。",
            "雨銷蝶粉何郎瘦，日醉蜂脾小杜狂。",
            "科斗水肥春浸穀，杜鵑花發曉剶桑。",
            "詩成自寫村家壁，底用奚奴負錦囊。"
        ],
        "title": "山行即事",
        "id": "41c83d50-0a99-4898-b6dc-e0de74c0dce2"
    },
    {
        "author": "周密",
        "paragraphs": [
            "斜立倚東風，雙眉對春怯。",
            "何處卜歸期，花邊數飛蝶。"
        ],
        "title": "春閨怨",
        "id": "7e04d1cd-d567-4cbc-980e-9cc3b119f4e0"
    },
    {
        "author": "周密",
        "paragraphs": [
            "有美人兮山之陽，步秋翠兮搴孤芳。",
            "姿綽約兮瑩冰霜，珮珊珊兮摇明璫。",
            "婉相顧兮袂載揚，聞語笑兮春風香。",
            "口授余兮長生方，將俾爾兮壽而康。",
            "黄鵠舞兮白雲翔，殷空半兮鳴琳琅。",
            "隔一水兮遥相望，欲往從之兮無津梁。",
            "天風吹髮兮毛骨凉，萬籟發兮響笙篁。",
            "恍身世兮俱相忘，驚夢幻兮意自傷。",
            "覺山川兮阻且長，感遊子兮思故鄉。",
            "白露滴兮月在牀，五湖秋晚兮木葉黄。",
            "蘭可佩兮荷可裳，仰天一笑兮歌滄浪。"
        ],
        "title": "夢仙",
        "id": "6e02c8ea-6fbe-453a-993e-8b45639fd1a7"
    },
    {
        "author": "周密",
        "paragraphs": [
            "閉門十日雨，芳塵作泥淖。",
            "晚窗見晴霞，恍如夢初覺。",
            "平生野放意，山水乃所樂。",
            "駕言出幽尋，風前放輕棹。",
            "千峰沐新翠，仍着微雲罩。",
            "紅碧達勾萌，剸裁出天巧。",
            "閒知物情適，靜覺生意閙。",
            "一鳥啼芳陰，悠然識春貌。",
            "俛仰成古今，人生多踸踔。",
            "要當了此理，外物非所撓。",
            "醉中歌長歌，萬事不足校。"
        ],
        "title": "春晴散策",
        "id": "d8d9eb4e-7193-496f-87a0-689797f0ce2d"
    },
    {
        "author": "周密",
        "paragraphs": [
            "晚煙歸柳綠條苗，客館春寒夜寂寥。",
            "夢又不成花又落，月明分付可憐宵。"
        ],
        "title": "春夜",
        "id": "fa4c9d03-db44-475b-9f4f-3e0eff6fcc13"
    },
    {
        "author": "周密",
        "paragraphs": [
            "苕邊鷗汎處，浄綠晝愔愔。",
            "老柳花狼藉，新秧水淺深。",
            "煙生遥岸白，雲過半溪陰。",
            "容與歸橈晚，閑鶑相棹吟。"
        ],
        "title": "鷗汎",
        "id": "093cba4e-8d2a-4843-b16b-90a1b3aab1be"
    },
    {
        "author": "周密",
        "paragraphs": [
            "百世人傳十字碑，春秋聖筆著褒辭。",
            "龜趺十丈知何用，徒使劉叉笑退之。"
        ],
        "title": "吳季子墓闕",
        "id": "964c625a-7ff9-403f-a576-8bd358d09771"
    },
    {
        "author": "周密",
        "paragraphs": [
            "當年食粥老尚書，乞米長安李大夫。",
            "饑死只今誰裹飯，可憐曼倩羨侏儒。"
        ],
        "title": "魯公乞米帖",
        "id": "ec624494-8d61-4290-8ee6-3b9500b94a44"
    },
    {
        "author": "周密",
        "paragraphs": [
            "幽棲塵不到吟邊，閑愛抄書靜愛禪。",
            "墨本雙鈎臨曲水，素琴三疊憶斜川。",
            "筍簪雨足初抽玉，柳繭春寒未漂綿。",
            "病懶不生槐蟻夢，西疇種秫北窗眠。"
        ],
        "title": "幽居春晚",
        "id": "1d1e0b81-54d2-402b-b229-a802a515f8fc"
    },
    {
        "author": "周密",
        "paragraphs": [
            "金母雲軿宴紫樓，露寒仙掌漢宮秋。",
            "笑渠劉徹無仙骨，種得桃成已白頭。"
        ],
        "title": "小遊仙七首  其一",
        "id": "353fbd96-e7ca-4735-b336-93e040f64c25"
    },
    {
        "author": "周密",
        "paragraphs": [
            "紫霧彤雲滃九關，玉庭侵曉引仙班。",
            "東皇奏罷回寅疏，放散春光下世間。"
        ],
        "title": "小遊仙七首  其二",
        "id": "8499a003-a55d-473b-ba1b-8715ae2f77bc"
    },
    {
        "author": "周密",
        "paragraphs": [
            "西池宴罷夜深歸，風露森森濕羽衣。",
            "雲外鳳皇棲未穩，一聲鐵笛又驚飛。"
        ],
        "title": "小遊仙七首  其三",
        "id": "1996faf1-ca22-427c-8eed-244b62501655"
    },
    {
        "author": "周密",
        "paragraphs": [
            "拋了天官作散仙，却來雲外種瓊田。",
            "洞中日月無拘管，閒引青龍耕翠煙。"
        ],
        "title": "小遊仙七首  其四",
        "id": "90ba8c20-074e-450f-8aa5-79c834a61fcf"
    },
    {
        "author": "周密",
        "paragraphs": [
            "一徑松花滿路香，琤琤玉杵搗玄霜。",
            "有時騎鶴月中去，流水白雲生晚凉。"
        ],
        "title": "小遊仙七首  其五",
        "id": "c9d2d15a-7231-4468-8355-65010b72c95a"
    },
    {
        "author": "周密",
        "paragraphs": [
            "一笛吹雲鶴夜歸，九天清露冷仙衣。",
            "琪花千樹風零落，應去人間作雪飛。"
        ],
        "title": "小遊仙七首  其六",
        "id": "babc54eb-b996-46a5-ad3e-8f843cd88853"
    },
    {
        "author": "周密",
        "paragraphs": [
            "碧海沉沉海上山，山頭樓觀五雲間。",
            "人間方士多無頼，故把釵鈿戲阿環。"
        ],
        "title": "小遊仙七首  其七",
        "id": "9dc1ea2e-7800-4365-a8d4-9ebaba91c400"
    },
    {
        "author": "周密",
        "paragraphs": [
            "遠岸商歌不忍聽，恨隨纖草滿沙汀。",
            "春歸王謝空堂燕，風散齊梁廢苑螢。",
            "紫蓋黄旗人寂寞，瓊枝璧月事飄零。",
            "新亭風景時時異，惟有垂楊似舊青。"
        ],
        "title": "金陵懷古",
        "id": "f4a23985-1cbe-481d-9961-794e54562cce"
    },
    {
        "author": "周密",
        "paragraphs": [
            "一點傷春恨，東風罨畫樓。",
            "不知緣底事，敲碎玉搔頭。"
        ],
        "title": "次韵玉臺體二首  其一",
        "id": "9cca21f6-ab09-4dca-95a4-4c14030264b0"
    },
    {
        "author": "周密",
        "paragraphs": [
            "柳陰隨意綠，花片惱人香。",
            "靜院無來客，遊絲百尺長。"
        ],
        "title": "次韵玉臺體二首  其二",
        "id": "b31ac789-a0d1-456f-b792-1a2b857c8cb9"
    },
    {
        "author": "周密",
        "paragraphs": [
            "急奏留床下，君王醉未看。",
            "應嫌江表窄，不及井中寬。"
        ],
        "title": "烟脂井",
        "id": "ba3bdf4d-69c7-4bcd-b893-584ab3ba5919"
    },
    {
        "author": "周密",
        "paragraphs": [
            "豐年雞犬飽，斜日閉柴荆。",
            "父祖自三代，耕桑了一生。",
            "病梨山蟻聚，落葉野禽驚。",
            "喜客來城市，新蔬薦早秔。"
        ],
        "title": "西余秋晚",
        "id": "7214bc47-5040-4a55-bb42-89a1373ce9d8"
    },
    {
        "author": "周密",
        "paragraphs": [
            "白髮蒼眉古典刑，著書未省出山扃。",
            "嘗從康節傳三易，頗效河汾續五經。",
            "方喜朝頒遺逸詔，忽聞月犯少微星。",
            "大書誰草徂徠傳，豐碣新添貞曜銘。"
        ],
        "title": "挽顧徵君",
        "id": "1a91bf8b-ccd1-47c2-9a6c-a364871b81a1"
    },
    {
        "author": "周密",
        "paragraphs": [
            "清氣鍾全蜀，風流壓盛唐。",
            "騷香薰屈宋，筆艷映鍾王。",
            "麾節平生夢，人琴一旦亡。",
            "卜居方有賦，埋玉重堪傷。"
        ],
        "title": "挽王茂悅提舶二首  其一",
        "id": "1bb53917-3ced-4e0f-ad7f-a41a73a8c7e2"
    },
    {
        "author": "周密",
        "paragraphs": [
            "洛社忘年契，惟公最己知。",
            "誦言司馬賦，喜說項斯詩。",
            "問字時携酒，鉤玄共訂碑。",
            "豈期三日別，遽作百年悲。"
        ],
        "title": "挽王茂悅提舶二首  其二",
        "id": "95272c49-ba37-4b51-ae0c-49a3df793483"
    },
    {
        "author": "周密",
        "paragraphs": [
            "赫奕諸王後，清貧一士同。",
            "樓成召長吉，山裂夢虛中。",
            "及子員郎澤，能詩伯氏風。",
            "琅玕嗟早折，魂不到安東。"
        ],
        "title": "挽趙子真別駕",
        "id": "288b4450-ee99-4c2a-8a43-fe6940dbcb8e"
    },
    {
        "author": "周密",
        "paragraphs": [
            "帝魂應識少陵憂，十二山高萬里愁。",
            "一自海棠妖血染，玉垣移治在渝州。"
        ],
        "title": "聞鵑",
        "id": "1d2d71ac-50c1-4e26-a801-4ad1e00db8a7"
    },
    {
        "author": "周密",
        "paragraphs": [
            "野褐芒鞋六尺藤，好溪山處幾番登。",
            "明朝又復歸城市，百畝松風屬老僧。"
        ],
        "title": "游下竺示僧",
        "id": "a8e6d8ac-96a2-422c-96ec-0c0527dd0e40"
    },
    {
        "author": "周密",
        "paragraphs": [
            "春露霑衣夜氣濃，吳波不動柳無風。",
            "倚篷覓句清無寐，一片蛙聲月色中。"
        ],
        "title": "閶門夜發",
        "id": "4a09d281-7bfc-4989-9e94-28278be736bf"
    },
    {
        "author": "周密",
        "paragraphs": [
            "隋園剪綵未足奇，秋林燭彩光參差。",
            "龍蛇四壁不可捕，顛張醉墨驚淋漓。",
            "齊奴金谷珊瑚樹，如意擊碎光陸離。",
            "阿環錦院織綃手，連機隠出千花枝。",
            "迷樓鏡屏照前後，宮釵舞袂相紛披。",
            "月中老桂冷轇轕，山河影滿玉兔悲。",
            "江潭無風映雲樹，水藻漾日浮漣漪。",
            "初疑營丘擅工妙，細玩自笑真兒嬉。",
            "世間無物非幻化，露電泡影何足疑。",
            "誰能喚起洪谷子，寫此清絕圖屏帷。"
        ],
        "title": "紫霞翁觴客東園列燭花外秋林散影高堂素壁皆粲然李成韋偃寒林畫圖發新奇於摇落前所未有因作歌以紀之",
        "id": "502d64b4-6d96-4280-b889-a26264a10187"
    },
    {
        "author": "周密",
        "paragraphs": [
            "老火濁不流，熱惱無可避。",
            "駕言清谿濱，濯纓稅塵轡。",
            "扁舟無定遊，放纜任其至。",
            "蕩槳三匯交，空明發清思。",
            "摘鮮得野實，釣水投香餌。",
            "碧筩注芳酒，湘匳薦新芰。",
            "主賓略酬酢，冷暖隨所嗜。",
            "須臾月輪上，煙水合空翠。",
            "清風真可人，意厚萬金施。",
            "露葉生輝光，水華多嫵媚。",
            "欲拍洪崖肩，欲挽湘君帔。",
            "雖無管絃樂，一洗世俗僞。",
            "清彈發鄰舸，暗攪潛虬睡。",
            "應作蜩蛙觀，亦足助幽致。",
            "豈惟家山樂，要是會心地。",
            "熱官豈辦此，未易輕擬議。",
            "我年未四十，齒髮已顦顇。",
            "往者不可追，來者何可覬。",
            "富貴難幸求，歲月不少置。",
            "於此貧賤中，此樂已不啻。",
            "鶴長與鳬短，造物正兒戲。",
            "功名類蟻夢，身世等萍寄。",
            "百年幾良晤，何暇計榮悴。",
            "縱有身後名，不博今夕醉。",
            "高歌未知曉，坐見斜河墜。",
            "謫仙宮錦舟，繼者僅一二。",
            "老坡赤壁游，始盡闡天閟。",
            "我後二百年，乃默契此意。",
            "會當歃斯盟，勿使等閑棄。",
            "高詠三百言，聊用諗同志。"
        ],
        "title": "泛舟",
        "id": "b14e1177-3797-4346-bc44-9dcf4a3f0c8c"
    },
    {
        "author": "周密",
        "paragraphs": [
            "步障飛韉事俊遊，錦圍簫鼓按凉州。",
            "海棠枝上千枝蠟，肯信人間有暮愁。"
        ],
        "title": "嘲少年",
        "id": "7dd86b10-0d02-428f-b049-2c6119b68a9e"
    },
    {
        "author": "周密",
        "paragraphs": [
            "野市維梢處，長天弄夕陰。",
            "蟹寒依客柁，鴉晚集神林。",
            "苕老飄吳雪，橙香墜楚金。",
            "浩然湖海思，重賦故山吟。"
        ],
        "title": "塘西秋晚",
        "id": "96f972a0-e745-45a3-827d-d0031298163d"
    },
    {
        "author": "周密",
        "paragraphs": [
            "柘葉煙濃乍起蠶，楝花風冷已聞鵑。",
            "病來應被垂楊笑，三月春衣未褪綿。"
        ],
        "title": "春寒",
        "id": "b2ca798b-8c10-438c-9965-12d098c92fca"
    },
    {
        "author": "周密",
        "paragraphs": [
            "病懷惟與靜相便，盡把歡遊乞少年。",
            "沉水一爐詩一卷，細聽春雨枕書眠。"
        ],
        "title": "元夕被雨病中有感  其一",
        "id": "337665de-5038-4fb8-9faf-853577f9e2cf"
    },
    {
        "author": "周密",
        "paragraphs": [
            "鄰簫街鼓遠相聞，猶憶天街五夜春。",
            "二十年間遊冶事，青燈閑照白頭人。"
        ],
        "title": "元夕被雨病中有感  其二",
        "id": "540ae3a2-2829-45a6-a0c2-7be98fe172b7"
    },
    {
        "author": "周密",
        "paragraphs": [
            "君不見天上妖蟆食天目，怪語空號玉川客。",
            "萬古何傷明月明，可笑妖蟆終受磔。",
            "又不見人間癡蝶掩夜燈，焦頭爛額恃己能。",
            "烹煎不免取奇禍，虧蔽徒取人之憎。",
            "二蟲何知乃至此，飛走不能逃一死。",
            "附炎觸熱正可憐，喘殺人間褦襶子。",
            "草泥夜黑溪火明，挺矛衷甲方橫行。",
            "舉烽止博褒姒笑，投穽何異長平坑。",
            "我憐公子本無罪，人之不仁非自致。",
            "便爲移封到酒泉，喚取麴生同一醉。"
        ],
        "title": "沈仁可惠看燈蟹",
        "id": "0ef99c02-1e0d-4ea6-82b4-0f83fc991328"
    },
    {
        "author": "周密",
        "paragraphs": [
            "雪盡江南二月初，並禽高下自相呼。",
            "靜中樂意無人見，一片春聲在畫圖。"
        ],
        "title": "題惠崇並禽圖",
        "id": "47ff3272-9980-4f2c-a9ce-94473f6f0107"
    },
    {
        "author": "周密",
        "paragraphs": [
            "種德勤穮蔉，終能穫歲康。",
            "經傳韋氏業，善著鄭公鄉。",
            "議論參諸老，功名付二郎。",
            "美哉天目水，流作慶源長。"
        ],
        "title": "挽吳承務二首  其一",
        "id": "42aa719e-189c-489c-92cc-ebc57d74ad33"
    },
    {
        "author": "周密",
        "paragraphs": [
            "道義真堪貴，弓旌不受招。",
            "五全洪範福，四見太平朝。",
            "問絕趨庭對，愁聞祖道簫。",
            "哀榮無一憾，豐碣在山椒。"
        ],
        "title": "挽吳承務二首  其二",
        "id": "7a358079-cfb0-4272-96f0-208401d69b02"
    },
    {
        "author": "周密",
        "paragraphs": [
            "少不如人奈老何，早衰多病鬢雙皤。",
            "無親可共耕緜上，有子堪同讀善和。",
            "妄想不生騎鶴夢，高情時有飯牛歌。",
            "釣遊閑事無人見，長剪漁竿短結莎。"
        ],
        "title": "寫懷偶成二首  其一",
        "id": "a7fb57f7-f616-4c26-ab3e-3dea75ce6e5d"
    },
    {
        "author": "周密",
        "paragraphs": [
            "夢裏區區較短長，雞蟲得失最堪傷。",
            "不知貞觀凌烟閣，何似南柯審雨堂。",
            "暮四朝三齊得喪，左蠻右觸幾興亡。",
            "正須痛飲中山酒，細讀南華第二章。"
        ],
        "title": "寫懷偶成二首  其二",
        "id": "90c3f29b-b44a-47e7-9bf6-fc0f9bf61944"
    },
    {
        "author": "周密",
        "paragraphs": [
            "枕上鳴鳩喚曉晴，綠楊門巷賣花聲。",
            "探芳走馬人雖老，歲歲東風二月情。"
        ],
        "title": "花朝溪上有感昔遊  其一",
        "id": "2d7eab8b-5d34-4a85-b425-4470cec2e903"
    },
    {
        "author": "周密",
        "paragraphs": [
            "畫舫笙簫張水嬉，小紅嬌翠鬭新眉。",
            "多情頼有河橋柳，猶認當年杜牧之。"
        ],
        "title": "花朝溪上有感昔遊  其二",
        "id": "1ab35558-c36a-49f4-b87e-bcefdd3aa1d2"
    },
    {
        "author": "周密",
        "paragraphs": [
            "江湖落魄憶芳年，曾賦名都結客篇。",
            "九陌舞香元夜燭，六橋歌月禁烟船。",
            "紅簾顧曲纏頭錦，紫陌尋芳買笑錢。",
            "老去風情渾減盡，一窗聽雨對花眠。"
        ],
        "title": "友人話京都舊游戲成",
        "id": "b849edc6-ba8f-418d-8cfd-d1de7829eac3"
    },
    {
        "author": "周密",
        "paragraphs": [
            "楓葉蘆花外，閑磯带短汀。",
            "風翻荷淺白，霜隕柳殘青。",
            "機事鷗浮沒，生涯酒醉醒。",
            "暮榔和夜笛，餘韵最堪聽。"
        ],
        "title": "漁臺山",
        "id": "13539e2d-e4ca-4278-8411-49eb9650180b"
    },
    {
        "author": "周密",
        "paragraphs": [
            "親郊詔下半年前，正是咸淳第二年。",
            "執玉奉璋來萬國，息烽歸馬靜三邊。"
        ],
        "title": "南郊慶成口號二十首  其一",
        "id": "1e7511fe-d544-4df7-a418-671d0db920ad"
    },
    {
        "author": "周密",
        "paragraphs": [
            "別殿齋居極敬嚴，外庭職祭亦精虔。",
            "事天以實無科擾，應辦全支內帑錢。"
        ],
        "title": "南郊慶成口號二十首  其二",
        "id": "a9619d70-9617-4a1b-acab-8bcb9c1e0ee0"
    },
    {
        "author": "周密",
        "paragraphs": [
            "上界鉤陳護屬車，繡衣鹵簿列旌旟。",
            "駕頭已近鳴鞭急，一路迎鑾奏起居。"
        ],
        "title": "南郊慶成口號二十首  其三",
        "id": "518a27c9-8ad0-452c-b0e0-517396852239"
    },
    {
        "author": "周密",
        "paragraphs": [
            "行門贊唱似吹笙，號諾連珠繞禁城。",
            "五使按臨嚴柝靜，夜深初聽警場聲。"
        ],
        "title": "南郊慶成口號二十首  其四",
        "id": "e64b66e6-daf9-45bd-a5ed-758a184a31b6"
    },
    {
        "author": "周密",
        "paragraphs": [
            "和氣排冬午夜春，列星呈瑞午階明。",
            "千官執玉蕭薌遠，靜聽登歌奏六成。"
        ],
        "title": "南郊慶成口號二十首  其五",
        "id": "529c961e-6c95-4d3c-8473-6b617b96b2e6"
    },
    {
        "author": "周密",
        "paragraphs": [
            "蒼璧黄琮藉白茅，圜壇八陛際雲高。",
            "景光下燭天心享，萬歲三呼祝聖堯。"
        ],
        "title": "南郊慶成口號二十首  其六",
        "id": "09641c57-09f0-48d9-80db-0165c376c9cb"
    },
    {
        "author": "周密",
        "paragraphs": [
            "瑞靄烘春夜不寒，駿奔冠珮擁回環。",
            "景鐘奏徹升煙起，又報端誠立賀班。"
        ],
        "title": "南郊慶成口號二十首  其七",
        "id": "14689091-a802-44fa-9981-b4391ec174ba"
    },
    {
        "author": "周密",
        "paragraphs": [
            "黄道宮羅瑞腦香，衮龍陞降珮鏘鏘。",
            "大安輦奏乾安曲，萬點明星簇紫皇。"
        ],
        "title": "南郊慶成口號二十首  其八",
        "id": "70d47553-17b4-4275-be82-f4e944233ca2"
    },
    {
        "author": "周密",
        "paragraphs": [
            "一夜東風斗柄回，紫壇葱蒨若春臺。",
            "熙熙萬宇風光暖，盡入君王飲福杯。"
        ],
        "title": "南郊慶成口號二十首  其九",
        "id": "a4795ec5-9634-42e3-9574-4e052d7818f4"
    },
    {
        "author": "周密",
        "paragraphs": [
            "衙前口號奏諧和，日映龍顔喜氣多。",
            "六轡暫停鸞輅穩，鳳韶新奏慶成歌。"
        ],
        "title": "南郊慶成口號二十首  其一○",
        "id": "6f414dea-2f99-4a3c-8e3f-7bab51b3fb77"
    },
    {
        "author": "周密",
        "paragraphs": [
            "錦幕千家盡貴豪，萬花呈曉翠簾高。",
            "數聲掣電驚清蹕，一點紅雲認御袍。"
        ],
        "title": "南郊慶成口號二十首  其一一",
        "id": "9cfcdd78-695d-46ca-97e9-f30694ef5713"
    },
    {
        "author": "周密",
        "paragraphs": [
            "喜看回仗自青城，十里東風五色雲。",
            "露布西來天一笑，輿圖新復廣安軍。"
        ],
        "title": "南郊慶成口號二十首  其一二",
        "id": "fa56e865-793c-431f-bdc5-53d37ed10257"
    },
    {
        "author": "周密",
        "paragraphs": [
            "萬騎雲從簇錦圍，內官排辦馬如飛。",
            "九重閶闔開清曉，太母登樓望駕歸。"
        ],
        "title": "南郊慶成口號二十首  其一三",
        "id": "30ee77ed-b310-415d-966e-68b943503b50"
    },
    {
        "author": "周密",
        "paragraphs": [
            "換輦登門捲御簾，侍中承制舍人宣。",
            "鳳書乍脫金雞口，一派懽聲下九天。"
        ],
        "title": "南郊慶成口號二十首  其一四",
        "id": "df96b650-808c-42fc-8c93-04d9decc1110"
    },
    {
        "author": "周密",
        "paragraphs": [
            "祝史無私本爲民，大和丕應泰階平。",
            "昕庭未受羣臣賀，先過東朝謝禮成。"
        ],
        "title": "南郊慶成口號二十首  其一五",
        "id": "dbaa3984-6530-491d-a933-1fde58eaf69f"
    },
    {
        "author": "周密",
        "paragraphs": [
            "啟蟄而郊月建寅，新元頒赦又頒春。",
            "端闈拜了熙成表，朝會移班賀紫宸。"
        ],
        "title": "南郊慶成口號二十首  其一六",
        "id": "111a67c7-432b-45f2-8912-985efdfb1032"
    },
    {
        "author": "周密",
        "paragraphs": [
            "子雲無分從甘泉，留滯猶勝敘史遷。",
            "瑞應可書郊祀志，熙功宜被奉常絃。"
        ],
        "title": "南郊慶成口號二十首  其一七",
        "id": "e6bb491f-d875-497e-81c6-5e61aff2c55e"
    },
    {
        "author": "周密",
        "paragraphs": [
            "曾聞寶慶老人言，不見親郊四十年。",
            "何幸聖時瞻盛舉，詠歌留作畫圖傳。"
        ],
        "title": "南郊慶成口號二十首  其一八",
        "id": "29b2636e-b0f6-4b12-8eba-d110d33cec33"
    },
    {
        "author": "周密",
        "paragraphs": [
            "我將清廟周詩頌，泰畤汾陰漢史書。",
            "獻賦可無徐穆伯，貢諛何取馬相如。"
        ],
        "title": "南郊慶成口號二十首  其一九",
        "id": "5d15da39-8259-4d89-95d5-30cb77357e8d"
    },
    {
        "author": "周密",
        "paragraphs": [
            "太平寰海扇皇風，千載風雲喜際逢。",
            "行見版圖恢舊宇，泰山父老徯東封。"
        ],
        "tags": [
            "泰山"
        ],
        "title": "南郊慶成口號二十首  其二○",
        "id": "ce334940-96d5-4e2e-861c-72a790343067"
    },
    {
        "author": "周密",
        "paragraphs": [
            "九歌討群珍，遺此橫道寶。",
            "雪光射初月，靜夜纖裳縞。",
            "雲護白珊瑚，風蜚碧龍腦。",
            "招得湘娥魂，千年化瑶草。"
        ],
        "title": "水仙謠爲趙子固賦",
        "id": "98ea7241-a57e-4f7c-9bce-9f98796635f0"
    },
    {
        "author": "周密",
        "paragraphs": [
            "東風過雁带春聲，半紙依然舊雨情。",
            "生事就荒拋橘隠，交情耐久有梅兄。",
            "鶴歸不記千年表，馬老空慚萬里名。",
            "閑想蘋花谿上笛，扁舟應許白鷗盟。"
        ],
        "title": "次李秋崖見寄韻",
        "id": "480155af-d249-4d47-8a22-37b54aaaaa25"
    },
    {
        "author": "周密",
        "paragraphs": [
            "谿上垂垂雨又晴，淚荷顰柳滿沙汀。",
            "水聲不洗千年恨，山色空餘六代青。",
            "感慨有詩懷故國，英雄無淚泣新亭。",
            "孤忠耿耿人誰會，酹酒鍾山試乞靈。"
        ],
        "title": "次程儀父遊清溪",
        "id": "79061e98-e683-488c-a169-a22c3e76683e"
    },
    {
        "author": "周密",
        "paragraphs": [
            "佛屋千年古木中，遺民猶有六朝風。",
            "騎馿宰相何人見，試問玄關十八公。"
        ],
        "title": "蔣山次徐君寅韻",
        "id": "e60ec18f-8638-4fda-a845-391f20e7f22b"
    },
    {
        "author": "周密",
        "paragraphs": [
            "吹香照影白谿灣，覓句逃禪去復還。",
            "晚歲既知三字誤，終身只合兩山間。"
        ],
        "title": "半山次韻",
        "id": "c2cf8c1a-24c8-43df-b285-717da3a7c967"
    },
    {
        "author": "周密",
        "paragraphs": [
            "浩浩門外塵，今古無二岐。",
            "車痕遍九陌，得喪何已時。",
            "商飆動地來，萬葉辭故枝。",
            "游子感摇落，忽起流年悲。",
            "玄髮日以槁，素衣日以緇。",
            "天衢九萬里，加以剛風吹。",
            "歲月不我私，壯志安可期。",
            "激昂賦七啟，清壯歌五噫。",
            "采采秋原花，對酒聊自怡。",
            "佳人隔明河，相望長相思。"
        ],
        "title": "秋懷",
        "id": "5be2435e-898b-4192-b3fb-f1be9bb1969c"
    },
    {
        "author": "周密",
        "paragraphs": [
            "摇落江空雁影沉，樓高愁近怕登臨。",
            "雙溪秋晚碧苕老，三徑雨多紅葉深。",
            "燈火未忘年少夢，蓴鱸偏惱客中心。",
            "且尋籬下黄花約，莫倚西風學楚吟。"
        ],
        "title": "秋晚懷歸",
        "id": "317ffedc-5419-44dc-8a03-9224f172e95a"
    },
    {
        "author": "周密",
        "paragraphs": [
            "花發一朝喜，花落一夕愁。",
            "不如不種花，不喜亦不憂。"
        ],
        "title": "種花五言",
        "id": "6813f76d-ff29-4c11-9cb0-245692791e93"
    },
    {
        "author": "周密",
        "paragraphs": [
            "罨畫樓臺著色山，雨餘濯錦未全乾。",
            "遊船醉眼迷歌舞，不似閒人靜處看。"
        ],
        "title": "湖亭雨後",
        "id": "53aa2449-354e-4140-bad5-0e1fc4318781"
    },
    {
        "author": "周密",
        "paragraphs": [
            "華年錦瑟事誰論，燕社鷗盟半不存。",
            "三月鶑花張緒宅，十年詩酒孟嘗門。",
            "東風不染吳霜鬢，舊雨難招楚水魂。",
            "欲把清愁換沉醉，月明花落幾黄昏。"
        ],
        "title": "春日感懷寄修門從遊",
        "id": "3fae8a27-544d-46bd-8752-7cc8b47773cd"
    },
    {
        "author": "周密",
        "paragraphs": [
            "自笑勞勞塵滿襟，羨君卜隠在山深。",
            "清谿過雨知魚樂，秋漢無雲快鶴心。",
            "與世相忘千日酒，謀生甚簡一絃琴。",
            "不須物外求知己，明月清風自賞音。"
        ],
        "title": "友人山房",
        "id": "3e1d19d7-5a17-4531-8a50-92c74e8ce76d"
    },
    {
        "author": "周密",
        "paragraphs": [
            "夜深歸客倚筇行，冷燐依螢聚土塍。",
            "村店月昏泥徑滑，竹窗斜漏補衣燈。"
        ],
        "title": "夜歸",
        "id": "a60885ea-257f-4cbf-a628-bf7831de3357"
    },
    {
        "author": "周密",
        "paragraphs": [
            "絡緯聲聲織夜愁，酸風吹雨水邊樓。",
            "堤楊脆盡黄金線，城裏人家未覺秋。"
        ],
        "title": "西塍秋日即事",
        "id": "3614ae65-83b3-4eb2-a232-9ca3ae8a2b3a"
    },
    {
        "author": "周密",
        "paragraphs": [
            "歲晚日云暮，朔吹鳴枯枝。",
            "迢迢萬里道，遊子奚所之。",
            "前置酒一樽，于以紓別離。",
            "人生盡岐路，流轉勿自悲。"
        ],
        "title": "贈別三首  其一",
        "id": "273076c7-2ff5-473f-8978-f9f4d981e3d2"
    },
    {
        "author": "周密",
        "paragraphs": [
            "野梅發崇岡，寒日慘不舒。",
            "單車騁長道，悵悵無安居。",
            "夢寐日以勞，晤語日以疎。",
            "邊城足飛雁，因寄江南書。"
        ],
        "title": "贈別三首  其二",
        "id": "a86073cf-0084-48cc-a9a1-59ec8bc3835a"
    },
    {
        "author": "周密",
        "paragraphs": [
            "行行重行行，送子江之涯。",
            "把手不忍分，涕淚俱漣洏。",
            "客途無西東，良會胡可期。",
            "努力爲功名，世道多嶮巇。"
        ],
        "title": "贈別三首  其三",
        "id": "5acf1f3d-ae91-4a78-9e78-3ec054d710fb"
    },
    {
        "author": "周密",
        "paragraphs": [
            "刻刻數殘更，依依夢未成。",
            "不堪孤客耳，當此萬蛩聲。",
            "霜葉矜秋色，風林碎月明。",
            "旅懷多自感，景物況關情。"
        ],
        "title": "宿感慈僧舍",
        "id": "5f5e1aff-4b35-433b-93c8-2327f6c32106"
    },
    {
        "author": "周密",
        "paragraphs": [
            "一番春又老，長日病厭厭。",
            "黄馘從清減，華顛任白添。",
            "鼠頑翻藥竈，蛛嬲罥書籤。",
            "門巷無來客，冠簪亦懶拈。"
        ],
        "title": "病中",
        "id": "906b63b1-d617-455e-9c1a-562fb90cab58"
    },
    {
        "author": "周密",
        "paragraphs": [
            "楚烟新百五，漢禊古重三。",
            "節序正如此，情懷自不堪。",
            "蜜香蜂蛻蛹，綿老柳飄蠶。",
            "有約谿邊去，觀魚共劇談。"
        ],
        "title": "春晚簡溪友",
        "id": "bf7f6f0e-c78e-4d47-8ed3-e5fb45e0d69d"
    },
    {
        "author": "周密",
        "paragraphs": [
            "青旂倏南指，灑灑風日澹。",
            "伯勞與飛燕，相對如有憾。",
            "餘春在何許，青苔綴紅糝。",
            "繁華逐流水，使我意殊慘。",
            "把酒延孤芳，舉之不盈攬。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一",
        "id": "7f2cb680-71eb-4278-a334-c28a1c461a64"
    },
    {
        "author": "周密",
        "paragraphs": [
            "此身如虛舟，所至不維矴。",
            "聞奇即勇往，豈暇尋捷徑。",
            "同行二三子，委曲逐孤磬。",
            "甘清嗽寒齒，醉夢爲甦醒。",
            "睠睠泉石幽，歸榜煙欲暝。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其二",
        "id": "68f78217-9d65-4de0-879e-ddddfa68697f"
    },
    {
        "author": "周密",
        "paragraphs": [
            "坎坎樂蛙鼓，誰爲歌折楊。",
            "朅來散幽憂，因之弁之陽。",
            "山雲正可怡，澗碧尤可湘。",
            "他年乞一壑，我欲築草堂。",
            "所不踐斯言，寧不愧德璋。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其三",
        "id": "05cc602d-fd7b-47c4-90fe-23aff5a11f78"
    },
    {
        "author": "周密",
        "paragraphs": [
            "白雲鎖蒼弁，爽氣日夕佳。",
            "平生幾兩屐，放浪山水涯。",
            "行樂當及時，矧復鬢已華。",
            "浮名豈足玩，不異空中花。",
            "君其味吾言，戇語非浮誇。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其四",
        "id": "a2cf626b-8310-4974-9dbf-f77a2bafad8d"
    },
    {
        "author": "周密",
        "paragraphs": [
            "芳時不遊適，真可謚以愚。",
            "得失愁雞蟲，百歲良區區。",
            "卿法自用卿，吾亦自忘吾。",
            "狂歌雜歈些，醉語從嘲呼。",
            "我欲藉落花，長簟毋庸鋪。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其五",
        "id": "80fd3e34-e928-4d16-9388-2db80e00909f"
    },
    {
        "author": "周密",
        "paragraphs": [
            "似聞蒼弁西，下有蛟蜃宅。",
            "躍然動遊情，朝來蠟吾屐。",
            "披荆不憚嶮，高下倚孤策。",
            "斯遊亦不惡，俗士或嘖嘖。",
            "路轉松風長，隴首孤雲白。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其六",
        "id": "2b51b021-c98e-44ff-afa6-23a47794fd5f"
    },
    {
        "author": "周密",
        "paragraphs": [
            "東皇駕春去，遺我綠滿川。",
            "窗前一徑苔，珍重如青氈。",
            "閑門斷來人，剝啄惟啼鵑。",
            "山房萬書卷，相對皆聖賢。",
            "滔滔一世中，此道殊孤鶱。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其七",
        "id": "73e95c39-41df-4928-9edc-8ae411538b07"
    },
    {
        "author": "周密",
        "paragraphs": [
            "中洲有蘼蕪，芳意香荏苒。",
            "東風有歸心，相對老冉冉。",
            "依依未能采，我抱殊有慊。",
            "禽魚自飛泳，生意何可揜。",
            "樂哉舞雩遊，千載吾與點。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其八",
        "id": "872ca52e-636f-41a3-b5fc-28cae4072e90"
    },
    {
        "author": "周密",
        "paragraphs": [
            "諸公垂天鵬，俊翮何可齊。",
            "老生抱區區，舞甕如醯雞。",
            "輕鷗邀我盟，十里蘋華溪。",
            "長謠快清釂，嶮韻分新題。",
            "春去我自留，一任林鶑啼。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其九",
        "id": "ec8f08f6-888c-4a78-a685-bf4042652151"
    },
    {
        "author": "周密",
        "paragraphs": [
            "花柳有老色，選芳事蹉跎。",
            "泠然語清揚，彼美山之阿。",
            "離離珮紉蘭，楚楚衣製荷。",
            "我欲往從之，皎如隔明河。",
            "相見不相親，發我臨風歌。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一○",
        "id": "7f069a62-7a5a-4656-9ac4-260fe50b6204"
    },
    {
        "author": "周密",
        "paragraphs": [
            "人生巧聚散，不定如風葉。",
            "況我同襟人，一笑意已浹。",
            "吳音戲趼足，巴語嘲長鬣。",
            "盧胡泛大白，痛釂不嚅囁。",
            "二孺彼何爲，我醉從喋喋。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一一",
        "id": "3d0389db-84ad-44d5-9c06-28e889c3027e"
    },
    {
        "author": "周密",
        "paragraphs": [
            "止止歌楚吟，已已彈長鋏。",
            "及茲綠陰初，快躡尋山屧。",
            "富貴正何用，寒暑若交睫。",
            "誰將金谷詩，欲擬山陰帖。",
            "一笑不復云，長歌自三疊。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一二",
        "id": "a0c27463-6a33-4054-8bbc-88e7e3d9ed5f"
    },
    {
        "author": "周密",
        "paragraphs": [
            "子長有遊癖，訪古來林坰。",
            "不到餘十年，歷歷記所經。",
            "豈惟物推移，抑亦人飄零。",
            "憂來欲誰語，一醉將忘形。",
            "我鬢非垂楊，安得長青青。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一三",
        "id": "1ed5dcab-b216-45b6-be30-9a9ad130f967"
    },
    {
        "author": "周密",
        "paragraphs": [
            "陶公晚知琴，得意不在絃。",
            "虞卿老著書，信道差似賢。",
            "壯哉奴命騷，陋矣兄事錢。",
            "玉暉或潤木，寶氣嘗干天。",
            "浩然在存養，吾黨當勉旃。"
        ],
        "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其一四",
        "id": "7a305c93-4f62-4832-a0f3-fb212f8a1c4e"
    },
    {
        "author": "周密",
        "paragraphs": [
            "東園桃李記春時，杖屨相從日日嬉。",
            "烏帽插花籌艷酒，碧蓮探韻賦新詩。",
            "廣陵散絕清彈苦，峴首碑空雨淚垂。",
            "物色已非知己盡，一回臨眺一懷悲。"
        ],
        "title": "重過東園興懷知己二首  其一",
        "id": "7f6b43df-0da7-49a5-b24b-93099c592427"
    },
    {
        "author": "周密",
        "paragraphs": [
            "俛仰悲歡了不同，回頭已隔五春風。",
            "兔葵燕麥情何恨，雁柱鯤絃事已空。",
            "自分此生無鮑叔，敢期後世有揚雄。",
            "西州門外羊曇老，淚染斜陽濕晚紅。"
        ],
        "title": "重過東園興懷知己二首  其二",
        "id": "50c9ca0a-bc98-44f3-bcf7-a7c1ce835fcf"
    },
    {
        "author": "周密",
        "paragraphs": [
            "維暮春之初，風日清以美。",
            "駕言清苕濱，行行問春事。",
            "居然得幽勝，去郭纔數里。",
            "亭臺護脩竹，橫橋带流水。",
            "高堂敞山椒，虛楹宜小倚。",
            "群山若米聚，孤塔如筆峙。",
            "枰棋列疇疃，培塿見城市。",
            "行舟類飄葉，遊人若移螘。",
            "始知宇宙大，眼豁意爲起。",
            "脩廊走秋蛇，蜿蜒徹山趾。",
            "遠近蒸紅霞，川谷成錦綺。",
            "東風寵芳草，新晴侈嘉蘤。",
            "天機巧繪寫，眼纈眩朱紫。",
            "躍然見春心，生意何可已。",
            "逶迤群玉林，青蒼森齒齒。",
            "詭然搴鯤鯨，巋然踞犀兕。",
            "幽深若可探，嶮絕疑無底。",
            "神鑱與鬼運，奇怪不可擬。",
            "元章見之拜，奇章見之喜。",
            "昌黎南山詩，品狀或可比。",
            "清漪泛芳藻，絕谷多幽芷。",
            "陰森蘚華滑，蒙茸薜蘿委。",
            "冥搜意逾遠，欲去棹還檥。",
            "何必天海涯，然後足奇詭。",
            "意會即我趣，何用分彼己。",
            "一笑成邂逅，百年聊爾耳。",
            "高吟雜清嘯，嘲謔忘汝爾。",
            "斯游興頗愜，已醉意未止。",
            "交盟寫青壁，泉石實聞此。",
            "永言敘幽懷，歲月聊以紀。"
        ],
        "title": "遊繡谷以柳塘春水慢花塢夕陽遲分韻得水字",
        "id": "3493b89d-0132-4b4b-a0f2-9776478c0b15"
    },
    {
        "author": "周密",
        "paragraphs": [
            "楊柳薰風池閣，桃花流水橫塘。",
            "魚浪晴吹絮暖，燕泥雨過芹香。"
        ],
        "title": "是日因游春谷園池復以所分題五平韻賦六言五首  其一",
        "id": "7bc534c9-db2c-44d2-b446-f456c8b15336"
    },
    {
        "author": "周密",
        "paragraphs": [
            "三月三日天氣，一觴一詠閑人。",
            "大黠小癡俱夢，百年幾度尋春。"
        ],
        "title": "是日因游春谷園池復以所分題五平韻賦六言五首  其二",
        "id": "db117bea-2cac-4933-bdb3-3a6574554456"
    },
    {
        "author": "周密",
        "paragraphs": [
            "沉香亭木芍藥，玄都觀碧桃花。",
            "幽事偏供吟屐，好春多在侯家。"
        ],
        "title": "是日因游春谷園池復以所分題五平韻賦六言五首  其三",
        "id": "34276e15-ff54-441b-b641-f01a9e18b357"
    },
    {
        "author": "周密",
        "paragraphs": [
            "飛絮帽簷風軟，落花酒面春香。",
            "蛙噪野塘殘水，鶑啼遠樹斜陽。"
        ],
        "title": "是日因游春谷園池復以所分題五平韻賦六言五首  其四",
        "id": "4e59e0d9-eb9c-4221-9e92-8505c0fb1186"
    },
    {
        "author": "周密",
        "paragraphs": [
            "踏踏曳東郭履，行行誦北山移。",
            "閑望白雲心遠，細尋芳草歸遲。"
        ],
        "title": "是日因游春谷園池復以所分題五平韻賦六言五首  其五",
        "id": "3a500e12-6f07-4185-ab80-493c18bc35fc"
    },
    {
        "author": "周密",
        "paragraphs": [
            "誤國狂奸亦可悲，國危身亦蹈危機。",
            "燕山復地功何有，海上尋盟事已非。",
            "太宰忍乘黄屋誑，都人空望翠華歸。",
            "東都節義惟劉李，頸血猶能濺帝衣。"
        ],
        "title": "讀靖康雜書有感",
        "id": "047f1d7a-7a39-4531-a6c0-46685094dd88"
    },
    {
        "author": "周密",
        "paragraphs": [
            "風露感我心，使我秋衣單。",
            "郎忙索衾裯，驚歎歲月殘。",
            "忍哉使吾親，重壤侵肌寒。",
            "松風日蕭瑟，幽澗鳴悲酸。",
            "愯然起中宵，淚血流闌干。"
        ],
        "title": "掃松山中愴然霜露之感",
        "id": "34b96f86-cf09-421f-b0a2-750fd97a926a"
    },
    {
        "author": "周密",
        "paragraphs": [
            "萬壑秋明一徑斜，滿川霜葉勝春花。",
            "何人結屋松風裏，丁卯橋邊處士家。"
        ],
        "title": "題秋崖小隠圖",
        "id": "24d2b44f-fc53-4347-8945-02db875b4267"
    },
    {
        "author": "周密",
        "paragraphs": [
            "猶記聯鑣度曉關，幽尋曾到五雲山。",
            "敢忘白石清泉約，空羨輕鷗野鶴閒。",
            "寤寐嘯歌前日事，死生契闊數年間。",
            "當時詩草今猶在，何日重遊共細刪。"
        ],
        "title": "次張斗南有懷方崖舊遊韻",
        "id": "2483f5a8-75a3-467a-9b8d-d6a08210ff47"
    },
    {
        "author": "周密",
        "paragraphs": [
            "宣王東征獵岐下，頌美聲詩足雄詫。",
            "神模鬼劃不可名，斯冰後出何爲者。",
            "日皴雪剝三千年，絕無僅有爭流傳。",
            "龍鱗鳳咮敢求備，頌秦詛楚難參肩。",
            "退之倔强少假借，咄咄誇奇補風雅。",
            "逸詩闕史不可知，要爲吉日車攻亞。",
            "宣和內府輯衆珍，氈韜駝負填泥金。",
            "昆明夜半經劫火，六丁下取無由尋。",
            "醉翁集古一千卷，此碣居然膺首選。",
            "菖蒲土炭嗜不同，知味幾人嘗鼎臠。",
            "我生癖古亦太癡，訂音考義忘寒饑。",
            "君今迂緩尤可笑，不寶金帛求殘碑。",
            "感君此意何敢靳，妙處難言君自領。",
            "丈夫意氣當相期，會勒奇勳上鍾鼎。"
        ],
        "title": "程儀父求石鼓文作歌贈之",
        "id": "3f0a03b2-1972-4c5c-addc-377bcc5f5acc"
    },
    {
        "author": "周密",
        "paragraphs": [
            "澤國秋早凉，谿山喜招誘。",
            "扁舟以遨遊，嘉與同志友。",
            "菡萏池百弓，花竹園五畝。",
            "左映碧浪湖，右带浮玉阜。",
            "當年經鉏翁，依水開戶牖。",
            "游鱗習吾伊，飛鳥謝揮手。",
            "牙籤卷三萬，散漫今何有。",
            "斑斑屋壁間，僅見詩數首。",
            "萬事正如此，何以圖不朽。",
            "得喪類蕉鹿，功名等芻狗。",
            "古今聊復爾，紛華亦非久。",
            "人生匪金石，安得百年壽。",
            "矧余蒲柳姿，髮白慚老醜。",
            "蹣跚笑鱉跛，緩慢羞牛後。",
            "因循負壯圖，漫浪若聱叟。",
            "鷗盟倏焉聚，一笑夫豈偶。",
            "溪翁饋魚蟹，野老分蓮藕。",
            "高詠甫里篇，滿飲烏程酒。",
            "清狂君勿嗤，嵇阮未易不。",
            "蘋風送回橈，殘虹掛高柳。"
        ],
        "title": "夏日同盟遊玉湖分韻得柳字",
        "id": "c995e03b-1590-4975-8192-6bd10893551d"
    },
    {
        "author": "周密",
        "paragraphs": [
            "沙閣凍痕吹折葦，淡日黄雲照灘水。",
            "風翻斜陣下滄茫，一笛漁歌又驚起。",
            "翩翩弄影聲號寒，帛書萬里來長安。",
            "稻粱多處有矰弋，何如煙月江湖寬。"
        ],
        "title": "瀟湘八景 平沙落雁",
        "id": "2e5ffb65-dd27-458c-ae5f-a836aaa20c11"
    },
    {
        "author": "周密",
        "paragraphs": [
            "空江沄沄鳥飛疾，別浦斜陽帆影直。",
            "水程依約雁前回，日日沙頭候風色。",
            "江蘺摇落三湘秋，雲中烟樹誰歸舟。",
            "危檣數盡碧雲合，人倚高樓生暮愁。"
        ],
        "title": "瀟湘八景 遠浦歸帆",
        "id": "b6292665-4308-405c-99d9-d24c0b234bdd"
    },
    {
        "author": "周密",
        "paragraphs": [
            "黄陵廟前湘竹春，鼓聲坎坎迎送神。",
            "包茶裹鹽作小市，雞鳴犬吠東西鄰。",
            "賣薪博米魚換酒，幾處青帘扶醉叟。",
            "趁虛人散渡船閑，一抹晴烟隔高柳。"
        ],
        "title": "瀟湘八景 山市晴嵐",
        "id": "5b2e2976-746b-4f8a-9044-845708105578"
    },
    {
        "author": "周密",
        "paragraphs": [
            "雁吹斷字沙草黄，奇寒栗栗吹連檣。",
            "簑翁晚歸絕空闊，雨花零亂春茫茫。",
            "白天四垂楚山老，薄暮瓊瑶失洲島。",
            "燎衣閉戶且醉眠，誰肯扁舟訪安道。"
        ],
        "title": "瀟湘八景 江天暮雪",
        "id": "5d67e376-3c4c-41d4-93e0-ec5793543575"
    },
    {
        "author": "周密",
        "paragraphs": [
            "西風始波木葉下，廣樂誰張洞庭野。",
            "玉光千頃浸明河，露泫珠房冷鉛瀉。",
            "飛吟一劍風泠泠，桂香倒射魚龍腥。",
            "何人扁舟弄孤笛，尚疑鼓瑟聞湘靈。"
        ],
        "tags": [
            "洞庭湖"
        ],
        "title": "瀟湘八景 洞庭秋月",
        "id": "d7a19b26-3c25-4beb-b412-d9c12ba43362"
    },
    {
        "author": "周密",
        "paragraphs": [
            "蘋花夜黑水鳥鳴，橋危路滑無人行。",
            "酸風蕭瑟浪鏜鞳，濕螢熠熠漁燈明。",
            "飛蓬入葦響洲渚，暗憶西窗剪燈語。",
            "書船穩繫聽秋聲，倦客吟騷夢三楚。"
        ],
        "title": "瀟湘八景 瀟湘夜雨",
        "id": "655ed8d8-a36c-4ec8-8046-57a2e601f4ef"
    },
    {
        "author": "周密",
        "paragraphs": [
            "半空蘭若嵐翠霏，千點萬點林鴉歸。",
            "疎烟滅沒冷旛影，沉沉綠樹生春暉。",
            "孤鐘殷殷度殘霧，響透松梢慘將暮。",
            "山椒暝色失浮圖，隔岸殘僧尚呼渡。"
        ],
        "title": "瀟湘八景 煙寺晚鐘",
        "id": "7cc4a563-7b98-4f45-ae6f-199869179113"
    },
    {
        "author": "周密",
        "paragraphs": [
            "瀟湘二水波相連，魚梁蟹舍西風前。",
            "斜陽兩岸山紫翠，村村網罟懸秋煙。",
            "漁家釣水無徵稅，日日得魚供晚醉。",
            "世塵不到一絲邊，中有唐虞千古意。"
        ],
        "title": "瀟湘八景 漁村晚照",
        "id": "132dd507-e6bf-43f2-b3ea-5ba7ee89118d"
    },
    {
        "author": "周密",
        "paragraphs": [
            "吳船花外發，欲去重躊躇。",
            "後會定何日，相思頻寄書。",
            "曉林啼帝魄，春網薦王餘。",
            "笠澤維梢處，因尋魯望居。"
        ],
        "title": "送友人歸吳",
        "id": "9600539c-6954-4f87-ace1-0a5dc662ed5b"
    },
    {
        "author": "周密",
        "paragraphs": [
            "不受諸方供，枯禪入遠林。",
            "水涵清浄影，月印去來心。",
            "夕炷黄蓮冷，雲寮碧草深。",
            "淡然遺世慮，松籟起清音。"
        ],
        "title": "月上人退居",
        "id": "27504c5d-7daa-4c7a-98d7-39e7fa551420"
    },
    {
        "author": "周密",
        "paragraphs": [
            "花過園池日漸長，嫩陰青子蔭苔牆。",
            "四簷笋戟排庭綠，一畝荷簪發野芳。",
            "熟選已無青紫夢，命騷猶愛簡編香。",
            "惡圓用拙從吾好，傲懶從人笑漫郎。"
        ],
        "title": "山房首夏",
        "id": "8481188c-2dfb-4556-85cf-7b827aa7b3e2"
    },
    {
        "author": "周密",
        "paragraphs": [
            "檥舟山水縣，暝靄翳孤篷。",
            "斷港苕花雨，疎籬柿葉風。",
            "炭煙迷塢黑，稻色入炊紅。",
            "野興資遊事，閒情幾處同。"
        ],
        "title": "餘杭道中",
        "id": "8dc5fb03-e2b9-4690-a5a2-91e08d859bc5"
    },
    {
        "author": "周密",
        "paragraphs": [
            "地僻多清事，林深遠暑威。",
            "短橈浮曉漲，瘦策破烟霏。",
            "討勝穿雲嶠，尋幽入翠微。",
            "澗沙金作色，池水玉生肥。",
            "小立評詩板，遲留坐釣磯。",
            "洗苔題石壁，愛竹款山扉。",
            "訪古尋唐記，逃禪下梵幃。",
            "慮空流水凈，情懶片雲飛。",
            "遠壑風聲合，幽崖日影稀。",
            "峻攀時倚杖，野涉屢褰衣。",
            "桂子雙峯聳，薝香一徑崎。",
            "新蜩響清晝，孤鶴唳斜暉。",
            "古蔓虹千尺，靈杉翠十圍。",
            "壑雷晴亦雨，花露午方晞。",
            "松老飄殘粉，蘭芳遞暗菲。",
            "鳥鳴知自樂，猿下爲忘機。",
            "泉上亭尤古，山椒塔更巍。",
            "身閑發深省，心靜悟前非。",
            "何日辭塵鞅，終當脫世鞿。",
            "舊盟泉石在，我欲賦來歸。"
        ],
        "title": "遊冷泉次陳體忠二十韻",
        "id": "cd4b7abe-c000-4c8e-8a3d-da3a3e239787"
    },
    {
        "author": "周密",
        "paragraphs": [
            "病懶空憐負壯圖，盛年齒髮已凋疎。",
            "棲遲轅下如老驥，展轉書間似蠹魚。",
            "瞑目自持存息法，閉門重廣絕交書。",
            "花開頓覺身强健，行藥窗前喜自如。"
        ],
        "title": "病愈即事",
        "id": "80f76fa3-c3d6-4df4-a1f7-073246124953"
    },
    {
        "author": "周密",
        "paragraphs": [
            "十仞雕牆千步廊，宮槐簇簇柳行行。",
            "落花已被春分付，紫禁門深又夕陽。"
        ],
        "title": "宮詞八首  其一",
        "id": "f30bccc2-75cd-4ad4-bf5f-f34933c4f08f"
    },
    {
        "author": "周密",
        "paragraphs": [
            "寂寂長門白日長，容華銷盡不成妝。",
            "深深下却鮫綃帳，怕引楊花入繡牀。"
        ],
        "title": "宮詞八首  其二",
        "id": "00d2f071-e796-49a5-a6d0-fb4cc2b8d83c"
    },
    {
        "author": "周密",
        "paragraphs": [
            "舜殿薰風拂五絃，午陰斜轉御廊前。",
            "幾多長養生成意，盡入吾皇解慍篇。"
        ],
        "title": "宮詞八首  其三",
        "id": "b2104438-63a8-401d-8810-a766050885f7"
    },
    {
        "author": "周密",
        "paragraphs": [
            "翦翦輕寒入夾衣，夜深不語倚金扉。",
            "珠簾半下疎疎雨，聽得笙歌小殿歸。"
        ],
        "title": "宮詞八首  其四",
        "id": "8bf24b53-5167-4618-8383-cfdc821498cd"
    },
    {
        "author": "周密",
        "paragraphs": [
            "沈沈禁漏蠟花殘，侍宴歸時午夜闌。",
            "新燕乍來人獨睡，夜深風雨作新寒。"
        ],
        "title": "宮詞八首  其五",
        "id": "26a2efc2-4ea1-4046-9ed3-18c63d7bd7c4"
    },
    {
        "author": "周密",
        "paragraphs": [
            "宮梅千樹照瑶池，香玉浮春泛寶巵。",
            "喜聽梨園新口號，後宮今日命昭儀。"
        ],
        "title": "宮詞八首  其六",
        "id": "643c6d91-d526-4f53-9236-42cf7893b89a"
    },
    {
        "author": "周密",
        "paragraphs": [
            "排當初開喜雪筵，近臣表賀玉墀前。",
            "君王最念三邊冷，賞賜全支內庫錢。"
        ],
        "title": "宮詞八首  其七",
        "id": "a464dc75-96e4-4217-b370-b7fb4e9c096f"
    },
    {
        "author": "周密",
        "paragraphs": [
            "雁霜寒透水晶簾，燭短香殘不喜添。",
            "忍負玉樓今夜月，寶箏閑理十三絃。"
        ],
        "title": "宮詞八首  其八",
        "id": "d8c57df1-67d0-457c-aa66-d9ffe3f60f92"
    },
    {
        "author": "周密",
        "paragraphs": [
            "深杜衡門謝往還，不將名字落人間。",
            "地偏仲蔚蓬蒿徑，塵遠淵明松菊關。",
            "事有難言惟袖手，人無可語且看山。",
            "幾年不到門前樹，相對清溪盡日閑。"
        ],
        "title": "隠居",
        "id": "77d47e17-9bb8-4e84-be64-f2f4df4e3ead"
    },
    {
        "author": "周密",
        "paragraphs": [
            "宿寄禪房靜，雲深路暗通。",
            "冷煙凝夜白，秋葉學春紅。",
            "虎嘯三更月，僧禪一榻風。",
            "境清不成寐，竟夕共談空。"
        ],
        "title": "宿僧房",
        "id": "6856cb5a-2322-41c4-b740-9519cec176e9"
    },
    {
        "author": "周密",
        "paragraphs": [
            "前宵有酒無月明，昨宵有月樽無酒。",
            "世間二美尚難并，萬事紛紛復何有。",
            "有酒無月醉不成，有月無酒月笑人。",
            "今宵月好酒亦好，舉酒屬月酬青春。",
            "青春難留月易缺，月下高歌天地闊。",
            "開樽對月月入樽，只愁醉殺樽中月。"
        ],
        "title": "對月吟傚白體",
        "id": "b7dc988f-8946-4fea-ae59-4f14dc1f7cdf"
    },
    {
        "author": "周密",
        "paragraphs": [
            "夢魂夜夜在天涯，連歲音書不到家。",
            "萬里征人成白骨，春閨猶自卜燈花。"
        ],
        "title": "征婦怨",
        "id": "c8c6a26d-0f55-48ea-8403-b35728f3d20c"
    },
    {
        "author": "周密",
        "paragraphs": [
            "長年如蠹魚，書底兀兀坐。",
            "人皆笑其迂，吾計未爲左。",
            "𪡧然一舒嘯，萬籟相應和。",
            "廬豈真吾廬，我亦自忘我。",
            "淵明千載人，身世一鳥過。"
        ],
        "title": "次韻山莊雜詠十首 東嘯",
        "id": "79b597b6-8aae-436d-a158-64e4fcb42a50"
    },
    {
        "author": "周密",
        "paragraphs": [
            "昔人去手版，拂袖歸故山。",
            "圉然魚縱淵，快若馬脫閑。",
            "白石真可煮，黄菊亦可餐。",
            "與世雖異轍，對山無赧顔。",
            "爽氣不在山，在我方寸間。"
        ],
        "title": "次韻山莊雜詠十首 西爽",
        "id": "3b36b6e8-d3d7-4864-b195-f695abf59f14"
    },
    {
        "author": "周密",
        "paragraphs": [
            "秦儒避書烟，逃難商山下。",
            "安劉亦謾耳，後世巧模寫。",
            "智瓊果何人，一笑示幻化。",
            "蠻觸聊寓言，此亦何足訝。",
            "未知采芝人，何如種桃者。"
        ],
        "title": "次韻山莊雜詠十首 商樂",
        "id": "fef02f6f-c869-4d0d-93f0-1864efa9e0c1"
    },
    {
        "author": "周密",
        "paragraphs": [
            "子牟魏闕心，身在江湖外。",
            "安知山林隠，不若居廛大。",
            "心苟無所覊，居然謝塵械。",
            "莞然碧山笑，贅甚愚溪對。",
            "無處寫閑情，意與雲俱在。"
        ],
        "title": "次韻山莊雜詠十首 自閑",
        "id": "a29f1b71-636a-408f-832f-eaf1e33f9653"
    },
    {
        "author": "周密",
        "paragraphs": [
            "衡湖足秋水，結屋秋水邊。",
            "水邊復何有，翠壁森吾前。",
            "采之美可茹，釣之食有鮮。",
            "彼美山中人，霞裾正孤搴。",
            "山色無四時，相對惟蒼然。"
        ],
        "title": "次韻山莊雜詠十首 蒼翠",
        "id": "0548e4fe-71f1-4c21-a8ce-155d8e0aa586"
    },
    {
        "author": "周密",
        "paragraphs": [
            "平池落金雨，野徑棲綠雲。",
            "泠泠九天風，月底吹清馨。",
            "暇日足勝遊，臨池結鷗盟。",
            "相期在歲寒，抱節同孤貞。",
            "君能賦招隠，我欲記墨君。"
        ],
        "title": "次韻山莊雜詠十首 幽碧",
        "id": "4c3d8ba3-f588-4baf-bbaa-a0edc182b866"
    },
    {
        "author": "周密",
        "paragraphs": [
            "天上種碧桃，結實歲八千。",
            "人間蒔花柳，春逐時序遷。",
            "何如庭前草，風月長無邊。",
            "囿身化國中，物物熙熙然。",
            "至人觀物初，獨立春風前。"
        ],
        "title": "次韻山莊雜詠十首 春意",
        "id": "d67e19dd-0cf4-4178-b68b-6528ccfacc25"
    },
    {
        "author": "周密",
        "paragraphs": [
            "勾萌日條達，生意腔子滿。",
            "一氣自流行，色香有先晚。",
            "刻楮信徒勞，剪綵初無本。",
            "天機造群物，四序長衮衮。",
            "散我胸中春，八荒無間斷。"
        ],
        "title": "次韻山莊雜詠十首 生香",
        "id": "47425747-bd4c-4bd0-884c-54a0269ebd95"
    },
    {
        "author": "周密",
        "paragraphs": [
            "目視足不隨，高山徒仰止。",
            "何能强筋力，進銳退亦銳。",
            "萬里未爲遠，一息亦當至。",
            "徐行則不倦，寘足平穩地。",
            "策策更勉旃，閑雲隨步起。"
        ],
        "title": "次韻山莊雜詠十首 流憩",
        "id": "48564a3e-1ed2-4d66-b6c2-01e901536f0e"
    },
    {
        "author": "周密",
        "paragraphs": [
            "我不如老農，綢繆先牖戶。",
            "萬寶忽已新，見此離離黍。",
            "田家終歲勞，一飽天所許。",
            "細誦七月詩，仁意森莫禦。",
            "年登而民貧，未諗何以故。"
        ],
        "title": "次韻山莊雜詠十首 懷新",
        "id": "c12078a2-b41d-4ba1-b424-a04f772c9f03"
    },
    {
        "author": "周密",
        "paragraphs": [
            "酌酒對孤月，今宵中半秋。",
            "古今嗟逝水，天地入高樓。",
            "宿鳥摇花影，輕雲趁水流。",
            "何當太湖上，散髮棹扁舟。"
        ],
        "tags": [
            "太湖"
        ],
        "title": "中秋登樓",
        "id": "b5112168-87d3-4271-803a-108c835f6a49"
    },
    {
        "author": "周密",
        "paragraphs": [
            "青山迎馬首，翠靄溼征衣。",
            "前路柳俱綠，行人柳外歸。",
            "殘陽千里暮，閏歲百花遲。",
            "不是貪程客，時時認酒旗。"
        ],
        "title": "山行用轆轤韻",
        "id": "da59d608-6e6b-497e-b7e2-74bdea5ffe9e"
    },
    {
        "author": "周密",
        "paragraphs": [
            "體安一榻虛，晝夢有倫序。",
            "微風薰而清，泠然破輕暑。",
            "南窗數十竹，一一翠相語。",
            "簷玉聲琤然，疾徐合商呂。",
            "鳴禽不避人，飛蝶自得侶。",
            "悠哉會吾心，一笑忘爾汝。"
        ],
        "title": "睡起",
        "id": "9d466dd8-2846-49b6-946c-7e25a6adcbea"
    },
    {
        "author": "周密",
        "paragraphs": [
            "連日春寒不上樓，畫屏斜掩夢悠悠。",
            "梅花吹盡成香雪，簾外東風未肯休。"
        ],
        "title": "春寒",
        "id": "a4c0520a-8c1b-4873-bf60-8c2583a55f4d"
    },
    {
        "author": "周密",
        "paragraphs": [
            "薄薄疎雲漏月明，礎根收潤晚風清。",
            "空庭泥溼鳴螻蟈，夜氣如秋夢不成。"
        ],
        "title": "暑夜",
        "id": "72fafed4-e4c2-447f-bf90-6f8d4ff111d8"
    },
    {
        "author": "周密",
        "paragraphs": [
            "荒塚漫漫長野蒿，老狐啼雨樹蕭蕭。",
            "子孫已盡山移主，空剩殘碑補斷橋。"
        ],
        "title": "荒塚",
        "id": "8e8fb6b2-0ee9-480f-8362-de247c0bd051"
    },
    {
        "author": "周密",
        "paragraphs": [
            "倚柁西風順，舟行勢若趨。",
            "山平初月蚤，市遠晚煙孤。",
            "客況三秋葉，鄉心兩岸蘆。",
            "歸期何日穩，趁得菊花無。"
        ],
        "title": "還自奉口",
        "id": "39045bd3-0ee8-4784-9875-e93c2d05f1e0"
    },
    {
        "author": "周密",
        "paragraphs": [
            "微風起微波，燕燕飛差池。",
            "雨餘野色靚，萬綠皆紛披。",
            "汀洲多芳蘭，采采今其時。",
            "所思在遠道，日暮將誰遺。"
        ],
        "title": "野望懷思",
        "id": "26479c2c-8763-4fc2-8272-1e60483594ca"
    },
    {
        "author": "周密",
        "paragraphs": [
            "身世飄浮嘆逝波，登瀛超海事蹉跎。",
            "風燈颭浪摇鄉夢，夜櫓鳴霜雜棹歌。",
            "元子一官真漫耳，曾參三釜奈貧何。",
            "歸來好覓玄真子，浮玉山前理釣簑。"
        ],
        "title": "買航歸霅",
        "id": "89811bbb-f546-4829-8ac0-05fe501f197a"
    },
    {
        "author": "周密",
        "paragraphs": [
            "人間五福最難全，壽考康寧八十年。",
            "賀監酒船空鑑曲，贊皇吟屋冷平泉。",
            "庭前玉樹呈三秀，架上香芸續□□。",
            "生死哀榮無一恨，御風歸作玉樓仙。"
        ],
        "title": "挽李太監二首  其一",
        "id": "40e0a4a9-5505-4957-b839-e1be9d3ace61"
    },
    {
        "author": "周密",
        "paragraphs": [
            "摳衣猶欠日熙堂，僅拜儀刑振鷺行。",
            "洛社舊人無狄監，貞元朝士失劉郎。",
            "新丘已隔三秋月，老圃空驚一夜霜。",
            "腸斷素車三百兩，簫笳不數漢南陽。"
        ],
        "title": "挽李太監二首  其二",
        "id": "87427cff-6b2a-416f-b6f2-93f2248214ff"
    },
    {
        "author": "周密",
        "paragraphs": [
            "嫩柳拖春眼眼愁，怨春人立柳邊樓。",
            "芳心已被流鶑說，手撚花枝暗點頭。"
        ],
        "title": "春閨",
        "id": "926b78fc-1838-4a71-854a-ede72f37afb0"
    },
    {
        "author": "周密",
        "paragraphs": [
            "夢覺花陰過數磚，一庭輕雨溼湘簾。",
            "碧桃蜚盡鸝黄老，萬樹青陰屬杜鵑。"
        ],
        "title": "夢覺",
        "id": "9061784d-24c6-4c01-948c-4759035f67aa"
    },
    {
        "author": "周密",
        "paragraphs": [
            "月滿方湖夜氣凉，曲欄吟罷自徜徉。",
            "飛螢照水驚魚躍，露滴荷心動細香。"
        ],
        "title": "夏夜水亭",
        "id": "9b6bba41-fc2f-49fa-9d4c-054a56fea3a4"
    },
    {
        "author": "周密",
        "paragraphs": [
            "揚舲從此別，千里水程寬。",
            "舊夢池生草，新吟澧有蘭。",
            "楚鄉春酒薄，湘浦雨燈寒。",
            "定有吟騷作，因風寄一看。"
        ],
        "title": "送謝景暉之澧陽",
        "id": "f5f7388a-f007-4352-817b-a1c6ff815a78"
    },
    {
        "author": "周密",
        "paragraphs": [
            "蘋花谿上屋，牢落似深村。",
            "壞壁穿秋漲，空窗沁雨痕。",
            "靜通詩境界，醉到古乾坤。",
            "除却吟友外，何人扣竹門。"
        ],
        "title": "訪全獨翁吟居",
        "id": "647bf9b5-7b19-49fd-883e-e00523822fe2"
    },
    {
        "author": "周密",
        "paragraphs": [
            "蘋花吹香柳花落，秭歸清啼答姑惡。",
            "午簾睡思逐晴絲，靜聽新篁墮春籜。"
        ],
        "title": "山房春晚",
        "id": "70f75682-8a55-4a4e-9cda-609e0f497b11"
    },
    {
        "author": "周密",
        "paragraphs": [
            "葉間雙顆綻紅肥，漸次春光到紫薇。",
            "可是楝花風訊惡，堤邊怪得畫船稀。"
        ],
        "title": "酒邊次韻",
        "id": "6bcb482c-14a4-480d-ac3e-57ee5c3fea1e"
    },
    {
        "author": "周密",
        "paragraphs": [
            "籬豆垂花隴麥齊，炊紅篘綠小春時。",
            "田家處處豐年樂，畫出豳風七月詩。"
        ],
        "title": "秋晚郊行即事",
        "id": "0dd65cbf-8ed5-4e28-9bc8-2020dd7843d6"
    },
    {
        "author": "周密",
        "paragraphs": [
            "山無重數水無邊，浩浩春風萬里天。",
            "老矣少文空有志，披圖閑續卧游編。"
        ],
        "title": "雲山萬里圖",
        "id": "338c6750-4174-40da-93ba-6de572b75a4d"
    },
    {
        "author": "周密",
        "paragraphs": [
            "故王臨賞地，幽榭带橫塘。",
            "喬木傳家遠，高荷過檻長。",
            "琴書千古意，花竹四時香。",
            "永日無塵事，心清境亦凉。"
        ],
        "title": "賦愚隠園次陳伯芳韵",
        "id": "f6be24fa-335c-4f9a-ae3c-a23cec816c0d"
    },
    {
        "author": "周密",
        "paragraphs": [
            "萬綠深藏碧玉壺，清游閑日意舒徐。",
            "小山桂發吟招隠，杜曲花濃賦遂初。",
            "門隔軟紅人逐鹿，湖分新淥我知魚。",
            "飛花落葉成幽趣，底事清風爲掃除。"
        ],
        "title": "越日伯芳又有長句又次之",
        "id": "9b828d3e-1980-4d5c-a860-2057b83730c0"
    },
    {
        "author": "周密",
        "paragraphs": [
            "紙帳梅花夢，空齋夜氣侵。",
            "壯懷中歲感，遊子五更心。",
            "月轉花陰直，春隨柳色深。",
            "無人知此意，欹枕自微吟。"
        ],
        "title": "入宿太倉次黄汝濟韻",
        "id": "8e7bfd15-996d-4354-a2a4-d08c467b103a"
    },
    {
        "author": "周密",
        "paragraphs": [
            "誅茅得奇賞，結石成岑崟。",
            "曲折行青蛇，只尺藏幽深。",
            "蘭風與桂露，芬郁雲崖陰。",
            "湖山不待招，秀色窺青林。",
            "怡顔一舒嘯，萬象供登臨。",
            "永歌逍遥遊，靜悅吾伊吟。",
            "榮枯驗草木，飛躍觀魚禽。",
            "老桐被天風，吹作太古音。",
            "何勞出庭戶，一笑會我心。",
            "居然悟天籟，毋事絃吾琴。"
        ],
        "title": "賦養拙園桐丘",
        "id": "ed849a6e-859b-4564-b401-0bd21c083fd6"
    },
    {
        "author": "周密",
        "paragraphs": [
            "紫霞當日按凉州，曾到仙家十二樓。",
            "秋影滿堂花外燭，冷香飛句柳邊舟。",
            "冰絃泛月傳新譜，芳檻移春接俊遊。",
            "授簡梁園人老去，年年葵麥長新愁。"
        ],
        "title": "夢遊紫霞寤而感愴",
        "id": "89c68ae9-8457-459b-9dc2-ac26384d1c72"
    },
    {
        "author": "周密",
        "paragraphs": [
            "當年遊事記西湖，歲月飄零舊雨疎。",
            "剡曲暮雲頻入夢，長安落葉正愁予。",
            "春前有客徵梅賦，霜後無人寄橘書。",
            "回首青雲故人遠，滯留惟有老相如。"
        ],
        "tags": [
            "西湖"
        ],
        "title": "寄謝就道",
        "id": "c7a909ae-94b3-4c45-b353-402911b2ea20"
    },
    {
        "author": "周密",
        "paragraphs": [
            "清漪閑照影，凉意滿闌干。",
            "湖近秋聲早，廊虛月影寬。",
            "鶴棲庭翠濕，魚動水香寒。",
            "欲放雲來去，移將竹數竿。"
        ],
        "title": "瞰碧雨後即事",
        "id": "aa148d52-08a9-49a7-84d1-5222c8d6e19e"
    },
    {
        "author": "周密",
        "paragraphs": [
            "一曲長謠酒一樽，平生幽事在田園。",
            "孤雲野鶴閑情遠，流水青山古意存。",
            "愛竹每思眠白屋，種瓜已分老青門。",
            "短衣掩骭長竿釣，最憶南谿與北村。"
        ],
        "title": "次李監見寄韻二首  其一",
        "id": "2624044c-1e94-405b-8cb6-48f13d5063df"
    },
    {
        "author": "周密",
        "paragraphs": [
            "竹色松聲入夢凉，屐痕猶記印山廊。",
            "娟娟秋水芙蓉屋，采采芳洲薜荔裳。",
            "招隠幾時尋舊約，懷人此日各他方。",
            "溟鯤林鷃知誰樂，欲把南華問老莊。"
        ],
        "title": "次李監見寄韻二首  其二",
        "id": "ad1a3966-d0bf-4798-ac2f-c18da46fb2a0"
    },
    {
        "author": "周密",
        "paragraphs": [
            "松香竹粉午陰清，閑玩幽芳靜聽鶑。",
            "誰在白雲堆裏住，忽聞山半讀書聲。"
        ],
        "title": "積慶山訪金蓀壁",
        "id": "f51acfea-805e-464a-8a04-e6f79b3d7bd2"
    },
    {
        "author": "周密",
        "paragraphs": [
            "華胥槐國夢中名，鍾鼎山林孰重輕。",
            "爭似東臯新雨足，短秧微月聽蛙聲。"
        ],
        "title": "次牟德範客中即事",
        "id": "ce79986c-f7e1-4f83-a586-4283f8e29bab"
    },
    {
        "author": "周密",
        "paragraphs": [
            "燈雨蘋洲憶舊盟，遊仙賦就五雲深。",
            "梁園授簡春風醉，吳苑敲詩夜雪吟。",
            "貧病一生無舊業，江湖八十有知音。",
            "隻雞斗酒梅邊屋，九辯空招不可尋。"
        ],
        "title": "挽雪林李和父二首  其一",
        "id": "bdea956c-5dc9-46d3-915f-32999ef411a3"
    },
    {
        "author": "周密",
        "paragraphs": [
            "生際斯文極盛時，乾淳諸老盡心知。",
            "四朝菏澤遺民傳，千首吳興處士詩。",
            "頗怪淵明生自些，絕憐和靖老無兒。",
            "死生遇合真難偶，奇事人傳貞曜碑。"
        ],
        "title": "挽雪林李和父二首  其二",
        "id": "cd448c9b-c28e-4e41-85c5-262cd7081040"
    },
    {
        "author": "周密",
        "paragraphs": [
            "江湖游遍到長安，自寫名山作畫看。",
            "蟬腹祇便風露飽，鶴心偏喜水雲寬。",
            "袖中六甲三關式，肘後千金九鍊丹。",
            "更約小窗松月夜，素琴重爲作猗蘭。"
        ],
        "title": "贈李若虛",
        "id": "2dd428aa-28d8-4c5e-8c72-6a9ccf50a43a"
    },
    {
        "author": "周密",
        "paragraphs": [
            "春來日日兩堤邊，醒即狂吟醉即眠。",
            "午飲每賒新路酒，晚歸多喚裏湖船。",
            "生逢坡老憐詞客，死共花翁配水仙。",
            "一點梅魂招不得，愁來時展詠香編。"
        ],
        "title": "懷施仲山",
        "id": "058040d8-c050-4a5a-b5d4-ea384cdd2e03"
    },
    {
        "author": "周密",
        "paragraphs": [
            "清映臨澄淵，孤嘯躋絕嶺。",
            "片雲開太虛，約略見秋影。",
            "銛飆刮浮翳，洗此玉萬頃。",
            "飛冰點空青，淅灑發深省。"
        ],
        "title": "感秋雜興十解  其一",
        "id": "4b46d671-2d11-44a1-ab87-01193e48fa6f"
    },
    {
        "author": "周密",
        "paragraphs": [
            "千山脫木瘦，四壁號蟲瘖。",
            "每於動靜間，窺見天地心。",
            "水落澤國秋，薦稻登川禽。",
            "一醉吾事畢，毋作嗚嗚吟。"
        ],
        "title": "感秋雜興十解  其二",
        "id": "3fd3d29b-4d3e-4376-bafe-446f52c2df35"
    },
    {
        "author": "周密",
        "paragraphs": [
            "露泫草併白，霜肅山弄黄。",
            "蜩螿底須哀，寒燠乃其常。",
            "蒲蓮弄凉影，蘭茝發野芳。",
            "獨立天壤間，萬籟供吟吭。"
        ],
        "title": "感秋雜興十解  其三",
        "id": "bb885830-4181-48fd-8c84-e700984773c6"
    },
    {
        "author": "周密",
        "paragraphs": [
            "語大類迂誕，語小徒咿優。",
            "據梧默不發，此心與天游。",
            "年運不假人，迅逝如川流。",
            "所歎道不昌，貧賤非所羞。"
        ],
        "title": "感秋雜興十解  其四",
        "id": "79dc566c-d677-4787-a92a-3c726c3bd862"
    },
    {
        "author": "周密",
        "paragraphs": [
            "衝風挾新寒，激射窗紙破。",
            "寸心集百憂，驚嘆中夕坐。",
            "豈無激昂志，蹇步多跌蹉。",
            "平治付聖賢，白雲政堪卧。"
        ],
        "title": "感秋雜興十解  其五",
        "id": "406a6826-8446-4c03-b87b-14f1370c1aee"
    },
    {
        "author": "周密",
        "paragraphs": [
            "翳翳螢影微，札札蟲羽振。",
            "一雁從西來，坐覺秋事進。",
            "漫游亦何有，所得雪滿鬢。",
            "老我一卷書，風燈剔凉燼。"
        ],
        "title": "感秋雜興十解  其六",
        "id": "d6014f48-1ab5-4ef6-a8ca-064c4791aa4c"
    },
    {
        "author": "周密",
        "paragraphs": [
            "矮屋病秋暍，內熱燒中腸。",
            "濯濯雨露姿，心眼生奇凉。",
            "鄉來翕翕威，奄忽歸何方。",
            "天時且如此，人事安可常。"
        ],
        "title": "感秋雜興十解  其七",
        "id": "025b60a8-daa1-4e15-91e7-8b88db01e105"
    },
    {
        "author": "周密",
        "paragraphs": [
            "有有必有無，無無乃無迹。",
            "憧憧一世中，草草百年客。",
            "何能强解事，穿鑿辨堅白。",
            "醉卧蓬蓽秋，落葉深一尺。"
        ],
        "title": "感秋雜興十解  其八",
        "id": "654fbed0-c952-461c-bf6d-c4a976ed129a"
    },
    {
        "author": "周密",
        "paragraphs": [
            "萬壑開青瑶，一雨凉意足。",
            "空明發遐想，八極歸一矚。",
            "意行不知遠，路轉雲幾曲。",
            "悠哉復悠哉，孤吟竚秋綠。"
        ],
        "title": "感秋雜興十解  其九",
        "id": "87474534-e31c-445a-8988-9f9693b17c1e"
    },
    {
        "author": "周密",
        "paragraphs": [
            "激激泉底石，謖謖松下風。",
            "天籟生泬寥，地籟號崆峒。",
            "清響來無時，吹萬有不同。",
            "忽得千古心，元自一噫中。"
        ],
        "title": "感秋雜興十解  其一○",
        "id": "11c46a9a-af9d-4a03-be92-0e6122ce9517"
    },
    {
        "author": "周密",
        "paragraphs": [
            "一菴秋影外，水竹自逶迤。",
            "愛靜多辭客，因禪忽悟詩。",
            "蘚香侵坐具，花凈入軍持。",
            "杖錫何方去，雲邊有鶴知。"
        ],
        "title": "訪簡上人退居不遇",
        "id": "cad1bf86-b511-4bdf-9dfe-8a5d2a8f4d51"
    },
    {
        "author": "周密",
        "paragraphs": [
            "殘暑有歸意，倦遊猶異鄉。",
            "不知何處雨，頓覺夜來凉。",
            "老樹摇黄落，秋花弄白香。",
            "登樓正多感，一笛起山陽。"
        ],
        "title": "殘暑",
        "id": "3afd401d-3f97-40a0-97e4-f0747608afc2"
    },
    {
        "author": "周密",
        "paragraphs": [
            "秋入金瘡祇自悲，十年弓劍老西陲。",
            "不須更賦從軍樂，且和田園雜興詩。"
        ],
        "title": "孫岳從軍後歸吳",
        "id": "6d69e3e2-8df5-4f03-be6d-4239cd25d47e"
    },
    {
        "author": "周密",
        "paragraphs": [
            "竹枝裊裊采香舟，桃葉依依罨畫樓。",
            "一種垂楊芳草色，江南江北盡供愁。"
        ],
        "title": "愁望",
        "id": "d2d19086-e3fc-4df9-bbd5-f760fdc34188"
    },
    {
        "author": "周密",
        "paragraphs": [
            "扣舷何處起吳歌，客思由來入夜多。",
            "感憤詩篇偏跌宕，飄浮身世任蹉跎。",
            "風摇岸火如飛電，雨打溪蓬似滴荷。",
            "十載別鷗成底事，依然西塞曬漁簑。"
        ],
        "title": "歸航夜雨有感",
        "id": "b4cc20b8-c8a5-491c-b986-cf78b1f36a6f"
    },
    {
        "author": "周密",
        "paragraphs": [
            "九里松香古寺邊，嶺雲深處湧青蓮。",
            "何年佛始入中國，此日山移自五天。",
            "僧定白猿吟夜月，客遊蒼鷲舞秋烟。",
            "幽人最怕山歸去，自宿空亭聽冷泉。"
        ],
        "title": "飛來峰",
        "id": "e8b98de8-e0a3-4a93-8546-d48899fa5191"
    },
    {
        "author": "周密",
        "paragraphs": [
            "一線微茫遠未分，鼓行漸出海山門。",
            "六鰲玉界移天柱，萬騎冰河渡夜軍。",
            "天上虧盈隨月魄，人間忠憤感胥魂。",
            "吳兒不怕蛟龍怒，踏浪翻旗入陣雲。"
        ],
        "tags": [
            "钱塘江"
        ],
        "title": "觀潮",
        "id": "c714ab18-464d-45ae-b3f7-96346c75cf5b"
    },
    {
        "author": "周密",
        "paragraphs": [
            "風行萬里道，冰落千仞淵。",
            "草木凘欲盡，寂寂無華妍。",
            "彼美含章姿，炯炯方孤鶱。",
            "始知春風心，元在天地先。",
            "六陰忽已復，生意森無邊。",
            "因之得道妙，花與詩俱玄。"
        ],
        "title": "問梅北山",
        "id": "18a4ee8c-73ef-475d-b892-622c4cf1e82c"
    },
    {
        "author": "周密",
        "paragraphs": [
            "宇宙無聲，天地一色。",
            "扁舟何人，去來無迹。",
            "言雖不傳，意自有得。",
            "千古真清，萬里虛白。"
        ],
        "title": "題雪谿圖四言",
        "id": "a8cbad1e-42bb-4a29-a677-64a334c5b5fc"
    },
    {
        "author": "周密",
        "paragraphs": [
            "九曲欄干六曲屏，翠窗羅薄護寒輕。",
            "空堂燕子歸期誤，分付梨花管月明。"
        ],
        "title": "春夜",
        "id": "cb28b2b9-9a10-41e1-9399-cfa7793ab98a"
    },
    {
        "author": "周密",
        "paragraphs": [
            "底用人前誦子虛，子安知我不知魚。",
            "最思萬竹香中隠，剩采春薇讀好書。"
        ],
        "title": "有感次韻",
        "id": "06254d36-9a6f-498a-aa27-3e4b74ea6e27"
    },
    {
        "author": "周密",
        "paragraphs": [
            "徐庾風流恨未銷，東風腸斷冶城橋。",
            "臨春結綺空千尺，不及王家燕子巢。"
        ],
        "title": "江南怨",
        "id": "57751c50-c06b-46c2-8d14-fedc11061640"
    },
    {
        "author": "周密",
        "paragraphs": [
            "風泠泠，月明明，風月誰家碪杵聲。",
            "聲聲思遠道，少婦朱顔老。",
            "不但擣衣愁，愁在無衣擣。",
            "不擣月下碪，欲擣遊子心。",
            "遊子心非鐵，聞之寧不折。"
        ],
        "title": "秋碪怨",
        "id": "dded283a-855c-4585-ad80-ef14940368cc"
    },
    {
        "author": "周密",
        "paragraphs": [
            "入門都是竹，景象自然幽。",
            "愛此千竿碧，因成竟日留。",
            "月移山欲近，雲起塔如浮。",
            "煙水秋城暮，疎鐘送去舟。"
        ],
        "title": "訪客南山僧舍",
        "id": "e337b874-2088-44da-8cc5-94d114a1c666"
    },
    {
        "author": "周密",
        "paragraphs": [
            "移根來太華，楚楚翠綃裳。",
            "玉冷擎仙掌，珠明滴露房。",
            "秋涵雲影淡，水印月痕香。",
            "好結廬山社，輕塵避夜凉。"
        ],
        "tags": [
            "庐山"
        ],
        "title": "白蓮",
        "id": "de997bfd-6b40-43a2-8709-a12549edb82a"
    },
    {
        "author": "周密",
        "paragraphs": [
            "多緣因暑毒，或謂是肝虛。",
            "徼福黄連劑，羞明暗室居。",
            "醫云宜戒酒，兒勸莫看書。",
            "頗遠紛華事，觀心得自如。"
        ],
        "title": "目眚",
        "id": "47c92101-eb90-402e-b5fb-b1019e74bd29"
    },
    {
        "author": "周密",
        "paragraphs": [
            "鬢霜吹不去，三見雁南飛。",
            "落葉已如此，倦游猶未歸。",
            "愁生慈母線，塵化主家衣。",
            "耕釣真良策，初心不可違。"
        ],
        "title": "試秋衣有感",
        "id": "ee40b3ae-de4d-44da-bb27-6a7f8bd53091"
    },
    {
        "author": "周密",
        "paragraphs": [
            "空光不流八紘凈，巀嶭神鼇開海鏡。",
            "蓬萊八萬四千門，琲琲珠房照仙影。",
            "琪花撲天天地香，天吳清海海不揚。",
            "鳥飛不度水沉羽，隔花安得窺漁郎。",
            "白霓仙人按仙曲，七十二鬟吟冷玉。",
            "鵝簫小品未成聲，幾度秋蝸換蠻觸。",
            "簾花宮葉春不同，江妃一一金芙蓉。",
            "劉郎骨朽夢不到，五雲空廓吟饑龍。",
            "靈霞漾紅春苒苒，犀彩玉光摇寶燄。",
            "元君正坐鬰蕭臺，笑指神州烟九點。"
        ],
        "title": "神山行題澄江仙刻",
        "id": "0c59211a-5273-4678-8d8b-667349111f01"
    },
    {
        "author": "周密",
        "paragraphs": [
            "錦雲照空明，蒼烟貯閑靜。",
            "中有曲曲廊，幽眇入詩境。",
            "小山懸秋香，澄淵度雲影。",
            "流觴有古意，坐久苔石冷。",
            "展我架上書，萬卷牙籤整。",
            "撫我膝上琴，坐覺白日永。",
            "升高得孤嶠，汲古有甘井。",
            "居然謝囂𡏖，宛若處幽屏。",
            "豈惟寄遊息，端可事修省。",
            "何當佳月夕，來此步清景。",
            "此趣非言傳，真樂當自領。",
            "野語質不華，聊以寓微警。"
        ],
        "title": "愚隠適興",
        "id": "d4f24c76-a7f0-4a67-9b36-9a48d4260d1e"
    },
    {
        "author": "周密",
        "paragraphs": [
            "笑殺楦中青紫，從他皮裏陽秋。",
            "白首潛郎不調，青雲妄尉皆侯。"
        ],
        "title": "六言二首  其一",
        "id": "c2062f85-cb9a-4f44-84c7-dd62b9e1ee4b"
    },
    {
        "author": "周密",
        "paragraphs": [
            "蕉鹿夢疑非夢，木雁材與不材。",
            "與其封一萬戶，何如飲三百杯。"
        ],
        "title": "六言二首  其二",
        "id": "0a11836c-8c01-414d-a56c-38f4d4293d70"
    },
    {
        "author": "周密",
        "paragraphs": [
            "苕風蘋月隔吳波，尚想追隨寤寐歌。",
            "花外小車遊甚處，春風三十六行窩。"
        ],
        "title": "奉寄朔翁",
        "id": "f97673e4-7620-4f40-b570-db7c54044537"
    },
    {
        "author": "周密",
        "paragraphs": [
            "過了梅花第一風，東臯南陌漸融融。",
            "柔桑弱柳俱青眼，看見春歸阿堵中。"
        ],
        "title": "穀日野步",
        "id": "e1837193-4de6-47d2-aab3-09e9a10a8164"
    },
    {
        "author": "周密",
        "paragraphs": [
            "別墅有幽事，閒移書畫船。",
            "白田吹落雁，紅樹咽衰蟬。",
            "詩酒消閑日，功名負壯年。",
            "此中如可隠，何用買山錢。"
        ],
        "title": "姚灣別墅",
        "id": "c9397fa9-ea46-4506-89d6-5770cc00aa8e"
    },
    {
        "author": "周密",
        "paragraphs": [
            "賈生年正少，危掇奉常科。",
            "拾第便堪貴，讀書何用多。",
            "御黄聞喜酒，宮綠上方羅。",
            "見謂清流選，歸鳴里巷珂。"
        ],
        "title": "送友人及第後歸",
        "id": "2accd603-9676-4db7-8edc-45865fbaec4a"
    },
    {
        "author": "周密",
        "paragraphs": [
            "小山招隠樹，獨占九秋凉。",
            "清對月中影，靜聞天上香。",
            "露侵犀透粟，雲染麝生黄。",
            "莫待吹金雨，花邊把一觴。"
        ],
        "title": "桂",
        "id": "f9e6e34a-5bb6-4962-bc9f-81332b8dd7de"
    },
    {
        "author": "周密",
        "paragraphs": [
            "侵晨書吉向門楣，願得新正事事宜。",
            "手把屠蘇揩睡眼，燈前吟足隔年詩。"
        ],
        "title": "元日口號",
        "id": "6510f41a-4446-49b6-8fd3-76171ba1e8a6"
    },
    {
        "author": "周密",
        "paragraphs": [
            "寬損羅裙疊損眉，芳年心事有誰知。",
            "朱門鎖合春宵雨，獨立空堂燭暗時。"
        ],
        "title": "香奩",
        "id": "8ec3d07c-ace1-4c2d-bde7-2e0ac1bf9ccb"
    },
    {
        "author": "周密",
        "paragraphs": [
            "華缸摇燄飄金蟲，愁鉛墮睫鮫綃紅。",
            "瓊窗塵鎖十三雁，春庭月暗梨花空。",
            "城烏鴉鴉怨孤宿，誰倚東風叫橫玉。",
            "寶屏掩夢蜀雲輕，野蒿開盡菖蒲綠。"
        ],
        "title": "春宵怨",
        "id": "2e2fcf7e-71d7-4ea2-b33d-4931a30dde32"
    },
    {
        "author": "周密",
        "paragraphs": [
            "芳事將三月，虛堂近二更。",
            "薄霒禁害月，小雨護持春。",
            "靜得琴書味，閒知草木情。",
            "薄篘今日熟，洗杓待幽人。"
        ],
        "title": "春夜懷張去非",
        "id": "37715073-522f-4271-bf1c-98abb144d496"
    },
    {
        "author": "周密",
        "paragraphs": [
            "柳已成花草上階，一程多病不曾來。",
            "春寒定似知人意，要勒花枝未盡開。"
        ],
        "title": "病後窺園",
        "id": "ca11c029-c6a2-409e-be03-f48582bc2921"
    },
    {
        "author": "周密",
        "paragraphs": [
            "綠雲漲脩堤，紅霧迷橫橋。",
            "烟村近城郭，樓臺鬰岧嶢。",
            "春風二三月，一舸浮清苕。",
            "枕水何人居，倚戶看輕橈。",
            "回頭見南山，孤塔峨山椒。",
            "耕牛引閑犢，秧水浮新苗。",
            "悠然愛吾廬，楚語何待招。"
        ],
        "title": "宋季實爲作山水清遠圖",
        "id": "e47a6c6e-b29e-4f1f-b736-af482aac43e0"
    },
    {
        "author": "周密",
        "paragraphs": [
            "一櫺霜月一篝燈，殘夢新詩兩不成。",
            "喚醒少年湖海意，五更枕上聽潮聲。"
        ],
        "title": "枕上",
        "id": "3d3774ca-bbe0-4801-9064-c0fb982dc02a"
    },
    {
        "author": "周密",
        "paragraphs": [
            "短榜歸來晚，船頭對夕陽。",
            "亂鐘城市近，一雁水天長。",
            "草眼矜春碧，梅心弄晚香。",
            "霜風吹酒醒，繫纜欲昏黄。"
        ],
        "title": "毗山晚歸",
        "id": "63661a2b-1833-46e4-8ec0-ca77e3c21131"
    },
    {
        "author": "周密",
        "paragraphs": [
            "役役復役役，連山草頭赤。",
            "千里無寸陰，赫日蒸砂石。",
            "黄塵瞇我眼，白汗流我綌。",
            "僕羸渴欲死，馬瘏喘而瘠。",
            "觸熱者何人，京華利名客。",
            "何如歸去卧北窗，桃笙八尺晝夢長。",
            "素琴枕籍書數卷，受用不盡南風凉。"
        ],
        "title": "觸熱行",
        "id": "85e4c921-0336-4de4-a9f6-7e091a06bdfa"
    },
    {
        "author": "周密",
        "paragraphs": [
            "化工機杼未能休，織出東風錦一篝。",
            "雙蝶舞春猶未竟，亂紅飛下爲纏頭。"
        ],
        "title": "錦带花",
        "id": "2cc23131-d452-4505-b097-701acfe5a70a"
    },
    {
        "author": "周密",
        "paragraphs": [
            "去郭僅數里，巖關忽深秀。",
            "人工莫窺測，天巧自成就。",
            "瑶草覆蓬萊，箭砂藏勾漏。",
            "如入萬寶山，如坐羣玉囿。",
            "贔屭撐巨鼇，回翔舞飛鷲。",
            "肉醉猛虎卧，雷轟懶蛟走。",
            "遠絕人世塵，靜閲古今宙。",
            "或若赴壑蛇，或如回顧獸。",
            "噴者如鯨呿，𠹛者如龍吼。",
            "詭然足變幻，不可窮步驟。",
            "土清多芷蘭，石瘦少薪槱。",
            "松柏森古姿，寒暑不得寇。",
            "風靜柳新梳，雲收山免胄。",
            "石鏡磨古詩，玉釵瀉寒溜。",
            "郊原遍紅紫，川谷成錦繡。",
            "玄猿叫老木，石乳滴嵌竇。",
            "寺建開平初，亭剏宣和後。",
            "客屨踏花香，僧衣卧雲縐。",
            "碧蘿暗雨意，綠陰靚春晝。",
            "高吟領景趣，玩物驚節候。",
            "晴箔收早蠶，烟蓑正初耨。",
            "暇日多勝游，嘉賓從賢守。",
            "歌聲振林木，妝影摇漣甃遊。",
            "鳥啼覺山靜，湍急和雲漱。",
            "清譚雜觴咏，騎竹喧童幼。",
            "烏絲掃奇句，碧筩汲春酎。",
            "千里嗟漫浪，一醉成邂逅。",
            "莫采西山薇，莫歌南山豆。",
            "滿泛一盎春，持介百年壽。",
            "萬壑天籟清，我琴不須奏。"
        ],
        "title": "和親老蒼玉洞韻",
        "id": "47a10d84-4663-43be-972a-6ad3a349b0d9"
    },
    {
        "author": "周密",
        "paragraphs": [
            "轉頭還九日，風雨阻登臨。",
            "綠酒自醒醉，黄花無古今。",
            "凄凉三徑意，感慨百年心。",
            "喚醒斜川夢，持盃且一吟。"
        ],
        "title": "九日",
        "id": "0dfdccb9-da9a-49aa-b942-1b6092cd4160"
    },
    {
        "author": "周密",
        "paragraphs": [
            "樓外千帆送夕陽，水烟山色共滄茫。",
            "吳蟬已老豆花落，江雁欲賓蘆葉黄。",
            "簾影夢回千里月，鬢絲愁染九秋霜。",
            "紅蘭珮古荷裳冷，澤畔行吟賦短章。"
        ],
        "title": "江樓晚眺",
        "id": "8274eda8-bdb5-44e2-aaba-901eaaf8c1f2"
    },
    {
        "author": "周密",
        "paragraphs": [
            "我花今日開，我酒今日熟。",
            "我今適無事，可以歌我曲。",
            "花意向我紅，酒意向我綠。",
            "重此花酒意，一醉不翅足。",
            "富貴如飛埃，歲月如轉轂。",
            "醉舞君勿嗤，一笑未易卜。"
        ],
        "title": "花邊小勺雜言",
        "id": "4642a7a6-986a-422e-9369-84fa416c9527"
    },
    {
        "author": "周密",
        "paragraphs": [
            "晚氣吹澄鮮，幽碧弄秋卉。",
            "得意雙蜻蜓，竟日掛竹尾。"
        ],
        "title": "晚氣",
        "id": "cedd86c5-8dda-46da-b6d7-120beb99c0f2"
    },
    {
        "author": "周密",
        "paragraphs": [
            "翦燭聽秋雨，新凉入簡編。",
            "心能無一事，意可到千年。",
            "治亂無今古，扶持有聖賢。",
            "鄰翁應笑我，漏斷未成眠。"
        ],
        "title": "秋夜讀書",
        "id": "81c3ae1d-d5db-4e9b-9f4d-6ef6ed5fcaf0"
    },
    {
        "author": "周密",
        "paragraphs": [
            "疎雨滴秋篷，扁舟宿葦叢。",
            "水燈寒聚蟹，霜櫓夜驚鴻。",
            "夢入滄茫外，詩成慘淡中。",
            "無成空白首，來往愧溪翁。"
        ],
        "title": "夜雨泊雙林",
        "id": "41e73ede-480c-40f1-951b-591f8f2e72a7"
    },
    {
        "author": "周密",
        "paragraphs": [
            "湖邊重見處，柳下共聽蟬。",
            "人老如前度，詩工似往年。",
            "醉鄉消白日，身事付蒼天。",
            "自得吟千首，他時定可傳。"
        ],
        "title": "湖邊逢陳高父",
        "id": "e7c37b25-9c2a-4ac6-80f9-8276707e0d32"
    },
    {
        "author": "周密",
        "paragraphs": [
            "春苦無多已綠陰，重來泉石快幽尋。",
            "碧桃一院無人到，獨自聞鶑獨自吟。"
        ],
        "title": "繡谷即事",
        "id": "69093c0e-ab3f-4ec4-8f46-4d9350e3e505"
    },
    {
        "author": "周密",
        "paragraphs": [
            "前山青未了，又踏翠千尋。",
            "衣冷度雲影，耳清聞澗音。",
            "早衰占足力，多嶮見人心。",
            "切勿臨高望，三吳草色深。"
        ],
        "title": "度小嶺",
        "id": "c5a0c5ca-5e6d-4a12-8e02-b2d223493ffb"
    },
    {
        "author": "周密",
        "paragraphs": [
            "腐儒階亂亦堪傷，故老猶傳古戰場。",
            "怨血已銷朝代遠，平岡春草似人長。"
        ],
        "title": "黄巢戰場",
        "id": "0f512a48-3cff-46b8-b4d4-001360aced42"
    },
    {
        "author": "周密",
        "paragraphs": [
            "麥隴風來翠浪斜，草根肥水噪新蛙。",
            "羨他無事雙蝴蝶，爛醉東風野草花。"
        ],
        "title": "野步",
        "id": "06b7485d-46a6-43d8-a989-64606658d2d4"
    },
    {
        "author": "周密",
        "paragraphs": [
            "吳王高城棲暮鴉，江南草綠人離家。",
            "流黄空織不成匹，門前莫種菖蒲花。"
        ],
        "title": "古別怨",
        "id": "c925bfd6-224c-4645-8d2a-dc1d67579ad0"
    },
    {
        "author": "周密",
        "paragraphs": [
            "詩腸抱饑饞，嗜句如嗜炙。",
            "長年齚雞跖，有味如啖蔗。",
            "轑釜轟腹雷，每遭丘嫂駡。",
            "辛勤謀一飽，索米誰肯借。",
            "忽來五侯鯖，心目爲驚詫。",
            "大羹足真味，禁臠增重價。",
            "仙露承金莖，天漿灧瓊斝。",
            "何修乃得此，咀嚼日不暇。",
            "每擬賦老饕，欲作口屢嗄。",
            "錦鯨出光怪，把玩涉秋夏。",
            "珍重十襲藏，常恐六丁下。",
            "每思隨𥊍御，不足攀逸駕。",
            "清晨呼墨卿，爲我再四謝。",
            "莫能贊一辭，泚顙慚久假。"
        ],
        "title": "奉還山西詩卷",
        "id": "17d60ffa-3b15-41cf-a254-474e1fccd13f"
    },
    {
        "author": "周密",
        "paragraphs": [
            "黯黯秋空漠漠雲，瑟聲依約聽湘靈。",
            "夜篷碎滴風燈暗，猶記孤舟泊洞庭。"
        ],
        "tags": [
            "洞庭湖"
        ],
        "title": "湘江風雨圖",
        "id": "83eb6e14-ca91-4f1d-8867-5df7ff74b86f"
    },
    {
        "author": "周密",
        "paragraphs": [
            "棘櫟叢祠晝淒楚，隠畫廊深山鬼語。",
            "香火千年古像昏，十圍老木藏飛鼠。",
            "芳蘭藉地羅蕙蒸，陰風窸窣吹神燈。",
            "舞蠻姣服炫紅緯，雲旂飆御聲䡌䡌。",
            "繭甕千車麥雙穗，社主蠶姑拜神賜。",
            "鼓聲坎坎酒頻釃，神來不來巫自醉。"
        ],
        "title": "神絃",
        "id": "c26d3822-a0be-40f3-a475-46ed0fff8ace"
    },
    {
        "author": "周密",
        "paragraphs": [
            "貴胄才華自昔慳，如公名德世難攀。",
            "杏園新賜金花帖，荷橐高躋玉筍班。",
            "麾節一生多浙右，詩書千載接河間。",
            "感懷空抱羊曇恨，遥望西州淚雨潸。"
        ],
        "title": "挽菊坡趙侍制二首  其一",
        "id": "264534f6-017f-4980-8356-1355b7cd38f0"
    },
    {
        "author": "周密",
        "paragraphs": [
            "一從弓劍鼎湖游，有詔王孫記玉樓。",
            "天上曉班催聽履，人閒夜壑忽移舟。",
            "霜殘舊菊荒三徑，雨泣新松掩一丘。",
            "別墅甫成清夢斷，梅花空老水空流。"
        ],
        "title": "挽菊坡趙侍制二首  其二",
        "id": "7ff4216e-8fc2-41a6-86b3-e35fb7a4ad67"
    },
    {
        "author": "周密",
        "paragraphs": [
            "同里復同寅，相過意最親。",
            "我方賢此老，天不憖斯人。",
            "有記書先友，無車送後塵。",
            "平生交舊淚，一灑霅谿濱。"
        ],
        "title": "挽張運幹",
        "id": "8bb4c1d8-aae6-4dac-a2d3-03277660b079"
    },
    {
        "author": "周密",
        "paragraphs": [
            "朋輩凋疎重可傷，不堪歌哭獻文堂。",
            "寶燈卜夜笙簫暖，芳檻移春錦繡香。",
            "樂事可憐蕉夢短，哀辭忽引薤歌長。",
            "忍看玉樹埋黄壤，淚溼東風酒一觴。"
        ],
        "title": "挽韓子爽戶曹二首  其一",
        "id": "17c2c7a7-c343-4474-83bf-1f5a246c8720"
    },
    {
        "author": "周密",
        "paragraphs": [
            "藍衣槐笏色方新，賀者纔稀弔在門。",
            "驂鳳風流秦穆壻，停鸞高爽北平孫。",
            "蘭階有子堪扶殯，麟窟無香可返魂。",
            "愁絕裏山山下路，老梅殘雪月黄昏。"
        ],
        "title": "挽韓子爽戶曹二首  其二",
        "id": "7fef9707-1539-439f-969f-4e8b538371b3"
    },
    {
        "author": "周密",
        "paragraphs": [
            "繞屋雙流碧玉交，了然清濁不相撓。",
            "吾心涇渭本無混，有味淄澠自莫逃。",
            "釃派欲箋鴻漸品，濯纓堪賦楚平騷。",
            "人間此是無波處，已辦天隨一葉舠。"
        ],
        "title": "小滄浪亭",
        "id": "bd5d8674-c6b1-4ccc-8667-c07c07641396"
    },
    {
        "author": "周密",
        "paragraphs": [
            "英風千載後，谿上有遺祠。",
            "異鵲巢神檜，靈黿集廟池。",
            "煙雲昏古像，苔蘚蝕豐碑。",
            "細把圖經考，孤忠事更奇。"
        ],
        "title": "烈帝廟",
        "id": "f71d3fac-8622-4859-9046-f0b0f5021b40"
    },
    {
        "author": "周密",
        "paragraphs": [
            "清霜微月夜，紅葉古塘西。",
            "野港沿村曲，秋雲接樹低。",
            "蟹燈寒照水，鳬弋遠侵谿。",
            "未踐天隨約，詩成意自迷。"
        ],
        "title": "晚泊",
        "id": "68ef015b-4a90-45ef-8d65-c117857ef837"
    },
    {
        "author": "周密",
        "paragraphs": [
            "少年誦詩書，頗有稽古志。",
            "中焉得良師，講說擊蒙昧。",
            "步趨古聖賢，千載儼如對。",
            "豈惟收放心，中自有樂地。",
            "維持識綱常，討訪極根柢。",
            "同異辯堅白，委曲窮瑣細。",
            "精微究七略，獵涉到百類。",
            "近求事物間，遠探天人際。",
            "研朱極讎校，鉤玄謹書識。",
            "揚子喜問奇，中郎欣得異。",
            "源委本六經，上下獵衆智。",
            "雖爲吏坌汩，此事亦不置。",
            "矻矻常窮年，何敢嘆勞勩。",
            "初非事進取，蓋亦志平治。",
            "庶幾致吾君，不負學古意。",
            "豈期事大繆，分寸不可冀。",
            "或病元凱癖，或嘲孝先睡。",
            "亦惟殖鹵莽，何敢望穫刈。",
            "穮蔉當益勤，會見逢有歲。",
            "謏聞愧博識，鈍質無强記。",
            "少習日寖忘，瞠若殊有愧。",
            "夜行笑老學，雞跖不忍棄。",
            "正如蠹書魚，齕紙猶有味。",
            "千卷善和藏，萬籤鄴侯庋。",
            "心惟與口誦，尚欲見所未。",
            "辛勤三十年，正爾窺一二。",
            "波瀾浩如海，不可辯涯涘。",
            "要之自信篤，土炭各有嗜。",
            "勿以多岐亡，勿以半塗廢。",
            "孰云道甚遠，不息行可至。",
            "學問之所尊，尊在道與義。",
            "苟爲不能然，雖多亦奚謂。",
            "道之充諸身，如人有元氣。",
            "氣以實而剛，氣以弱而躓。",
            "浩然在存養，不可以力致。",
            "文辭乃枝葉，界限在義利。",
            "油然悟真筌，於此得良貴。",
            "立言吾豈敢，識字亦未易。",
            "我家有書種，謹守毋或墜。",
            "詩成付吾兒，永以詔來世。"
        ],
        "title": "藏書示兒",
        "id": "b096ee4d-6253-4438-b3ec-b600b7f196cb"
    },
    {
        "author": "周密",
        "paragraphs": [
            "剛風吹翠冰，倒景浮玄樞。",
            "蕭臺萬八千，上有真仙居。",
            "冰綃絅清氣，寶笈龕瓊書。",
            "至人青瑶冠，風動雲霞裾。",
            "顧我一笑粲，勺以青琳腴。",
            "泠冷徹崑崙，肝鬲生明珠。",
            "玉童發清謠，引鶴開金鋪。",
            "授我碧露牋，字字如瓊琚。",
            "跽受九拜起，雲氣隨捲舒。",
            "靈文眩五色，奧語探皇初。",
            "青高不可極，玄晤常集虛。",
            "玉苗日茂茂，珠蕊春如如。",
            "天妙不費言，悟解超仙衢。",
            "飛樓入紫翠，笑語多天姝。",
            "馴龍耕玉田，小鳳扶金車。",
            "香滿十二簾，春動紅流蘇。",
            "脩欄瞰雲雨，黄道通清都。",
            "憶昔遊五城，十載纔須臾。",
            "正坐一念差，不覺秋塵汙。",
            "華池滌凡髓，重佩三元符。",
            "凜凜不可留，欲去還踟躕。",
            "仰天發長嘯，萬竅皆笙竽。",
            "約我更百年，來此騎鯨魚。"
        ],
        "title": "記夢",
        "id": "fb6a1186-9c8b-4a63-9373-42834b9f5620"
    },
    {
        "author": "周密",
        "paragraphs": [
            "草滿閑塘絮滿谿，萬株煙柳一鵑啼。",
            "開簾恰見春歸處，花片東流日景西。"
        ],
        "title": "春歸",
        "id": "fe930b22-ff25-4517-bbce-4ba2d72372c2"
    },
    {
        "author": "周密",
        "paragraphs": [
            "相逢頭盡白，握手便言詩。",
            "不患吟難好，翻愁世少知。",
            "琴書存雅道，年運有通時。",
            "且醉花前酒，毋勞賦五噫。"
        ],
        "title": "喜張九至",
        "id": "22133f84-6dfd-4321-bd8a-663f0d33b011"
    },
    {
        "author": "周密",
        "paragraphs": [
            "短航橋外泊，暮靄濕荷衣。",
            "風正千帆上，谿虛一鳥飛。",
            "潦黄山雨過，燒綠野春歸。",
            "欲寄新詩句，東風雁影稀。"
        ],
        "title": "感村晚泊有懷",
        "id": "d2d17b57-68b6-49d1-9e11-cab05c14fe94"
    },
    {
        "author": "周密",
        "paragraphs": [
            "碧岫岧嶢若畫圖，何年西竺到西湖。",
            "猿聲带月離仙國，鰲背移山入帝都。",
            "松撼翠濤雙澗冷，桂飄金雨一亭孤。",
            "却疑舞鷲隨風去，欲把雲關鎖得無。"
        ],
        "tags": [
            "西湖"
        ],
        "title": "鷲峰",
        "id": "1344e1d1-1a28-4518-988a-8fba3d663138"
    },
    {
        "author": "周密",
        "paragraphs": [
            "楚月東隨沔水流，相思應上庾公樓。",
            "樓前一片垂楊色，中有江南萬里愁。"
        ],
        "title": "寄武昌友",
        "id": "5c0d5afa-0e5a-4566-ac5d-7d780e564941"
    },
    {
        "author": "周密",
        "paragraphs": [
            "章華臺外千株柳，翠影如雲照碧天。",
            "霜葉露條應剪盡，可憐愁殺樹頭蟬。"
        ],
        "title": "章臺柳",
        "id": "26a684db-3e72-444b-be40-bab50433cc51"
    },
    {
        "author": "周密",
        "paragraphs": [
            "空寒坐庭玉，四至皆白天。",
            "千林無俗聲，一葉時琤然。",
            "竹高散飛霜，池冷鎔流鉛。",
            "月以虛而明，心以虛而玄。",
            "心光射月彩，炯炯徹九淵。",
            "高吟撼老桂，驚起秋兔眠。"
        ],
        "title": "對月",
        "id": "d6037a9c-df7f-4f8f-8d3d-5f1f0dd29084"
    },
    {
        "author": "周密",
        "paragraphs": [
            "絕妙王郎句，無聲小米圖。",
            "舷歌天地闊，笠釣水烟孤。",
            "暮色分濃淡，餘音似有無。",
            "卧遊千里外，展卷欲思鱸。"
        ],
        "title": "有以漁舟唱晚作圖命題擬試者因戲成三首  其一",
        "id": "fb257fc1-6626-42a6-9f66-a38037ce486e"
    },
    {
        "author": "周密",
        "paragraphs": [
            "展卷身疑在，西山南浦前。",
            "數聲秋水笛，一葉夕陽船。",
            "興寄滄浪外，機忘欵乃邊。",
            "欲參聲畫趣，細玩濯纓篇。"
        ],
        "title": "有以漁舟唱晚作圖命題擬試者因戲成三首  其二",
        "id": "3e52ebcb-f3f0-406c-8d25-ceecddd46fc4"
    },
    {
        "author": "周密",
        "paragraphs": [
            "浦雲山雨意，都向筆端生。",
            "一笛山水綠，半篙煙浪清。",
            "淺深天似暝，聚散雁如驚。",
            "誰寫無聲句，無聲勝有聲。"
        ],
        "title": "有以漁舟唱晚作圖命題擬試者因戲成三首  其三",
        "id": "2da170bb-f916-43d2-8fc0-dae991989333"
    },
    {
        "author": "周密",
        "paragraphs": [
            "千里驚沙瞇人目，天愁地暗烏鳶哭。",
            "鐵甲霜濃徹骨寒，萬馬無聲虎貔縮。",
            "紅弰角勁雁影高，朔風栗栗銛於刀。",
            "銜枚夜戰路如漆，冰鬚墮指誇粗豪。",
            "將軍毳幕愁春熱，獵騎如雲踏燕雪。",
            "何處關樓起遠思，一聲霜竹吹梅裂。"
        ],
        "title": "塞寒曲",
        "id": "eff23f18-077f-4aa1-982e-a65bd190e4ec"
    },
    {
        "author": "周密",
        "paragraphs": [
            "野步足幽事，行行柳港邊。",
            "鼓聲何處碓，帆影隔溪船。",
            "節序多風雨，鶑花動歲年。",
            "徘徊歸向夕，山崦起炊烟。"
        ],
        "title": "春郊即事",
        "id": "441bf7d0-312a-4386-a34c-80852d6ec28b"
    },
    {
        "author": "周密",
        "paragraphs": [
            "方驚成鵩賦，忽愴絕麟經。",
            "才反能爲累，天乎不與齡。",
            "高堂慈母淚，幽誌長公銘。",
            "西望哀笳發，潸然涕泗零。"
        ],
        "title": "挽陳體忠二首  其一",
        "id": "c03dad08-c718-483b-9197-ab3bb2e6c0ed"
    },
    {
        "author": "周密",
        "paragraphs": [
            "同僚同里閈，臭味最相投。",
            "有暇多徵逐，無詩不唱酬。",
            "方欣衣尚絅，不料玉爲樓。",
            "欲賦招魂些，秋雲凝古愁。"
        ],
        "title": "挽陳體忠二首  其二",
        "id": "fca5fedd-23f7-450a-8c3a-057ecaf75734"
    },
    {
        "author": "周密",
        "paragraphs": [
            "茗碗清分六一泉，暗香曾賦月娟娟。",
            "別來短鬢如梅白，閑却東風十五年。"
        ],
        "title": "重遊孤山有感二首  其一",
        "id": "fbeb0b22-6c49-4153-a203-fe461388e30c"
    },
    {
        "author": "周密",
        "paragraphs": [
            "年年雲木長蒼苔，瀛嶼春寒鶴不來。",
            "千尺粉垣圍苑樹，野梅今日是官梅。"
        ],
        "title": "重遊孤山有感二首  其二",
        "id": "d8e88c30-d484-430b-b18f-e1bcc806b23e"
    },
    {
        "author": "周密",
        "paragraphs": [
            "客裏光陰委逝波，問奇無客肯相過。",
            "素封未辦千頭橘，野服惟消一襲荷。"
        ],
        "title": "次德範韵二首  其一",
        "id": "c0c988ba-0170-46e9-95a9-88f289fa4f7d"
    },
    {
        "author": "周密",
        "paragraphs": [
            "萬卷牙籤負善和，秋芸香淺蠹魚多。",
            "近來始識書真味，意倦才荒柰老何。"
        ],
        "title": "次德範韵二首  其二",
        "id": "97d5d726-c174-403d-b96a-05f0ce3ac25e"
    },
    {
        "author": "周密",
        "paragraphs": [
            "吟蛩鳴蜩引興長，玉簪花落野塘香。",
            "園翁莫把秋荷折，留與遊鱼蓋夕陽。"
        ],
        "tags": [
            "写景",
            "抒情",
            "秋天"
        ],
        "title": "西塍廢圃",
        "id": "dc1aeef0-1628-4f2f-833b-2b3816f9a6e3"
    },
    {
        "author": "周密",
        "paragraphs": [
            "簾外殘燈照夜愁，秭歸啼夢五更頭。",
            "捲春一夜東風緊，倒約飛花入小樓。"
        ],
        "title": "暮春次韻二首  其一",
        "id": "04b1d6fd-7caa-4eac-a058-04762afe3248"
    },
    {
        "author": "周密",
        "paragraphs": [
            "單衣初試覺身輕，芳徑無花午氣清。",
            "風罥斷絲庭宇靜，日長時聽打茶聲。"
        ],
        "title": "暮春次韻二首  其二",
        "id": "868bf9e8-bc32-48bc-b610-794e370a3904"
    },
    {
        "author": "周密",
        "paragraphs": [
            "花塵瞇目日脚昏，枝頭蜀鳥吟歸魂。",
            "噴天狂雨浣香盡，綠填紅闕春無痕。",
            "醉踏蒼烟古臺上，老柳無情擘殘纊。",
            "寂歷芳條宿孕鶑，倒盡斜霞暗悲愴。",
            "東風恍恍如夢中，江吳烟醉薔薇紅。",
            "湘簾古春喚不應，孀娥淚眼空茸茸。"
        ],
        "title": "歸春曲次韻",
        "id": "5f9b890a-4893-4116-9c66-0d8f8b96a042"
    },
    {
        "author": "周密",
        "paragraphs": [
            "處處清碪砌砌蛩，客眠不着五更風。",
            "起來推戶尋詩句，一樹秋聲月色中。"
        ],
        "title": "五更",
        "id": "48229228-21fa-4aa4-b7c9-e2ef59a5d1f6"
    },
    {
        "author": "周密",
        "paragraphs": [
            "避俗入山居，孤雲意自如。",
            "養丹文武火，插架古今書。",
            "歲釀常千石，朝飱止一蔬。",
            "畏人知住所，草徑不曾鋤。"
        ],
        "title": "逸人居",
        "id": "cc55916c-401d-4e05-8222-2bb82edb1342"
    },
    {
        "author": "周密",
        "paragraphs": [
            "社公雨過稻花香，過了中秋早晚凉。",
            "正是故園新酒熟，橙臍微綠蟹臍黄。"
        ],
        "title": "社日即事",
        "id": "48c71112-7243-4a42-9bfd-474ca21ed4d7"
    },
    {
        "author": "周密",
        "paragraphs": [
            "漏靜知宵永，燈昏覺夜闌。",
            "隔窗響秋葉，夢不到關山。"
        ],
        "title": "漏靜",
        "id": "e0ca2e94-06fc-426a-98dd-40e315f907db"
    },
    {
        "author": "周密",
        "paragraphs": [
            "隴阪縈九折，一折一愁絕。",
            "涓涓隴頭水，征人眼中血。",
            "水流有盡時，征人無還期。"
        ],
        "title": "隴頭水",
        "id": "eb12167d-65d1-4309-a11d-9584211dbba3"
    },
    {
        "author": "周密",
        "paragraphs": [
            "金鑰封紫苔，錦茵濕紅淚。",
            "永巷無風月，深宮謾歌吹。",
            "恨如合歡扇，秋來共捐棄。",
            "願如合歡扇，薰風有時至。"
        ],
        "title": "婕妤怨",
        "id": "c1b024fc-6d0d-40c1-addb-b6705078537b"
    },
    {
        "author": "周密",
        "paragraphs": [
            "五年戍隴南，十年戍隴北。",
            "夜雪度陰山，秋風入絕域。",
            "戰多寶刀缺，行苦馬蹄蝕。",
            "歸來見天子，功高無矜色。",
            "功是戰士功，德是明主德。",
            "小臣何所有，一心期靖國。"
        ],
        "title": "入塞曲",
        "id": "a9133ca3-7ab3-4cfc-bd29-e2241cbf74c6"
    },
    {
        "author": "周密",
        "paragraphs": [
            "一枕薰風一架書，幽居景物儘堪娛。",
            "孤雲依石自舒卷，小雨釀梅時有無。",
            "粗識古今知得喪，細看草木驗榮枯。",
            "詩邊剩喜多生意，門外新塘長細蒲。"
        ],
        "title": "首夏幽居",
        "id": "cde3135e-f1b9-4c9c-a407-b946ec84feb1"
    },
    {
        "author": "周密",
        "paragraphs": [
            "莓苔經積雨，蟋蟀響庭陰。",
            "不特吟秋苦，長懷警世心。",
            "梭寒閨夢短，衣薄旅愁深。",
            "月冷霜清夜，閑人最賞音。"
        ],
        "title": "聞蛩",
        "id": "3ba92f90-c894-4609-a269-f4bd0b5f5086"
    },
    {
        "author": "周密",
        "paragraphs": [
            "邂逅村翁語，停筇古柳邊。",
            "相邀茅舍坐，自摘野茶煎。",
            "桑已抽三葉，蠶將及兩眠。",
            "綠蓑煙雨足，我欲賦歸田。"
        ],
        "title": "邂逅",
        "id": "8327e48b-e70d-4358-86bb-64dc19668baf"
    },
    {
        "author": "周密",
        "paragraphs": [
            "老盡窗前桂，三秋過二分。",
            "蛩哀半庭月，雁冷一天雲。",
            "靜極通詩境，機疎遠世群。",
            "寫懷因有作，寄似鮑參軍。"
        ],
        "title": "秋日書懷寄儀父",
        "id": "6d810116-9f61-4245-9b1f-0aad79a55b13"
    },
    {
        "author": "周密",
        "paragraphs": [
            "誰家翠袖倚朱樓，指畫欄干不舉頭。",
            "蜂蝶入懷花撲面，可能全不解春愁。"
        ],
        "title": "春日書所見",
        "id": "a920157f-2a89-406a-ab20-abb8137c3d21"
    },
    {
        "author": "周密",
        "paragraphs": [
            "一幅春冰寫九歌，就中愁絕是湘娥。",
            "不知脩竹疎疎外，此去蒼梧路幾多。"
        ],
        "title": "湘夫人畫卷",
        "id": "2a83cb77-9dbf-48a6-9ac5-7e498b5324f1"
    },
    {
        "author": "周密",
        "paragraphs": [
            "綠老蘭苕筍滿林，一簾輕夢晝愔愔。",
            "東風已捲春歸去，空誤楊花擾亂尋。"
        ],
        "title": "春暮",
        "id": "1ce8a7c1-908e-40bb-9541-35c1967bc943"
    },
    {
        "author": "周密",
        "paragraphs": [
            "燒殘一篆香，睡起凭窗坐。",
            "靜中得新詩，研墨瓶花墮。"
        ],
        "title": "偶題",
        "id": "6fbfaded-0b06-4933-864e-718646742f50"
    },
    {
        "author": "周密",
        "paragraphs": [
            "月沉江路黑，傍岸已三更。",
            "知近人家宿，林西犬吠聲。"
        ],
        "title": "夜泊",
        "id": "1ba2f991-4e39-4546-aace-bc052f8cd42b"
    },
    {
        "author": "周密",
        "paragraphs": [
            "庭前一雙桂，娟娟如幽人。",
            "染我毛骨香，薰我夢寐清。",
            "惡木忽見妒，纍纍引繁藤。",
            "拘縶清風枝，不使舒芳陰。",
            "滋蔓日益多，惡木亦難任。",
            "引藤欲傷桂，豈期自傷身。",
            "侵晨戒僕夫，爲我持斧斤。",
            "論木妒桂罪，誅藤反噬心。",
            "嗚呼君子交，擇之貴在精。"
        ],
        "title": "伐木雜言",
        "id": "a4968f1b-ca78-42e4-b7d0-740e90a5e1a9"
    },
    {
        "author": "周密",
        "paragraphs": [
            "林巒藴秀玉生暉，左界樓臺近紫微。",
            "畫裏江湖春浩蕩，騷中草木日芳菲。",
            "鶑遷錦樹香連屋，鶴唳青桐露濕衣。",
            "一段高寒無寫處，吟情閒逐片雲飛。"
        ],
        "title": "寶山園即席次韻",
        "id": "95894318-9503-48a0-bbbf-f813545686b3"
    },
    {
        "author": "周密",
        "paragraphs": [
            "故山誰爲掃苔磯，頗喜閑門過客稀。",
            "許靖久貧惟馬磨，王章多病有牛衣。",
            "逢時不偶聊藏拙，漫仕無成欲賦歸。",
            "飲水飯蔬差省事，底須汲汲蹈危機。"
        ],
        "title": "次秋崖韻",
        "id": "71675260-bb39-4620-9473-813fe9570c45"
    },
    {
        "author": "周密",
        "paragraphs": [
            "我意不在酒，而在荷柳間。",
            "輕風行微波，高蟬答空山。",
            "邂逅同心人，共此一日閒。",
            "風乎詠歸歟，幽興殊未闌。"
        ],
        "title": "避暑呂園",
        "id": "a84faa6e-c6e8-4c2a-af68-4d7dd649086a"
    },
    {
        "author": "周密",
        "paragraphs": [
            "山中深結屋，山上併栽松。",
            "自有冰霜意，全無塵土容。",
            "曉風香九里，夜月翠千峯。",
            "切勿汙秦爵，山林有素封。"
        ],
        "title": "賦松山",
        "id": "575e1c63-414e-42cc-a976-46dbdcd5d45d"
    },
    {
        "author": "周密",
        "paragraphs": [
            "西風入東籬，花事殊草草。",
            "幽葩發孤叢，未覺芳意少。",
            "誰云九秋冷，孰謂三徑小。",
            "粲粲黄金英，采采不盈抱。",
            "幽深秀霜傑，不許蜂蝶到。",
            "正色知者誰，尚絅無外襮。",
            "寒香正宜晚，何事嘆秋杪。",
            "不逐雨餘荒，但覺霜後好。",
            "一見爽入脾，三嗅清徹腦。",
            "細參花中禪，可以入道奧。",
            "人生百年內，能幾花前笑。",
            "昌黎似未悟，頗恨生不早。",
            "豈無春風妍，羞與紅紫校。",
            "萬物各有待，此理須自了。",
            "不作時世粧，不顧流俗誚。",
            "居然處於獨，耿介類有道。",
            "信乎抱脩潔，終勝自炫耀。",
            "雖云得時晚，未肯隨秋老。",
            "呼童謹培溉，勿使蓬藋撓。",
            "泛之亦堪醉，餐之亦堪飽。",
            "莫賦湘纍吟，澤畔顔色槁。",
            "持似斜川翁，聞此當絕倒。"
        ],
        "title": "賦菊次吳竹窗韻",
        "id": "9bbc258f-37d8-4204-bf81-d95a239452e4"
    },
    {
        "author": "周密",
        "paragraphs": [
            "霽景浮燈市，春聲動樂章。",
            "翠簾流月影，黄道散天香。",
            "鼇蜃三山聳，魚龍陸地驤。",
            "醉餘天欲曙，歸路笛聲長。"
        ],
        "title": "元夕次松窗韻",
        "id": "8cf237a5-3448-4ca6-9c40-e4d032ed7918"
    },
    {
        "author": "周密",
        "paragraphs": [
            "碧桃花外聽緱笙，裊裊餘音度月明。",
            "風靜囀春鶑出谷，夜深警露鶴傳更。",
            "十三簧冷參差影，廿四欄高縹緲聲。",
            "愁想嵩山歸未得，醉魂清絕夢難成。"
        ],
        "title": "月下聞笙次趙元父韻",
        "id": "25e5d3be-df8a-41be-9cf8-6821e6e2a5c8"
    },
    {
        "author": "周密",
        "paragraphs": [
            "何人種玉白雲邊，歲歲花開叫杜鵑。",
            "乞得東風一枝雪，等閑歸詫鶴林僊。"
        ],
        "title": "蓀壁惠白躑躅口占以謝",
        "id": "0ac5cb98-e239-4efb-bcb9-626b4eb482df"
    },
    {
        "author": "周密",
        "paragraphs": [
            "卧病殘春亦可嗟，蕭然一閤閉如蝸。",
            "尺鐺自課童煎藥，丈室應無女散花。",
            "患難時方知誼友，炎凉醫亦厭貧家。",
            "兼旬不踏門前徑，綠葉青陰漸可嘉。"
        ],
        "title": "病中謝友人相問",
        "id": "336a01d6-5f2f-4c34-92d0-0a18074de07a"
    },
    {
        "author": "周密",
        "paragraphs": [
            "負暄行藥小徜徉，困卧長安意自傷。",
            "短髮怯梳霜柳脆，衰容銷鏡病梨黄。",
            "熊經龜息持新訣，馬勃牛溲試舊方。",
            "解祟送窮渾未驗，數奇應笑賈司倉。"
        ],
        "title": "病起偶成",
        "id": "b12d650b-ad1c-450a-9ef3-e8ee43acbcdd"
    },
    {
        "author": "周密",
        "paragraphs": [
            "化鶴曾遊赤壁，籠鵝又過山陰。",
            "带月片帆歸去，凌風一劍飛吟。"
        ],
        "title": "送徐道士之剡六言二首  其一",
        "id": "3991b49b-911b-4d0a-80fe-96d4bdef0b4a"
    },
    {
        "author": "周密",
        "paragraphs": [
            "倦踏長安落葉，閑尋剡曲扁舟。",
            "三十六灣清曉，不知何處逢秋。"
        ],
        "title": "送徐道士之剡六言二首  其二",
        "id": "2c9bda50-5b9f-429d-866e-522d405b173e"
    },
    {
        "author": "周密",
        "paragraphs": [
            "弱水蓬萊路，人間隔幾千。",
            "未知太倉令，何似道山仙。",
            "草木涵春露，池亭媚曉煙。",
            "靜參齊物意，小大豈其然。"
        ],
        "title": "小木天次曾昭陽韻",
        "id": "2159d435-0ccb-4a14-b2b2-f050476f70b5"
    },
    {
        "author": "周密",
        "paragraphs": [
            "祇今吾亦自忘吾，東里何人念葛綀。",
            "遁世每思盤谷隠，傳家惟有善和書。",
            "生平自喜一無愧，老去從嘲百不如。",
            "五畝桑麻三徑菊，潘郎真可賦閑居。"
        ],
        "title": "次張明叔韻",
        "id": "3e2e5c19-72e8-49f8-8eac-446145d4f46a"
    }
]