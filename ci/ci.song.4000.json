[
  {
    "author": "贺铸", 
    "paragraphs": [
      "枕上阊门五报更。", 
      "蜡灯香灺冷，恨天明。", 
      "青苹风转彩帆轻。", 
      "樯头燕，多谢伴人行。", 
      "临镜想倾城。", 
      "两尖愁黛浅，泪波横。", 
      "艳歌重记遣离情。", 
      "缠绵处，翻是断肠声。"
    ], 
    "rhythmic": "小重山"
  }, 
  {
    "author": "贺铸", 
    "paragraphs": [
      "月月相逢只旧圆。", 
      "迢迢三十夜，夜如年。", 
      "伤心不照绮罗筵。", 
      "孤舟里，单枕若为眠。", 
      "茂苑想依然。", 
      "花楼连苑起，压漪涟。", 
      "玉人千里共婵娟。", 
      "清琴怨，肠断亦如弦。"
    ], 
    "rhythmic": "小重山"
  }, 
  {
    "author": "贺铸", 
    "paragraphs": [
      "华堂张燕。", 
      "向尊前妙选，舞裙歌扇。", 
      "彼美个人，的的风流心眼。", 
      "恨寻芳来晚。", 
      "曲街灯火香尘散。", 
      "犹约晨妆，一觇春风面。", 
      "惆怅善和坊里，平桥南畔。", 
      "小青楼、帘不卷。"
    ], 
    "rhythmic": "河传"
  }, 
  {
    "author": "贺铸", 
    "paragraphs": [
      "华堂重厦，向尊前更听，碧云新怨。", 
      "玉指钿徽，总是挑人心眼。", 
      "恨随红蜡短。", 
      "彩旗影动船头转。", 
      "双桨凌波，惟念人留恋。", 
      "江上暮潮，隐隐山横南岸。", 
      "奈离愁、分不断。"
    ], 
    "rhythmic": "河传"
  }, 
  {
    "author": "贺铸", 
    "paragraphs": [
      "楚梦方回，翠被寒如水。", 
      "尚想见、扬州桃李。", 
      "姿秀韵闲何物比。", 
      "玉管秋风，漫声流美。", 
      "燕堂开，双按秦弦呈素指。", 
      "宝雁参差飞不起。", 
      "三五彩蟾明夜是。", 
      "屈曲阑干，断肠千里。"
    ], 
    "rhythmic": "侍香金童"
  }, 
  {
    "author": "贺铸", 
    "paragraphs": [
      "独立江东人婉娈。", 
      "粉本花真，千里依稀见。", 
      "闲弄彩毫濡玉砚。", 
      "缠绵春思□歌扇。", 
      "爱我竹窗新句练。", 
      "小砑凌笺、偷寄西风燕。", 
      "乍可问名赊识面。", 
      "十年多病风情浅。"
    ], 
    "rhythmic": "凤栖梧・蝶恋花"
  }, 
  {
    "author": "贺铸", 
    "paragraphs": [
      "芳草斜曛。", 
      "映画桥□□，翠阁临津。", 
      "数阕清歌，两行红粉，厌厌别酒初曛。", 
      "芳意赠我殷勤。", 
      "罗巾双黛痕。", 
      "便兰舟独上，洞府人闲，素手轻分。", 
      "十里绮陌香尘。", 
      "望紫云车远，已掩青门。", 
      "迤逦黄昏，景阳钟动，临风隐隐犹闻。", 
      "明朝水馆渔村。", 
      "凭谁招断魂。", 
      "恨不如今夜，明月多情，应待归云。"
    ], 
    "rhythmic": "更漏子"
  }, 
  {
    "author": "贺铸", 
    "paragraphs": [
      "陇首霜晴，泗滨云晚，乍摇落。", 
      "废榭苍苔，破台荒草，西楚霸图冥漠。", 
      "记登临事，九日胜游，千载如昨。", 
      "更想像，晋客□归，谢生能赋继高作。", 
      "飘泊。", 
      "尘埃倦客，风月羁心，潘鬓晓来清镜觉。", 
      "蜡屐纶巾，羽觞象管，且追随、隼旟行乐。", 
      "东山□，应笑个侬风味薄。", 
      "念故园黄花，自有年年约。"
    ], 
    "rhythmic": "玉京秋"
  }, 
  {
    "author": "贺铸", 
    "paragraphs": [
      "何许最悲秋，凄风残照。", 
      "临水复登山，莞然西笑。", 
      "车马几番尘，自古长安道。", 
      "问谁是、後来年少。", 
      "飞集两悠悠，江滨海岛。", 
      "乘雁与双凫，强分多少。", 
      "传语酒家胡，岁晚从吾好。", 
      "待做个、醉乡遗老。"
    ], 
    "rhythmic": "蕙清风"
  }, 
  {
    "author": "贺铸", 
    "paragraphs": [
      "粉娥齐敛千金笑。", 
      "愁结眉峰小。", 
      "渭城才唱浥轻尘。", 
      "无奈两行红泪、湿香巾。", 
      "伤心风月南城道。", 
      "几纵朱轓到。", 
      "明年载酒洛阳春。", 
      "还念淮山楼上、倚阑人。"
    ], 
    "rhythmic": "虞美人"
  }, 
  {
    "author": "贺铸", 
    "paragraphs": [
      "芳草青门路。", 
      "还拂京尘东去。", 
      "回想当年离绪。", 
      "送君南浦。", 
      "愁几许。", 
      "尊酒流连薄暮。", 
      "帘卷津楼风雨。", 
      "凭阑语。", 
      "草草蘅皋赋。", 
      "分首惊鸿不驻。", 
      "灯火虹桥，难寻弄波微步。", 
      "漫凝伫。", 
      "莫怨无情流水，明月扁舟何处。"
    ], 
    "rhythmic": "下水船"
  }, 
  {
    "author": "贺铸", 
    "paragraphs": [
      "见面无多，坐来百媚生馀态。", 
      "後庭春在。", 
      "折取残红戴。", 
      "小小兰舟，荡桨东风快。", 
      "何愁载。", 
      "缠绵难解。", 
      "不似罗裙带。"
    ], 
    "rhythmic": "点绛唇"
  }, 
  {
    "author": "贺铸", 
    "paragraphs": [
      "莫厌香醪斟绣履。", 
      "吐茵也是风流事。", 
      "今夜夜寒愁不睡。", 
      "披衣起。", 
      "挑灯开卷花生纸。", 
      "倩问尊前桃与李。", 
      "重来若个犹相记。", 
      "前度刘郎应老矣。", 
      "行乐地。", 
      "兔葵燕麦春风里。"
    ], 
    "rhythmic": "渔家傲"
  }, 
  {
    "author": "贺铸", 
    "paragraphs": [
      "歌笑见馀妍，情生眄睐。", 
      "拥髻扬蛾黛。", 
      "多态。", 
      "小花深院，漏促离襟将解。", 
      "恼人红蜡泪。", 
      "啼相对。", 
      "芳草唤愁，愁来难奈。", 
      "兰叶犹堪向谁采。", 
      "小楼妆晚，应念斑骓何在。", 
      "碧云长有待。", 
      "斜阳外。"
    ], 
    "rhythmic": "感皇恩"
  }, 
  {
    "author": "贺铸", 
    "paragraphs": [
      "彩舟载得离愁动。", 
      "无端更借樵风送。", 
      "波渺夕阳迟。", 
      "销魂不自持。", 
      "良宵谁与共。", 
      "赖有窗间梦。", 
      "可奈梦回时。", 
      "一番新别离。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "章台游冶金龟婿。", 
      "归来犹带醺醺醉。", 
      "花漏怯春宵。", 
      "云屏无限娇。", 
      "绛纱灯影背。", 
      "玉枕钗声碎。", 
      "不待宿酲销。", 
      "马嘶催早朝。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "曲门南与鸣珂接。", 
      "小园绿径飞胡蝶。", 
      "下马访婵娟。", 
      "笑迎妆阁前。", 
      "鹧鸪声几叠。", 
      "艳艳金蕉叶。", 
      "未许被香鞯。", 
      "月生楼外天。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "绿窗残梦闻鶗鴂。", 
      "曲屏映枕春山叠。", 
      "梳□发如蝉。", 
      "镜生波上莲。", 
      "绛裙金缕褶。", 
      "学舞腰肢怯。", 
      "帘下小凭肩。", 
      "与人双翠钿。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "绿杨眠後拖烟穗。", 
      "日长扫尽青苔地。", 
      "香断入帘风。", 
      "炉心檀烬红。", 
      "兰溪修祓禊。", 
      "上巳明朝是。", 
      "不许放春慵。", 
      "景阳临晓钟。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "粉香映叶花羞日。", 
      "窗间宛转蜂寻蜜。", 
      "欢罢卷帘时。", 
      "玉纤匀面脂。", 
      "舞裙金斗熨。", 
      "绛襭鸳鸯密。", 
      "翠带一双垂。", 
      "索人题艳诗。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "子规啼梦罗窗晓。", 
      "开奁拂镜严妆早。", 
      "彩碧画丁香。", 
      "背垂裙带长。", 
      "钿筝寻旧曲。", 
      "愁结眉心绿。", 
      "犹恨夜来时。", 
      "酒狂归太迟。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "虚堂向壁青灯灭。", 
      "觉来惊见横窗月。", 
      "起看月平西。", 
      "城头乌夜啼。", 
      "兰衾羞更入。", 
      "枕偷声泣。", 
      "肠断数残更。", 
      "望明天未明。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "芭蕉衬雨秋声动。", 
      "罗窗恼破鸳鸯梦。", 
      "愁倚□帘栊。", 
      "灯花落地红。", 
      "枕横衾浪拥。", 
      "好夜无人共。", 
      "莫道粉墙东。", 
      "蓬山千万重。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "朱甍碧树莺声晓。", 
      "残醺残梦犹相恼。", 
      "薄雨隔轻帘。", 
      "寒侵白纻衫。", 
      "锦屏人起早。", 
      "惟见馀妆好。", 
      "眉样学新蟾。", 
      "春愁入翠尖。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "炉烟微度流苏帐。", 
      "孤衾冷叠芙蓉浪。", 
      "蟋蟀不离床。", 
      "伴人愁夜长。", 
      "玉人飞阁上。", 
      "见月还相望。", 
      "相望莫相忘。", 
      "应无未断肠。"
    ], 
    "rhythmic": "菩萨蛮"
  }, 
  {
    "author": "贺铸", 
    "paragraphs": [
      "日薄云融。", 
      "满城罗绮芳丛。", 
      "一枝粉淡香浓。", 
      "几销魂，偏健羡、紫蝶黄蜂。", 
      "繁华梦断，酒醒来、扫地春空。", 
      "武陵原、回头何处，情随流水无穷。", 
      "寄两行清泪，想几许残红。", 
      "惜花人老，年年奈、依旧东风。"
    ], 
    "rhythmic": "于飞乐"
  }, 
  {
    "author": "贺铸", 
    "paragraphs": [
      "双鹤横桥阿那边。", 
      "静坊深院闭婵娟。", 
      "五度花开三处见，两依然。", 
      "水眄难禁频领□，歌云犹许小流连。", 
      "破得尊前何限恨，不论钱。"
    ], 
    "rhythmic": "浣溪沙"
  }, 
  {
    "author": "贺铸", 
    "paragraphs": [
      "怀彼美。", 
      "愁与泪。", 
      "分占眉丛眼尾。", 
      "求好梦、闲拥鸳鸯绮。", 
      "恨啼鸟、唤人起。", 
      "目断清淮楼上，心寄长洲坊里。", 
      "迢迢地。", 
      "七百三十里。", 
      "几重山，几重水。"
    ], 
    "rhythmic": "品令"
  }, 
  {
    "author": "贺铸", 
    "paragraphs": [
      "楼平叠巘。", 
      "瞰瀛海、波三面。", 
      "碧云扫尽，桂轮滉玉，鲸波张练。", 
      "化出无边宝界，是名壮观。", 
      "追游汗漫。", 
      "愿少借、长风便。", 
      "麻姑相顾，□然笑指，寒潮清浅。", 
      "顿觉蓬莱方丈，去人不远。"
    ], 
    "rhythmic": "海月谣"
  }, 
  {
    "author": "贺铸", 
    "paragraphs": [
      "何处最难忘。", 
      "方豪健，放乐五云乡。", 
      "彩笔赋诗，禁池芳草，香鞯调马，辇路垂杨。", 
      "绮筵上，扇偎歌黛浅，汗浥舞罗香。", 
      "兰烛伴归，绣轮同载，闭花别馆，隔水深坊。", 
      "零落少年场。", 
      "琴心漫流怨，带眼偷长。", 
      "无奈占床燕月，侵鬓吴霜。", 
      "念北里音尘，鱼封永断，便桥烟雨，鹤表相望。", 
      "好在後庭桃李，应记刘郎。"
    ], 
    "rhythmic": "风流子"
  }, 
  {
    "author": "贺铸", 
    "paragraphs": [
      "轰醉王孙玳瑁筵。", 
      "渴虹垂地吸长川。", 
      "侧商调里清歌送，破尽穷愁直几钱。", 
      "孤棹舣，小江边。", 
      "爱而不见酒中仙。", 
      "伤心两岸官杨柳，已带斜阳又带蝉。"
    ], 
    "rhythmic": "鹧鸪天"
  }, 
  {
    "author": "贺铸", 
    "paragraphs": [
      "白纻春衫新制。", 
      "准拟采兰修禊。", 
      "遮日走京尘，何啻分阴如岁。", 
      "留滞。", 
      "留滞。", 
      "不似行云难系。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "日日春风楼上。", 
      "不见石城双桨。", 
      "鸳枕梦回时，烛泪屏山相向。", 
      "流荡。", 
      "流荡。", 
      "门外白苹溪涨。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "相见时难别易。", 
      "何限玉琴心意。", 
      "眉黛只供愁，羞见双鸳鸯字。", 
      "憔悴。", 
      "憔悴。", 
      "蜡烛销成红泪。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "罗绮丛中初见。", 
      "理鬓横波流转。", 
      "半醉不胜情，帘影犹招歌扇。", 
      "留恋。", 
      "留恋。", 
      "秋夜辞巢双燕。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "雨後一分春减。", 
      "深院落红如糁。", 
      "柳外出秋千，度日彩旗风飐。", 
      "销黯。", 
      "销黯。", 
      "门共宝奁长掩。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "柳下玉骢双鞚。", 
      "蝉鬓宝钿浮动。", 
      "半醉倚迷楼，聊送斜阳三弄。", 
      "豪纵。", 
      "豪纵。", 
      "一觉扬州春梦。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "何处偷谐心赏。", 
      "促坐绮罗筵上。", 
      "不记下楼时，醉□月侵书幌。", 
      "怀想。", 
      "怀想。", 
      "清丽歌声妆样。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "江上潮回风细。", 
      "红袖倚楼凝睇。", 
      "天际认归舟，但见平林如荠。", 
      "迢递。", 
      "迢递。", 
      "人更远於天际。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "梦想山阴游冶。", 
      "深径碧桃花谢。", 
      "曲水稳流觞，暖絮芳兰堪藉。", 
      "萧洒。", 
      "萧洒。", 
      "月棹烟蓑东下。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "挑菜踏青都过却。", 
      "杨柳风轻，摆动秋千索。", 
      "啼鸟自惊花自落。", 
      "有人同在真珠箔。", 
      "淡净衣裳妆□薄。", 
      "闲凭银筝，睡鬓慵梳掠。", 
      "试问为谁添瘦弱。", 
      "娇羞只把眉颦著。"
    ], 
    "rhythmic": "凤栖梧・蝶恋花"
  }, 
  {
    "author": "贺铸", 
    "paragraphs": [
      "终日怀归翻送客。", 
      "春风祖席。", 
      "南成陌。", 
      "便莫惜。", 
      "离觞频卷白。", 
      "动管色。", 
      "催行色。", 
      "动管色。", 
      "催行色。", 
      "何处投鞍风雨夕。", 
      "临水驿。", 
      "空山驿。", 
      "临水驿。", 
      "空山驿。", 
      "纵明月相思千里隔。", 
      "梦咫尺。", 
      "勤书尺。", 
      "梦咫尺。", 
      "勤书尺。"
    ], 
    "rhythmic": "相思引"
  }, 
  {
    "author": "贺铸", 
    "paragraphs": [
      "留征辔，送离杯。", 
      "羞泪下，拈青梅。", 
      "低声问道几时回。", 
      "秦筝雁促，此夜为谁排。", 
      "君去也，远蓬莱。", 
      "千里地，信音乖。", 
      "相思成病底情怀。", 
      "和烦恼，寻个便，送将来。"
    ], 
    "rhythmic": "芳草渡・系裙腰"
  }, 
  {
    "author": "贺铸", 
    "paragraphs": [
      "回首扬州，猖狂十载，依然一梦归来。", 
      "但觉安仁愁鬓，几点尘埃。", 
      "醉墨碧纱犹锁，春衫白纻新裁。", 
      "认鸣珂曲里，旧日朱扉，闲闭青苔。", 
      "人非物是，半晌鸾肠易断，宝勒空回。", 
      "徒怅望、碧云销散，明月徘徊。", 
      "忍过阳台折柳，难凭陇驿传梅。", 
      "一番桃李，迎风无语，谁是怜才。"
    ], 
    "rhythmic": "雨中花・夜行船"
  }, 
  {
    "author": "贺铸", 
    "paragraphs": [
      "西郭园林，远尘烦，门临绿杨堤路。", 
      "画□簟长，水馆帘空，竟日素襟销暑。", 
      "小湾红芰清香里，深隐映、风标鸳鹭。", 
      "指□□，相将故故，背人飞去。", 
      "翻念多情自苦。", 
      "当置酒徵歌，梦云难驻。", 
      "醉眼渐迷，花拂墙低，误认宋邻偷顾。", 
      "彩阑倚遍平桥晚，空相望、凌波仙步。", 
      "断魂处，黄昏翠荷□雨。"
    ], 
    "rhythmic": "花心动"
  }, 
  {
    "author": "贺铸", 
    "paragraphs": [
      "把酒欲歌骊。", 
      "浓醉何辞。", 
      "玉京烟柳欲黄时。", 
      "明日景阳门外路，相背春归。", 
      "敛泪复牵衣。", 
      "私语迟迟。", 
      "可怜谁会两心期。", 
      "惟有画帘斜月见，应共人知。"
    ], 
    "rhythmic": "浪淘沙"
  }, 
  {
    "author": "贺铸", 
    "paragraphs": [
      "一十二都门。", 
      "梦想能频。", 
      "无言桃李几经春。", 
      "艳粉鲜香开自落，还为何人。", 
      "白纻别时新。", 
      "苒苒征尘。", 
      "镜中消瘦老於真。", 
      "赖有天涯风月在，依旧相亲。"
    ], 
    "rhythmic": "浪淘沙"
  }, 
  {
    "author": "贺铸", 
    "paragraphs": [
      "潮涨湛芳桥。", 
      "难渡兰桡。", 
      "卷帘红袖莫相招。", 
      "十二阑干今夜月，谁伴吹箫。", 
      "烟草接亭皋。", 
      "归思迢迢。", 
      "兰成老去转无憀。", 
      "偏恨秋风添鬓雪，不共魂销。"
    ], 
    "rhythmic": "浪淘沙"
  }, 
  {
    "author": "贺铸", 
    "paragraphs": [
      "雨过碧云秋。", 
      "烟草汀洲。", 
      "远山相对一眉愁。", 
      "可惜芳年桥畔柳，不系兰舟。", 
      "为问木兰舟。", 
      "何处淹留。", 
      "相思今夜忍登楼。", 
      "楼下谁家歌水调，明月扬州。"
    ], 
    "rhythmic": "浪淘沙"
  }, 
  {
    "author": "贺铸", 
    "paragraphs": [
      "江面波纹皱縠。", 
      "江南岸、草和烟绿。", 
      "初过寒食一百六。", 
      "采苹游，□香裙，鸣佩玉。", 
      "心事偷相属。", 
      "赋春恨、彩笺双幅。", 
      "今夜小楼吹凤竹。", 
      "谢东风，寄情人，肠断曲。"
    ], 
    "rhythmic": "夜游宫"
  }, 
  {
    "author": "贺铸", 
    "paragraphs": [
      "莲叶初生南浦。", 
      "两岸绿杨飞絮。", 
      "向晚鲤鱼风，断送彩帆何处。", 
      "凝伫。", 
      "凝伫。", 
      "楼外一江烟雨。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "彩舫解维官柳。", 
      "楼上谁家红袖。", 
      "团扇弄微风，如为行人招手。", 
      "回首。", 
      "回首。", 
      "云断武陵溪口。"
    ], 
    "rhythmic": "忆仙姿・如梦令"
  }, 
  {
    "author": "贺铸", 
    "paragraphs": [
      "叠鼓嘲喧，彩旗挥霍，苹汀薄晚，兰舟催解。", 
      "别浦潮平，小山云断，十幅饱帆风快。", 
      "回想牵衣，愁掩啼妆，一襟香在。", 
      "纨扇惊秋，菱花怨晚，谁共蛾黛。", 
      "何处玉尊空，对松陵正美，鲈鱼菰菜。", 
      "露洗凉蟾，潦吞平野，三万顷非尘界。", 
      "览胜情无奈。", 
      "恨难招、越人同载。", 
      "会凭紫燕西飞，更约黄鹂相待。"
    ], 
    "rhythmic": "菱花怨"
  }, 
  {
    "author": "贺铸", 
    "paragraphs": [
      "铁瓮城高，蒜山渡阔，干云十二层楼。", 
      "开尊待月，卷箔披风，依然灯火扬州。", 
      "绣陌南头。", 
      "记歌名宛转，乡号温柔。", 
      "曲槛俯清流。", 
      "想花阴、谁系兰舟。", 
      "念凄绝秦弦，感深荆赋，相望几许凝愁。", 
      "殷勤裁尺素，奈双鱼、难渡瓜洲。", 
      "晓鉴堪羞。", 
      "潘鬓点、吴霜渐稠。", 
      "幸于飞、鸳鸯未老，不应同是悲秋。"
    ], 
    "rhythmic": "望扬州・长相思慢"
  }, 
  {
    "author": "贺铸", 
    "paragraphs": [
      "沈水浓熏，眉粉淡妆，露华鲜映春晓。", 
      "浅颦轻笑。", 
      "真物外，一种闲花风调。", 
      "可待合欢翠被，不见忘忧芳草。", 
      "拥膝浑忘羞，回身就郎抱。", 
      "两点灵犀心颠倒。", 
      "念乐事稀逢，归期须早。", 
      "五云闻道。", 
      "星桥畔、油壁车迎苏小。", 
      "引领西陵自远，携手东山偕老。", 
      "殷勤制、双凤新声，定情永为好。"
    ], 
    "rhythmic": "定情曲"
  }, 
  {
    "author": "贺铸", 
    "paragraphs": [
      "别酒初销，怃然弭棹蒹葭浦。", 
      "回首不见高城，青楼更何许。", 
      "大艑轲峨，越商巴贾。", 
      "万恨龙锺，篷下对语。", 
      "指征路。", 
      "山缺处，孤烟起，历历闻津鼓。", 
      "江豚吹浪，晚来风转夜深雨。", 
      "拥鼻微吟，断肠新句。", 
      "粉碧罗笺，封泪寄与。"
    ], 
    "rhythmic": "拥鼻吟・吴音子"
  }, 
  {
    "author": "贺铸", 
    "paragraphs": [
      "京口瓜洲记梦间。", 
      "朱扉犹想映花关。", 
      "东风太是无情思，不许扁舟兴尽还。", 
      "春水漫，夕阳闲。", 
      "乌樯几转绿杨湾。", 
      "红尘十里扬州过，更上迷楼一借山。"
    ], 
    "rhythmic": "思越人・朝天子"
  }, 
  {
    "author": "贺铸", 
    "paragraphs": [
      "吴波不动。", 
      "四际晴山拥。", 
      "载酒一尊谁与共。", 
      "回首江湖旧梦。", 
      "长艚珠箔青篷。", 
      "橹声鸦轧征鸿。", 
      "泪□镂檀香枕，醉眠摇□春风。"
    ], 
    "rhythmic": "清平乐"
  }, 
  {
    "author": "贺铸", 
    "paragraphs": [
      "宋邻东畔。", 
      "明月关深院。", 
      "玉指金徽调旧怨。", 
      "楚客归心欲断。", 
      "城隅芳草初春。", 
      "佳期重约临分。", 
      "丽句漫题双带，也愁系住行云。"
    ], 
    "rhythmic": "清平乐"
  }, 
  {
    "author": "贺铸", 
    "paragraphs": [
      "厌厌别酒。", 
      "更执纤纤手。", 
      "指似归期庭下柳。", 
      "一叶西风前後。", 
      "无端不系孤舟。", 
      "载将多少离愁。", 
      "又是十分明月，照人两处登楼。"
    ], 
    "rhythmic": "清平乐"
  }, 
  {
    "author": "贺铸", 
    "paragraphs": [
      "嫣然何啻千金价。", 
      "意远态闲难入画。", 
      "更无方便只尊前，说尽牵情多少话。", 
      "别来乐事经春罢。", 
      "枉度佳春抛好夜。", 
      "如今触绪易销魂，最是不堪风月下。"
    ], 
    "rhythmic": "木兰花・玉楼春"
  }, 
  {
    "author": "贺铸", 
    "paragraphs": [
      "朝来著眼沙头认。", 
      "五两竿摇风色顺。", 
      "佳期学取弄潮儿，人纵无情潮有信。", 
      "纷纷花雨红成阵。", 
      "冷酒青梅寒食近。", 
      "漫将江水比闲愁，水尽江头愁不尽。"
    ], 
    "rhythmic": "木兰花・玉楼春"
  }, 
  {
    "author": "贺铸", 
    "paragraphs": [
      "春容秀润。", 
      "二十四番花有信。", 
      "鸾镜佳人。", 
      "得得浓妆样样新。", 
      "情无远近。", 
      "水阔山长分不尽。", 
      "一断音尘。", 
      "泪眼花前只见春。"
    ], 
    "rhythmic": "减字木兰花"
  }, 
  {
    "author": "贺铸", 
    "paragraphs": [
      "闲情减旧。", 
      "无奈伤春能作瘦。", 
      "桂楫兰舟。", 
      "几送人归我滞留。", 
      "西门官柳。", 
      "满把青青临别手。", 
      "谁共登楼。", 
      "分取烟波一段愁。"
    ], 
    "rhythmic": "减字木兰花"
  }, 
  {
    "author": "贺铸", 
    "paragraphs": [
      "南园清夜。", 
      "临水朱阑垂柳下。", 
      "从坐莲花。", 
      "潋滟觥船泛露华。", 
      "酒阑歌罢。", 
      "双□前愁东去也。", 
      "回想人家。", 
      "芳草平桥一径斜。"
    ], 
    "rhythmic": "减字木兰花"
  }, 
  {
    "author": "贺铸", 
    "paragraphs": [
      "多情多病。", 
      "万斛闲愁量有剩。", 
      "一顾倾城。", 
      "惟觉尊前笑不成。", 
      "探香幽径。", 
      "好住东风谁主领。", 
      "多谢流莺。", 
      "欲别频啼四五声。"
    ], 
    "rhythmic": "减字木兰花"
  }, 
  {
    "author": "贺铸", 
    "paragraphs": [
      "南浦东风落暮潮。", 
      "祓禊人归，相并兰桡。", 
      "回身昵语不胜娇。", 
      "犹碍华灯，扇影频摇。", 
      "重泛青翰顿寂寥。", 
      "魂断高城手漫招。", 
      "佳期应待鹊成桥。", 
      "为问行云，谁伴朝朝。"
    ], 
    "rhythmic": "摊破木兰花・木兰花"
  }, 
  {
    "author": "贺铸", 
    "paragraphs": [
      "芳草裙腰一尺围。", 
      "粉郎香润，清洒蔷薇。", 
      "为嫌风日下楼稀。", 
      "杨柳青阴，深闭朱扉。", 
      "枉是尊前调玉徽。", 
      "彩鸾何事逐鸡飞。", 
      "楚台赋客莫相违。", 
      "留住行云，好待郎归。"
    ], 
    "rhythmic": "摊破木兰花・木兰花"
  }, 
  {
    "author": "贺铸", 
    "paragraphs": [
      "秋半雨凉天。", 
      "望後清蟾未破圆。", 
      "二十四桥游冶处，留连。", 
      "携手娇饶步步莲。", 
      "眉宇有馀妍。", 
      "初破瓜时正妙年。", 
      "玉局弹棋无限意，缠绵。", 
      "肠断吴蚕两处眠。"
    ], 
    "rhythmic": "南乡子"
  }, 
  {
    "author": "贺铸", 
    "paragraphs": [
      "柳岸舣兰舟。", 
      "更结东山谢氏游。", 
      "红泪清歌催落景，回头。", 
      "□出尊前一段愁。", 
      "东水漫西流。", 
      "谁道行云肯驻留。", 
      "无限鲜飙吹芷若，汀洲。", 
      "生羡鸳鸯得自由。"
    ], 
    "rhythmic": "南乡子"
  }, 
  {
    "author": "贺铸", 
    "paragraphs": [
      "暂假临淮东道主，每逃歌舞华筵。", 
      "经年未办买山钱。", 
      "筋骸难强，久坐沐猴禅。", 
      "行拥一舟称浪士，五湖春水如天。", 
      "越人相顾足嫣然。", 
      "何须绣被，来伴拥蓑眠。"
    ], 
    "rhythmic": "临江仙"
  }, 
  {
    "author": "贺铸", 
    "paragraphs": [
      "东山未办终焉计，聊尔西来。", 
      "花苑平台。", 
      "倦客登临第几回。", 
      "连延复道通驰道，十二门开。", 
      "车马尘埃。", 
      "怅望江南雪後梅。"
    ], 
    "rhythmic": "罗敷歌・采桑子"
  }, 
  {
    "author": "贺铸", 
    "paragraphs": [
      "一幅霜绡，麝煤熏腻纹丝缕。", 
      "掩妆无语。", 
      "的是销凝处。", 
      "薄暮兰桡，漾下苹花渚。", 
      "风留住。", 
      "绿杨归路。", 
      "燕子西飞去。"
    ], 
    "rhythmic": "点绛唇"
  }, 
  {
    "author": "贺铸", 
    "paragraphs": [
      "绣幕深朱户，熏炉小象床。", 
      "扶肩醉被冒明珰。", 
      "绣履可怜分破、两鸳鸯。", 
      "梦枕初回雨，啼钿半□妆。", 
      "一钩新月渡横塘。", 
      "谁认凌波微步、袜尘香。"
    ], 
    "rhythmic": "南歌子"
  }, 
  {
    "author": "贺铸", 
    "paragraphs": [
      "心蹙黄金缕，梢垂白玉团。", 
      "孤芳不怕雪霜寒。", 
      "先向百花头上、探春□。", 
      "傍水添新韵，横墙露粉颜。", 
      "夜来和月起凭阑。", 
      "认得暗香微度、有无间。"
    ], 
    "rhythmic": "南歌子"
  }, 
  {
    "author": "贺铸", 
    "paragraphs": [
      "一叶西风生嫩凉。", 
      "彩舟旗影动，背斜阳。", 
      "溪流几曲似回肠。", 
      "高城远，今夜为谁长。", 
      "正节号清狂。", 
      "苎萝标韵美，倚新妆。", 
      "月华歌调转清商。", 
      "尊酒畔，好住伴刘郎。"
    ], 
    "rhythmic": "小重山"
  }, 
  {
    "author": "贺铸", 
    "paragraphs": [
      "林皋叶脱。", 
      "楼下清江阔。", 
      "船里琵琶金捍拨。", 
      "弹断么弦再抹。", 
      "夜潮州渚生寒。", 
      "城头星斗阑干。", 
      "忍话旧游新梦，三千里外长安。"
    ], 
    "rhythmic": "清平乐"
  }, 
  {
    "author": "贺铸", 
    "paragraphs": [
      "沈侯销瘦。", 
      "八咏新题就。", 
      "惆怅酒醒兼梦後。", 
      "带眼如何复旧。", 
      "几时一叶兰舟。", 
      "画桡鸦轧东流。", 
      "新市小桥西畔，有人长倚妆楼。"
    ], 
    "rhythmic": "清平乐"
  }, 
  {
    "author": "贺铸", 
    "paragraphs": [
      "罗襟粉汗和香浥。", 
      "纤指留痕红一捻。", 
      "离亭再卜和欢期，寻见石榴双翠叶。", 
      "危楼欲上危肠怯。", 
      "纵得鸾胶难寸接。", 
      "西风燕子会来时，好付小笺封泪帖。"
    ], 
    "rhythmic": "木兰花・玉楼春"
  }, 
  {
    "author": "贺铸", 
    "paragraphs": [
      "别酒更添红粉泪。", 
      "促成愁醉。", 
      "相逢浅笑合微吟，撩惹到、缠绵地。", 
      "花下解携重附耳。", 
      "佳期深记。", 
      "青翰舟稳绣衾香，谁禁断、东流水。"
    ], 
    "rhythmic": "玉连环・一落索"
  }, 
  {
    "author": "贺铸", 
    "paragraphs": [
      "玉立佳人，韵不减、吴苏小。", 
      "赋深情、华年韶妙。", 
      "叠鼓新歌，最能作、江南调。", 
      "缥缈。", 
      "似阳台、娇云弄晓。", 
      "有客临风，梦後拟、池塘草。", 
      "竟装怀、□愁多少。", 
      "绿绮芳尊，映花月、东山道。", 
      "正要。", 
      "个卿卿、嫣然一笑。"
    ], 
    "rhythmic": "惜奴娇"
  }, 
  {
    "author": "贺铸", 
    "paragraphs": [
      "画桥流水，宛是南州路。", 
      "转柁绿杨湾，恍然间、青楼旧处。", 
      "回肠断尽，犹剩尔多愁，记新声，怀昵语。", 
      "依约对眉宇。", 
      "袜罗香在，祗欠莲随步。", 
      "无物比朝云，恨难续、高唐後赋。", 
      "迢遥此夜，泪枕不成眠，月侵窗，灯映户。", 
      "应见可怜许。"
    ], 
    "rhythmic": "蓦山溪"
  }, 
  {
    "author": "贺铸", 
    "paragraphs": [
      "携手看花深径，扶肩待月斜廊。", 
      "临分少伫已伥伥。", 
      "此段不堪回想。", 
      "欲寄书如天远，难销夜似年长。", 
      "小窗风雨碎人肠。", 
      "更在孤舟枕上。"
    ], 
    "rhythmic": "西江月"
  }, 
  {
    "author": "贺铸", 
    "paragraphs": [
      "桂叶眉丛恨自成。", 
      "锦瑟弦调，双凤和鸣。", 
      "钗梁玉胜挂兰缨。", 
      "帘影沈沈，月堕参横。", 
      "屏护文茵翠织成。", 
      "摘佩牵裾，燕样腰轻。", 
      "清溪百曲可怜生。", 
      "大抵新欢，此夜□情。"
    ], 
    "rhythmic": "摊破木兰花・木兰花"
  }, 
  {
    "author": "贺铸", 
    "paragraphs": [
      "十二层楼，梦回缥缈非烟里。", 
      "此情何寄。", 
      "赖尔荆江水。", 
      "莫谓东君，触处逢桃李。", 
      "留深意。", 
      "温柔乡里。", 
      "自有终焉计。"
    ], 
    "rhythmic": "点绛唇"
  }, 
  {
    "author": "贺铸", 
    "paragraphs": [
      "不堪回首卧云乡。", 
      "羁宦负清狂。", 
      "年来镜湖风月，鱼鸟两相忘。", 
      "秦塞险，楚山苍。", 
      "更斜阳。", 
      "画桥流水，曾见扁舟，几度刘郎。"
    ], 
    "rhythmic": "诉衷情"
  }, 
  {
    "author": "贺铸", 
    "paragraphs": [
      "半销檀粉睡痕新。", 
      "背镜照樱唇。", 
      "临风再歌团扇，深意属何人。", 
      "轻调笑，浅凝颦。", 
      "认情亲。", 
      "最难堪酒，似不胜情，依样伤春。"
    ], 
    "rhythmic": "诉衷情"
  }, 
  {
    "author": "贺铸", 
    "paragraphs": [
      "玉津春水绿如蓝。", 
      "宫柳毵毵。", 
      "桥上东风侧帽檐。", 
      "记佳节、约是重三。", 
      "飞楼十二珠帘。", 
      "恨不贮、当年彩蟾。", 
      "对梦雨廉纤。", 
      "愁随芳草，绿遍江南。"
    ], 
    "rhythmic": "怨三三"
  }, 
  {
    "author": "贺铸", 
    "paragraphs": [
      "楼外屏山秀。", 
      "凭阑新梦後。", 
      "归云何许误心期，候候候。", 
      "到陇梅花，渡江桃叶，断魂招手。", 
      "楚制汗衫旧。", 
      "啼妆曾枕袖。", 
      "东阳咏罢不胜情，瘦瘦瘦。", 
      "隋岸伤离，渭城怀远，一枝烟柳。"
    ], 
    "rhythmic": "醉春风"
  }, 
  {
    "author": "贺铸", 
    "paragraphs": [
      "晓朦胧。", 
      "前溪百鸟啼匆匆。", 
      "啼匆匆。", 
      "凌波人去，拜月楼空。", 
      "去年今日东门东。", 
      "鲜妆辉映桃花红。", 
      "桃花红。", 
      "吹开吹落，一任东风。"
    ], 
    "rhythmic": "忆秦娥"
  }, 
  {
    "author": "贺铸", 
    "paragraphs": [
      "风惊幕。", 
      "灯前细雨檐花落。", 
      "檐花落。", 
      "玉台清镜，泪淹妆薄。", 
      "良时不再须行乐。", 
      "王孙莫负东城约。", 
      "东城约。", 
      "一分春色，为君留著。"
    ], 
    "rhythmic": "忆秦娥"
  }, 
  {
    "author": "贺铸", 
    "paragraphs": [
      "著春衫。", 
      "玉鞭鞭马南城南。", 
      "南城南。", 
      "柔条芳草，留驻金衔。", 
      "粉娥采叶供新蚕。", 
      "蚕饥略许携纤纤。", 
      "携纤纤。", 
      "湔裙淇上，更待初三。"
    ], 
    "rhythmic": "忆秦娥"
  }, 
  {
    "author": "贺铸", 
    "paragraphs": [
      "每恨相逢薄处，可怜欲去迟回。", 
      "犹记新声团扇□，殷勤再引馀杯。", 
      "为问依依杨柳，秋风好住章台。", 
      "疏雨忽随云断，斜阳却送潮回。", 
      "桃叶青山长在眼，几时双楫迎来。", 
      "如待碧阑红药，一年两度花开。"
    ], 
    "rhythmic": "河满子"
  }, 
  {
    "author": "贺铸", 
    "paragraphs": [
      "松门石路秋风扫。", 
      "似不许、飞尘到。", 
      "双携纤手别烟萝，红粉清泉相照。", 
      "几声歌管，正须陶写，翻作伤心调。", 
      "岩阴暝色归云悄。", 
      "恨易失、千金笑。", 
      "更逢何物可忘忧，为谢江南芳草。", 
      "断桥孤驿，冷云黄叶，相见长安道。"
    ], 
    "rhythmic": "御街行"
  }, 
  {
    "author": "贺铸", 
    "paragraphs": [
      "绣幌闲眠晓。", 
      "处处闻啼鸟。", 
      "枕上无情，斜风横雨，落花多少。", 
      "想灞桥、春色老於人，恁江南梦杳。", 
      "往事今何道。", 
      "聊咏池塘草。", 
      "怀县年来，萧萧壮发，可堪频照。", 
      "赖醉乡、佳境许徜徉，惜归欤不早。"
    ], 
    "rhythmic": "连理枝"
  }, 
  {
    "author": "贺铸", 
    "paragraphs": [
      "江南又叹流寓。", 
      "指芳物、伴人迟暮。", 
      "搅晴风絮。", 
      "弄寒烟雨。", 
      "春去更无寻处。", 
      "石城楼观青霞举。", 
      "想艇子、寄谁容与。", 
      "断云荆渚。", 
      "限潮湓浦。", 
      "不见莫愁归路。"
    ], 
    "rhythmic": "金凤钩"
  }, 
  {
    "author": "贺铸", 
    "paragraphs": [
      "露叶栖萤，风枝袅鹊。", 
      "水堂离燕褰珠箔。", 
      "一声横玉吹流云，厌厌凉月西南落。", 
      "江际吴边，山侵楚角。", 
      "兰桡明夜芳洲泊。", 
      "殷勤留语采香人，清尊不负黄花约。"
    ], 
    "rhythmic": "芳洲泊・踏莎行"
  }, 
  {
    "author": "贺铸", 
    "paragraphs": [
      "彼美吴姝唱，繁会阖闾邦。", 
      "千坊万井，斜桥曲水小轩窗。", 
      "缥缈关山台观。", 
      "罗绮云烟相半。", 
      "金石压掁撞。", 
      "痴信东归虏，黑自死心降。", 
      "范夫子，高标韵，秀眉庞。", 
      "功成长往，有人同载世无双。", 
      "物外聊从吾好。", 
      "赖尔工颦妍笑。", 
      "伴醉玉连缸。", 
      "尽任扁舟路，风雨卷秋江。"
    ], 
    "rhythmic": "水调歌头"
  }, 
  {
    "author": "贺铸", 
    "paragraphs": [
      "曲磴斜阑出翠微。", 
      "西州回首思依依。", 
      "风物宛然长在眼，只人非。", 
      "绿树隔巢黄鸟并，沧洲带雨白鸥飞。", 
      "多谢子规啼劝我，不如归。"
    ], 
    "rhythmic": "摊破浣溪沙・山花子"
  }, 
  {
    "author": "贺铸", 
    "paragraphs": [
      "蝉韵清弦，溪横翠縠。", 
      "翩翩彩鹢帆开幅。", 
      "黄帘绛幕掩香风，当筵灿灿人如玉。", 
      "浅黛凝愁，明波转瞩。", 
      "兰情似怨临行促。", 
      "不辞寸断九回肠，殷勤更唱江南曲。"
    ], 
    "rhythmic": "江南曲・踏莎行"
  }, 
  {
    "author": "贺铸", 
    "paragraphs": [
      "鸦轧齐桡，□冬叠鼓。", 
      "浮骖晚下金牛渚。", 
      "莫愁应自有愁时，篷窗今夜潇潇雨。", 
      "杜若芳洲。", 
      "芙蓉别浦。", 
      "依依艳笑逢迎处。", 
      "随潮风自石城来，潮回好寄人传语。"
    ], 
    "rhythmic": "江南曲・踏莎行"
  }, 
  {
    "author": "贺铸", 
    "paragraphs": [
      "小苑浴兰，微波寄叶。", 
      "石城回首山重沓。", 
      "绮窗烟雨梦佳期，飞霞艇子雕檀楫。", 
      "楼回披襟，廊长响屧。", 
      "供愁麝月眉心帖。", 
      "紫箫闲捻度新声，有人偷倚阑干掐。"
    ], 
    "rhythmic": "江南曲・踏莎行"
  }, 
  {
    "author": "贺铸", 
    "paragraphs": [
      "满马京□，装怀春思，翩然笑度江南。", 
      "白鹭芳洲，青蟾雕舰，胜游三月初三。", 
      "舞裙溅水，浴兰佩、绿染纤纤。", 
      "归路要同步障，迎风会卷珠帘。", 
      "离觞未容半酣。", 
      "恨乌樯、已张轻帆。", 
      "秋鬓重来淮上，几换新蟾。", 
      "楼下会看细柳，正摇落清霜拂画檐。", 
      "树犹如此，人何以堪。"
    ], 
    "rhythmic": "楼下柳・天香"
  }, 
  {
    "author": "贺铸", 
    "paragraphs": [
      "窈窕盘门西转路。", 
      "残阳映带青山暮。", 
      "最是长杨攀折苦。", 
      "堪怜许。", 
      "清霜翦断和烟缕。", 
      "春水归期端不负。", 
      "依依照影临南浦。", 
      "留取木兰舟少住。", 
      "无风雨。", 
      "黄昏月上潮平去。"
    ], 
    "rhythmic": "吴门柳・渔家傲"
  }, 
  {
    "author": "贺铸", 
    "paragraphs": [
      "啸度万松千步岭。", 
      "钱湖门外非尘境。", 
      "见底碧漪如眼净。", 
      "岚光映。", 
      "镜屏百曲新磨莹。", 
      "好月为人重破瞑。", 
      "云头艳艳开金饼。", 
      "传语桂娥应奈静。", 
      "堪乘兴。", 
      "尊前听我游仙咏。"
    ], 
    "rhythmic": "吴门柳・渔家傲"
  }, 
  {
    "author": "贺铸", 
    "paragraphs": [
      "巧翦合欢罗胜子，钗头春意翩翩。", 
      "艳歌浅拜笑嫣然。", 
      "愿郎宜此酒，行乐驻华年。", 
      "未是文园多病客，幽襟凄断堪怜。", 
      "旧游梦挂碧云边。", 
      "人归落雁後，思发在花前。"
    ], 
    "rhythmic": "雁後归・临江仙"
  }, 
  {
    "author": "贺铸", 
    "paragraphs": [
      "鸦背夕阳山映断，绿杨风扫津亭。", 
      "月生河影带疏星。", 
      "青松巢白鸟，深竹逗流萤。", 
      "隔水彩舟然绛蜡，碧窗想见娉婷。", 
      "浴兰熏麝助芳馨。", 
      "湘弦弹未半，凄怨不堪听。"
    ], 
    "rhythmic": "雁後归・临江仙"
  }, 
  {
    "author": "贺铸", 
    "paragraphs": [
      "翡翠楼高帘幕薄，温家小玉妆台。", 
      "画眉难称怯人催。", 
      "羞从面色起，娇逐语声来。", 
      "门外木兰花艇子，垂杨风扫纤埃。", 
      "平湖一镜绿萍开。", 
      "缓歌轻调笑，薄暮采莲回。"
    ], 
    "rhythmic": "雁後归・临江仙"
  }, 
  {
    "author": "贺铸", 
    "paragraphs": [
      "午醉厌厌醒自晚，鸳鸯春梦初惊。", 
      "闲花深院听啼莺。", 
      "斜阳如有意，偏傍小窗明。", 
      "莫倚雕阑怀往事，吴山楚水纵横。", 
      "多情人奈物无情。", 
      "闲愁朝复暮，相应两潮生。"
    ], 
    "rhythmic": "鸳鸯梦・临江仙"
  }, 
  {
    "author": "贺铸", 
    "paragraphs": [
      "流水苍山带郭。", 
      "寻尘迹、宛然如昨。", 
      "犹记黄花携手约。", 
      "误重来，小庭花，空自落。", 
      "不怨兰情薄。", 
      "可怜许、彩云漂泊。", 
      "紫燕西飞书漫托。", 
      "碧城中，几青楼，垂画幕。"
    ], 
    "rhythmic": "念彩云・夜游宫"
  }, 
  {
    "author": "贺铸", 
    "paragraphs": [
      "波影翻帘，泪痕凝蜡青山馆。", 
      "故人千里念佳期，襟佩如相款。", 
      "惆怅更长梦短。", 
      "但衾枕、馀芬剩暖。", 
      "半窗斜月，照人肠断，啼鸟不管。"
    ], 
    "rhythmic": "烛影摇红"
  }, 
  {
    "author": "贺铸", 
    "paragraphs": [
      "花院深疑无路通。", 
      "碧纱窗影下，玉芙蓉。", 
      "当时偏恨五更钟。", 
      "分携处，斜月小帘栊。", 
      "楚梦冷沈踪。", 
      "一双金缕枕，半床空。", 
      "画桥临水凤城东。", 
      "楼前柳，憔悴几秋风。"
    ], 
    "rhythmic": "小重山"
  }, 
  {
    "author": "贺铸", 
    "paragraphs": [
      "玉人家，画楼珠箔临津。", 
      "托微风、彩箫流怨，断肠马上曾闻。", 
      "燕堂开、艳妆丛里，调琴思、认歌颦。", 
      "麝蜡烟浓，玉莲漏短，更衣不待酒初醺。", 
      "绣屏掩、枕鸳相就，香气渐暾暾。", 
      "回廊影，疏钟淡月，几许销魂。", 
      "翠钗分、银笺封泪，舞鞋从此生尘。", 
      "住兰舟、载将离恨，转南浦、背西曛。", 
      "记取明年，蔷薇谢後，佳期应未误行云。", 
      "凤城远，楚梅香嫩，先寄一枝春。", 
      "青门外，祗凭芳草，寻访郎君。"
    ], 
    "rhythmic": "绿头鸭・多丽", 
    "tags": [
      "宋词三百首"
    ]
  }, 
  {
    "author": "贺铸", 
    "paragraphs": [
      "秋水斜阳演漾金。", 
      "远山隐隐隔平林。", 
      "几家村落几声砧。", 
      "记得西楼凝醉眼，昔年风物似如今。", 
      "只无人与共登临。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "三扇屏山匝象床。", 
      "背灯偷解素罗裳。", 
      "粉肌和汗自生香。", 
      "易失旧欢劳蝶梦，难禁新恨费鸾肠。", 
      "今宵风月两相忘。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "鼓动城头啼暮鸦。", 
      "过云时送雨些些。", 
      "嫩凉如水透窗纱。", 
      "弄影西厢侵户月，分香东畔拂墙花。", 
      "此时相望抵天涯。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "烟柳春梢蘸晕黄。", 
      "井阑风绰小桃香。", 
      "觉时帘幕又斜阳。", 
      "望处定无千里眼，断来能有几回肠。", 
      "少年禁取恁凄凉。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "梦想西池辇路边。", 
      "玉鞍骄马小辎軿。", 
      "春风十里斗婵娟。", 
      "临水登山漂泊地，落花中酒寂寥天。", 
      "个般情味已三年。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "莲烛啼痕怨漏长。", 
      "吟蛩随月到回廊。", 
      "一屏烟景画潇湘。", 
      "连夜断无行雨梦，隔年犹有著人香。", 
      "此情须信是难忘。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "闲把琵琶旧谱寻。", 
      "四弦声怨却沈吟。", 
      "燕飞人静画堂深。", 
      "欹枕有时成雨梦，隔帘无处说春心。", 
      "一从灯夜到如今。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "鹦鹉无言理翠襟。", 
      "杏花零落昼阴阴。", 
      "画桥流水半篙深。", 
      "芳径与谁寻斗草，绣床终日罢拈针。", 
      "小笺香管写春心。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "鹦鹉惊人促下帘。", 
      "碧纱如雾隔香奁。", 
      "雪儿窥镜晚蛾纤。", 
      "乌鹊桥边河络角，鸳鸯楼外月西南。", 
      "门前嘶马弄金衔。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "宫锦袍熏水麝香。", 
      "越纱裙染郁金黄。", 
      "薄罗依约见明妆。", 
      "绣陌不逢携手伴，绿窗谁是画眉郎。", 
      "春风十里断人肠。"
    ], 
    "rhythmic": "减字浣溪沙・浣溪沙"
  }, 
  {
    "author": "贺铸", 
    "paragraphs": [
      "青翰舟中祓禊筵。", 
      "粉娥窥影两神仙。", 
      "酒阑飞去作非烟。", 
      "重访旧游人不见，雨荷风蓼夕阳天。", 
      "折花临水思茫然。"
    ], 
    "rhythmic": "减字浣溪沙・浣溪沙"
  }, 
  {
    "author": "晁补之", 
    "paragraphs": [
      "水晶宫绕千家，卞山倒影双溪里。", 
      "白苹洲渚，诗成春晚，当年此地。", 
      "行遍瑶台，弄英携手，月婵娟际。", 
      "算多情小杜，风流未睹，空肠断、枝间子。", 
      "一似君恩赐与，贺家湖、千峰凝翠。", 
      "黄粱未熟，红旌已远，南柯旧事。", 
      "常恐重来，夜阑相对，也疑非是。", 
      "向松陵回首，平芜尽处，在青山外。"
    ], 
    "rhythmic": "水龙吟"
  }, 
  {
    "author": "晁补之", 
    "paragraphs": [
      "谓东坡、未老赋归来，天未遣公归。", 
      "向西湖两处秋波一种，飞蔼澄辉。", 
      "又拥竹西歌吹，僧老木兰非。", 
      "一笑千秋事，浮世危机。", 
      "应倚平山栏槛，是醉翁饮处，江雨霏霏。", 
      "送孤鸿相接，今古眼中稀。", 
      "念平生、相从江海，任飘蓬、不遣此心违。", 
      "登临事，更何须惜，吹帽淋衣。"
    ], 
    "rhythmic": "八声甘州", 
    "tags": [
      "西湖"
    ]
  }, 
  {
    "author": "晁补之", 
    "paragraphs": [
      "谓东风、定是海冬来，海上最春先。", 
      "乍微阳破腊，梅心已省，柳意都远。", 
      "雪後南山耸翠，平野欲生烟。", 
      "记得相逢日，如上林边。", 
      "莫叹春光易老，算今年春老，还有明年。", 
      "叹人生难得，常好是朱颜。", 
      "有随轩、金钗十二，为醉娇、一曲踏珠筵。", 
      "功名事，算何如此，花下尊前。"
    ], 
    "rhythmic": "八声甘州"
  }, 
  {
    "author": "晁补之", 
    "paragraphs": [
      "鸥起苹中，鱼惊荷底，画船天上来时。", 
      "翠湾红渚，宛似武陵迷。", 
      "更晚青山更好，孤云带、远雨丝垂。", 
      "清歌里，金尊未掩，谁使动分携。", 
      "竹林、高晋软，阿咸潇散，犹愧风期。", 
      "便弃官终隐，钓叟苔矶。", 
      "纵是鸣鸿云外，应念我、垂翼低飞。", 
      "新词好，他年认取，天际片帆归。"
    ], 
    "rhythmic": "满庭芳"
  }, 
  {
    "author": "晁补之", 
    "paragraphs": [
      "千里相思，况无百里，何妨暮往朝还。", 
      "又正是、梅初淡伫，禽未绵蛮。", 
      "陌上相逢缓辔，风细细、云日斑斑。", 
      "新晴好，得意未妨，行尽青山。", 
      "应携後房小妓，来为我，盈盈对舞花间。", 
      "便拼了、松醪翠满，蜜炬红残。", 
      "谁信轻鞍射虎，清世里、曾有人闲。", 
      "都休说，帘外夜久春寒。"
    ], 
    "rhythmic": "凤凰台上忆吹箫"
  }, 
  {
    "author": "晁补之", 
    "paragraphs": [
      "才短宫慵，命奇人弃，年年故里来远。", 
      "记往岁、莲塘送我，远赴荆蛮。", 
      "莫道风情似旧，青镜里、绿鬓新斑。", 
      "佳人怪，把盏为我，微敛眉山。", 
      "从来嗣宗高韵，独见赏，青云忧绝尘间。", 
      "谩回首、平生醉语，一梦惊残。", 
      "莫笑移花种柳，应备办、投老同闲。", 
      "纵枯槁，松桧奈得霜寒。"
    ], 
    "rhythmic": "凤凰台上忆吹箫"
  }, 
  {
    "author": "晁补之", 
    "paragraphs": [
      "买陂塘、旋栽杨柳，依稀淮岸江浦。", 
      "东皋嘉雨新痕涨，沙觜鸥来鹭聚。", 
      "堪爱处。", 
      "最好是、一川夜月光流渚。", 
      "无人独舞。", 
      "任翠幄张天，柔茵藉地，酒尽未能去。", 
      "青绫被，莫忆金闺故步。", 
      "儒冠曾把身误。", 
      "弓刀千骑成何事，荒了邵平瓜圃。", 
      "君试觑。", 
      "满青镜、星星鬓影今如许。", 
      "功名浪语。", 
      "便似得班超，封侯万里，归计恐迟春。"
    ], 
    "rhythmic": "摸鱼儿"
  }, 
  {
    "author": "晁补之", 
    "paragraphs": [
      "松菊堂深，芰荷池小，长夏清暑。", 
      "燕引雏还，鸠呼妇往，人静郊原趣。", 
      "麦天已过，薄衣轻扇，试起绕园徐步。", 
      "听衡宇、欣欣童稚，共说夜来初雨。", 
      "苍菅径里，紫葳枝上，数点幽花垂露。", 
      "东里催锄，西邻助晌，相戒清晨去。", 
      "斜川归兴，け然满目，回首帝乡何处。", 
      "只愁恐、轻鞭犯夜，灞陵旧路。"
    ], 
    "rhythmic": "永遇乐"
  }, 
  {
    "author": "晁补之", 
    "paragraphs": [
      "归去。", 
      "奈故人、尚作青眼相期，未许明时归去。", 
      "放怀处。", 
      "买得东皋数亩，静爱园林趣。", 
      "任过客、剥啄相呼昼扃户。", 
      "堪笑儿童事业，华颠向谁语。", 
      "草塘人悄，圆荷过微雨。", 
      "都付邯郸，一枕清风，好梦初觉，砌下槐影方停午。"
    ], 
    "rhythmic": "过涧歇"
  }, 
  {
    "author": "晁补之", 
    "paragraphs": [
      "南园佳枝偏宜暑。", 
      "两两三三修篁，新篁新出初齐，猗猗过檐侵户。", 
      "听乱芰荷风，细洒梧桐雨。", 
      "午馀帘影参差，远林蝉声，幽梦残处。", 
      "凝伫。", 
      "既往尽成空，暂遇何曾住。", 
      "算人间事、岂足追思，依依梦中情绪。", 
      "观数点茗浮花，一缕香萦炷。", 
      "怪来人道陶潜，作得羲皇侣。"
    ], 
    "rhythmic": "黄莺儿"
  }, 
  {
    "author": "晁补之", 
    "paragraphs": [
      "红日葵开，映墙遮牖，小斋端午。", 
      "杯展荷金，簪抽笋玉，幽事还数。", 
      "绿窗纤手，朱奁轻缕。", 
      "争斗彩丝艾虎。", 
      "想沈江怨魄归来，空惆怅、对菰黍。", 
      "朱颜老去，清风好在，未减佳辰欢聚。", 
      "趣蜡酒深斟，菖菹细糁，围坐从儿女。", 
      "还同子美，江村长夏，闲对燕飞鸥舞。", 
      "算何须、楚王雄风，方消畏暑。"
    ], 
    "rhythmic": "消息・永遇乐"
  }, 
  {
    "author": "晁补之", 
    "paragraphs": [
      "田野闲来惯。", 
      "睡起初惊晓燕。", 
      "樵青走挂小帘钩，南园昨夜，细雨红芳遍。", 
      "平芜一带烟光浅。", 
      "过尽南归雁。", 
      "俱远。", 
      "凭阑送目空肠断。", 
      "好景难常占。", 
      "过眼韶华如箭。", 
      "莫教鶗鴂送韶华，多情杨柳，为把长条绊。", 
      "清尊满酌谁为伴。", 
      "花下提壶劝。", 
      "何妨醉卧花底，愁容不上春风面。"
    ], 
    "rhythmic": "梁州令叠韵・梁州令"
  }, 
  {
    "author": "晁补之", 
    "paragraphs": [
      "萱草戎葵，松菊堂深犹畏暑，晚云催雨霭帘栊。", 
      "满楼风。", 
      "池莲翻倒小莲红。", 
      "看扫鉴、天清似水，一轮明月却当空。", 
      "画栏中。"
    ], 
    "rhythmic": "酒泉子"
  }, 
  {
    "author": "晁补之", 
    "paragraphs": [
      "春又去，似别佳人幽恨积。", 
      "闲庭院，翠阴满，添昼寂。", 
      "一枝梅最好，至今忆。", 
      "正梦断，炉烟袅，参差疏帘隔。", 
      "为何事、年年春恨，问花应会得。"
    ], 
    "rhythmic": "归田乐"
  }, 
  {
    "author": "晁补之", 
    "paragraphs": [
      "东城南陌路歧斜。", 
      "芳草遍藏遮。", 
      "黄鹂自是来晚，莫恨海棠花。", 
      "惊雪絮，满天涯。", 
      "送春赊。", 
      "问春莫是，忆著东君，自去还家。"
    ], 
    "rhythmic": "诉衷情"
  }, 
  {
    "author": "晁补之", 
    "paragraphs": [
      "春辞我向何处。", 
      "怪草草、夜来风雨。", 
      "一簪华发，少欢饶恨，无计春且住。", 
      "春回常恨寻无路。", 
      "试向我、小园徐步。", 
      "一阑红药，倚风含露。", 
      "春自未曾归去。"
    ], 
    "rhythmic": "金凤钩"
  }, 
  {
    "author": "晁补之", 
    "paragraphs": [
      "雪消闲步花畔。", 
      "试屈指、早春将半。", 
      "樱桃枝上最先到，却恨小梅芳浅。", 
      "忽惊拂水双来燕。", 
      "暗自忆、故人犹远。", 
      "一分风雨占春愁，一来又对花肠断。"
    ], 
    "rhythmic": "金凤钩"
  }, 
  {
    "author": "晁补之", 
    "paragraphs": [
      "永日向人妍，百合忘忧草。", 
      "午枕梦初回，远柳蝉声杳。", 
      "藓井出冰泉，洗瀹烦襟了。", 
      "却挂小帘钩，一缕炉烟袅。"
    ], 
    "rhythmic": "生查子"
  }, 
  {
    "author": "晁补之", 
    "paragraphs": [
      "前岁栽桃，今岁成蹊。", 
      "更黄鹂、久住相知。", 
      "微行清露，细履斜晖。", 
      "对林中侣，闲中我，醉中谁。", 
      "何妨到老，常闲常醉，任功名、生事俱非。", 
      "衰颜难强，拙语多迟。", 
      "但酒同行，月同坐，影同嬉。"
    ], 
    "rhythmic": "行香子"
  }, 
  {
    "author": "晁补之", 
    "paragraphs": [
      "小园过午，便觉凉生翠柏。", 
      "戎葵闲出墙红，萱草静依径绿。", 
      "还是去年，浮瓜沈李，追凉故绕池边竹。", 
      "小筵促。", 
      "忽忆杨梅正熟。", 
      "下山南畔，画舸笙歌逐。", 
      "愁凝目。", 
      "使君彩笔，佳人锦字，断弦怎续。", 
      "尽日栏干曲。"
    ], 
    "rhythmic": "诉衷情"
  }, 
  {
    "author": "晁补之", 
    "paragraphs": [
      "小楼新创堪临远。", 
      "一带寒山都入眼。", 
      "人间应未觉春归，楼上已先变柳眼。", 
      "风威自与微阳战。", 
      "雪意不遮残腊换。", 
      "少须文栋燕双回，来看东城花一片。"
    ], 
    "rhythmic": "木兰花・玉楼春"
  }, 
  {
    "author": "晁补之", 
    "paragraphs": [
      "归鸟翩翩，楼上黄昏。", 
      "黯天气、残照馀痕。", 
      "曲阑干里，有个愁人。", 
      "向不言中，千载事，一年春。", 
      "春来似客，春归如云。", 
      "付楼前、行路双轮。", 
      "倾江变酒，举斛为尊。", 
      "断浮生外，愁千丈，不关身。"
    ], 
    "rhythmic": "行香子"
  }, 
  {
    "author": "晁补之", 
    "paragraphs": [
      "小楼独上暮锺时。", 
      "红霞楼外飞。", 
      "烟中远鸟一双归。", 
      "城门灯火微。", 
      "横短吹，傍危梯。", 
      "冰轮涌海迟。", 
      "天涯幽恨有谁知。", 
      "凉风时动衣。"
    ], 
    "rhythmic": "阮郎归"
  }, 
  {
    "author": "晁补之", 
    "paragraphs": [
      "梅梢琼绽，东君次第开桃李。", 
      "痛年年、好风景，无事对花垂泪。", 
      "园里。", 
      "旧赏处、幽葩柔条，一一动芳意。", 
      "恨心事。", 
      "春来间阻，忆年时、把罗袂。", 
      "雅戏。", 
      "樱桃红颗，为插边明丽。", 
      "又渐是。", 
      "樱桃尝新，忍把旧游重记。", 
      "何意。", 
      "便云收雨歇，瓶沈簪折两无计。", 
      "谩追悔。", 
      "凭谁向说，只厌厌地。"
    ], 
    "rhythmic": "引驾行"
  }, 
  {
    "author": "晁补之", 
    "paragraphs": [
      "渐老闲情减。", 
      "春山事、撩心眼。", 
      "似血桃花，似雪梨花相间。", 
      "望极雅川，阳焰迷归雁。", 
      "征鞍方长坂。", 
      "正魂乱。", 
      "旧事如云散。", 
      "良游盛年俱换。", 
      "罢说功名，但觉青山归晚。", 
      "记插宫花，扶醉蓬莱殿。", 
      "如今霜尘满。"
    ], 
    "rhythmic": "碧牡丹"
  }, 
  {
    "author": "晁补之", 
    "paragraphs": [
      "双鸳池沼水融融。", 
      "桂堂东。", 
      "又春风。", 
      "今日看花，花胜去年红。", 
      "把酒问花花不语，携手处，遍芳丛。", 
      "留春且住莫匆匆。", 
      "秉金笼。", 
      "夜寒浓。", 
      "沈醉插花，走马月明中。", 
      "待得醒时君不见，不随水，即随风。"
    ], 
    "rhythmic": "江神子・江城子"
  }, 
  {
    "author": "晁补之", 
    "paragraphs": [
      "风雨过中秋，愁对画帘银烛。", 
      "那更气迟节晚，负重阳金菊。", 
      "月期花信尚参差。", 
      "功名更难卜。", 
      "何事四时俱好，□一杯一曲。"
    ], 
    "rhythmic": "好事近"
  }, 
  {
    "author": "晁补之", 
    "paragraphs": [
      "花恨月恼。", 
      "更夏有凉风，冬轩雪皎。", 
      "闲事不关心，算四时皆好。", 
      "从来又说，春台登览，人意多同，常是惜、春过了。", 
      "须痛饮，莫放欢情草草。", 
      "年少。", 
      "尚忆瑶阶，得隽寻芳，骖东城，适见垂鞭，南陌，又逢低帽。", 
      "莺花荡眼，功名满意，无限嬉游，荣华事、如梦杳。", 
      "伤富贵浮云，曾萦怀抱。", 
      "为春醉倒。", 
      "愿花更好。", 
      "春休老。", 
      "开口笑。", 
      "占醉乡、莫教人到。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "当时我醉，美人颜色，如花堪悦。", 
      "今日美人去，恨天涯离别。", 
      "青楼朱箔，婵娟蟾桂，三五初圆，伤二八、还又缺。", 
      "空伫立，一望一见心绝。", 
      "心绝。", 
      "顿成凄凉，千里音尘，一梦欢娱，推枕惊巫山远，洒泪对湘江阔。", 
      "美人不见，愁人看花，心乱含愁，奏绿绮、弦清切。", 
      "何处有知音，此恨难说。", 
      "怨歌未阕。", 
      "恐暮雨收、行云歇。", 
      "窗梅发。", 
      "乍似睹、芳容冰洁。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "问春何苦匆匆，带风伴雨如驰骤。", 
      "幽葩细萼，小园低槛，壅培未就。", 
      "吹尽繁红，占春长久，不如垂柳。", 
      "算春常不老，人愁春老，愁只是、人间有。", 
      "春恨十常八九。", 
      "忍轻辜、芳醪经口。", 
      "那知自是，桃花结子，不因春瘦。", 
      "世上功名，老来风味，春归时候。", 
      "纵樽前痛饮，狂歌似旧，情难依旧。"
    ], 
    "rhythmic": "水龙吟", 
    "tags": [
      "宋词三百首"
    ]
  }, 
  {
    "author": "晁补之", 
    "paragraphs": [
      "裙芳老尽，海棠花时候。", 
      "雨过寒轻好清昼。", 
      "最妖饶一段，全是初开，云鬟小，涂粉施朱未就。", 
      "全开还自好，骀荡春馀，百样宫罗斗繁绣。", 
      "纵无语也，心应恨我来迟，恰柳絮、将春归後。", 
      "醉犹倚柔柯，怯黄昏，这一点愁，须共花同瘦。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "年年青眼。", 
      "为江梅肠断。", 
      "一句新诗思无限。", 
      "向碧琼枝上，白玉葩中、春犹浅。", 
      "一点龙香清远。", 
      "谁抛倾国艳。", 
      "昨夜前村，都恐东皇未曾见。", 
      "正倚墙红杏，芳意浓时，惊千片。", 
      "何许飘零仙馆。", 
      "待冰雪丛中看奇姿，乍一笑能回，上林冬暖。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "雪里清香，月下疏枝。", 
      "更无花、比并琼姿。", 
      "一年一见，千绕千回。", 
      "向未开时，愁花放，恐花飞。", 
      "芳樽移就，幽葩折取，似玉人，携手同归。", 
      "杨州应记，东阁逢时。", 
      "恨刘郎误，题诗句，怨桃溪。"
    ], 
    "rhythmic": "行香子"
  }, 
  {
    "author": "晁补之", 
    "paragraphs": [
      "开时似雪。", 
      "谢时似雪。", 
      "花中奇绝。", 
      "香非在蕊，香非在萼，骨中香彻。", 
      "占溪风，留溪月。", 
      "堪羞损、山桃如血。", 
      "直饶更、疏疏淡淡，终有一般情别。"
    ], 
    "rhythmic": "盐角儿"
  }, 
  {
    "author": "晁补之", 
    "paragraphs": [
      "黄花过也。", 
      "月酒何曾把。", 
      "寒蝶多情爱潇洒。", 
      "晴日双双飞下。", 
      "沈吟独倚朱阑。", 
      "采芳贻向□边。", 
      "枕上醉排金靥，幽香付与谁怜。"
    ], 
    "rhythmic": "清平乐"
  }, 
  {
    "author": "晁补之", 
    "paragraphs": [
      "去年初见早梅芳。", 
      "一春忙。", 
      "短红墙。", 
      "马上不禁、花恼只颠狂。", 
      "苏晋长斋犹好事，时唤我，举离觞。", 
      "今年春事更茫茫。", 
      "浅宫妆。", 
      "断人肠。", 
      "一点多情、天赐骨中香。", 
      "赖有飞凫贤令尹，同我过，小横塘。"
    ], 
    "rhythmic": "江神子・江城子"
  }, 
  {
    "author": "晁补之", 
    "paragraphs": [
      "人间花老，天涯春去，扬州别是风光。", 
      "红药万株，佳名千种，天然浩态狂香。", 
      "尊贵御衣黄。", 
      "未便教西洛，独占花王。", 
      "困倚东风，汉宫谁敢斗新妆。", 
      "年年高会维阳。", 
      "看家夸绝艳，人诧奇芳。", 
      "结蕊当屏，联葩就幄，红遮绿绕华堂。", 
      "花面映交相。", 
      "更秉菅观洧，幽意难忘。", 
      "罢酒风亭，梦魂惊恐在仙乡。"
    ], 
    "rhythmic": "望海潮"
  }, 
  {
    "author": "晁补之", 
    "paragraphs": [
      "百紫千红，占春多少，共推绝世花王。", 
      "西都万家俱好，不为姚黄。", 
      "谩肠断巫阳。", 
      "对沈香、亭北新妆。", 
      "记清平调，词成进了，一梦仙乡。", 
      "天葩秀出无双。", 
      "倚朝晖，半如酣酒成狂。", 
      "无言自有，檀心一点偷芳。", 
      "念往事情伤。", 
      "又新艳、曾说滁阳。", 
      "纵归来晚，君王殿後，别是风光。"
    ], 
    "rhythmic": "夜合花"
  }, 
  {
    "author": "晁补之", 
    "paragraphs": [
      "百紫千红翠。", 
      "唯有琼花特异。", 
      "便是当年，唐昌观中玉蕊。", 
      "尚记得、月里仙人来赏，明日喧传都市。", 
      "甚时又，分与扬州本，一朵冰姿难比。", 
      "曾向无双亭边，半酣独倚。", 
      "似梦觉，晓出瑶台十里。", 
      "犹忆飞琼标致。"
    ], 
    "rhythmic": "下水船"
  }, 
  {
    "author": "晁补之", 
    "paragraphs": [
      "雨过园亭绿暗时。", 
      "樱桃红颗压枝低。", 
      "绿兼红好眼中迷。", 
      "荔子天教生处远，风流一种阿谁知。", 
      "最红深处有黄鹂。"
    ], 
    "rhythmic": "浣溪沙"
  }, 
  {
    "author": "晁补之", 
    "paragraphs": [
      "心忆春归，似佳人未来，香径无迹。", 
      "雪里江梅，因甚早知消息。", 
      "百卉芳心正寂。", 
      "夜不寐、幽姿脉脉。", 
      "图清晓、先作宫妆，似防人见偷得。", 
      "真香媚情动魄。", 
      "算当时寿阳，无此标格。", 
      "应寄扬州，何郎旧曾相识。", 
      "花似何郎鬓白。", 
      "恐花笑、逢花羞摘。", 
      "那堪羌管惊心。", 
      "也随繁杏抛掷。"
    ], 
    "rhythmic": "万年欢"
  }, 
  {
    "author": "晁补之", 
    "paragraphs": [
      "常岁海棠时，偷闲须到。", 
      "多病寻芳懒春老。", 
      "偶来恰值，半谢妖绕犹好。", 
      "便呼诗酒伴，同倾倒。", 
      "繁枝高荫，疏枝低绕。", 
      "花底杯盘花影照。", 
      "多情一片，恨我归来不早。", 
      "断肠铺碎锦，门前道。"
    ], 
    "rhythmic": "感皇恩"
  }, 
  {
    "author": "晁补之", 
    "paragraphs": [
      "今春闰好。", 
      "怪重阳菊早。", 
      "满槛煌煌看霜晓。", 
      "唤金钱翠雨，不称标容，潇洒意、陶潜诗中能道。", 
      "不应夸绝艳，曾妒春华，因甚东君意不到。", 
      "又似锁，三千汉女，偏教明妃、怨西风边草。", 
      "也何必、牛山苦沾衣，算只好龙山，醉狂吹帽。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "众芳残。", 
      "海棠正轻盈，绿鬓朱颜。", 
      "碎锦繁绣，更柔柯映碧，纤搊匀殷。", 
      "谁与将红间白，采熏笼、仙衣覆斑斓。", 
      "如有意、浓妆淡抹，斜倚阑干。", 
      "夭饶向晚春後，惯困欹晴景，愁怕朝寒。", 
      "纵有狂雨，便离披损，不奈幽闲。", 
      "素李来禽总俗，谩遮映、终羞格疏顽。", 
      "谁采顾，斜风教舞，月下庭间。"
    ], 
    "rhythmic": "喜朝天・踏莎行"
  }, 
  {
    "author": "晁补之", 
    "paragraphs": [
      "青帝晓来风，偏傍梅梢紧。", 
      "未放玉肌开，已觉龙香喷。", 
      "此意比佳人，争奈非朱粉。", 
      "惟有许飞琼，风味依稀近。"
    ], 
    "rhythmic": "生查子"
  }, 
  {
    "author": "晁补之", 
    "paragraphs": [
      "庐山瑶草四时春。", 
      "烟锁上宫门。", 
      "记得南游，偶寻飞涧，一洗庾公尘。", 
      "香炉高咏君家事，文采近前人。", 
      "它日骑鲸，尚怜迷路，与问众仙真。"
    ], 
    "rhythmic": "少年游", 
    "tags": [
      "庐山"
    ]
  }, 
  {
    "author": "晁补之", 
    "paragraphs": [
      "如今田野谩抛春。", 
      "红雨掩衡门。", 
      "懒读诗书，欠伸扶杖，几案任生尘。", 
      "纵教便向东山老，谁知是个中人。", 
      "莫怪年来，倦寻城市，嫌我性情真。"
    ], 
    "rhythmic": "少年游"
  }, 
  {
    "author": "晁补之", 
    "paragraphs": [
      "华鬓春风，长歌罢、伤今感昨。", 
      "春正好、瑶墀已叹，侍臣冥寞。", 
      "牙帐尘昏馀剑戟，翠帷月冷虚弦索。", 
      "记往岁、龙坂误曾登，今飘泊。", 
      "贤人命，从来薄。", 
      "流水意，知谁托。", 
      "绕南枝身似，未眠飞鹊。", 
      "射虎山边寻旧迹，骑鲸海上追前约。", 
      "便江湖、与世永相忘，还堪乐。"
    ], 
    "rhythmic": "满江红"
  }, 
  {
    "author": "晁补之", 
    "paragraphs": [
      "丹府黄香堪笑。", 
      "章台坠鞭年少。", 
      "细雨春风花落处，醉里中人传诏。", 
      "却上五湖船，悲歌楚狂同调。", 
      "青草荆江波渺。", 
      "香炉紫霄簪小。", 
      "人去江山长依旧，幼妇空传辞妙。", 
      "洒泪作招魂，枫林子规啼晓。"
    ], 
    "rhythmic": "离亭宴"
  }, 
  {
    "author": "晁补之", 
    "paragraphs": [
      "江头苑外。", 
      "常记同朝退。", 
      "飞骑轧，鸣珂碎。", 
      "齐呕云绕扇，赵舞风回带。", 
      "严鼓断，杯盘藉草犹相对。", 
      "洒涕谁能会。", 
      "醉卧藤阴盖。", 
      "人已去，词空在。", 
      "兔园高宴悄，虎观英游改。", 
      "重感慨，惊涛自卷珠沈海。"
    ], 
    "rhythmic": "千秋岁"
  }, 
  {
    "author": "晁补之", 
    "paragraphs": [
      "黯黯青山红日暮。", 
      "浩浩大江东注。", 
      "馀霞散绮，向烟波路。", 
      "使人愁，长安远，在何处。", 
      "几点渔灯小，迷近坞。", 
      "一片客帆低，傍前浦。", 
      "暗想平生，自悔儒冠误。", 
      "觉阮途穷，归心阻。", 
      "断魂素月，一千里、伤平楚。", 
      "怪竹枝歌，声声怨，为谁苦。", 
      "猿鸟一时啼，惊岛屿。", 
      "烛暗不成眠，听津鼓。"
    ], 
    "rhythmic": "迷神引"
  }, 
  {
    "author": "晁补之", 
    "paragraphs": [
      "莫话南征，船头转、三千馀里。", 
      "未叹此、浮生飘荡，但伤佳会。", 
      "满眼青山芳草外，半篙碧水斜阳里。", 
      "问此中、何处芰荷深，渔人指。", 
      "清时事，羁游意。", 
      "尽付与，狂歌醉。", 
      "有多才南阮，自为知己。", 
      "不似朱公江海去，未成陶令田园计。", 
      "便楚乡、风景胜吾乡，何人对。"
    ], 
    "rhythmic": "满江红"
  }, 
  {
    "author": "晁补之", 
    "paragraphs": [
      "暮草蛩吟噎。", 
      "暗柳萤飞灭。", 
      "空庭雨过，西风紧，飘黄叶。", 
      "卷书帷寂静，对此伤离别。", 
      "重感叹、中秋数日又圆月。", 
      "沙觜樯杆上，淮水阔。", 
      "有飞凫客，词珠玉，气冰雪。", 
      "且莫教皓月，照影惊华发。", 
      "问几时、清尊夜景共佳节。"
    ], 
    "rhythmic": "古阳关・阳关引"
  }, 
  {
    "author": "晁补之", 
    "paragraphs": [
      "暗忆少年豪气，烂南国、蓬岛风光。", 
      "醉倚吴王宫殿，不解悲凉。", 
      "舞犹慵、小腰似柳，歌尚怯、娇语如簧。", 
      "好林塘。", 
      "玳筵留住，彩舫携将。", 
      "清狂。", 
      "扬州一梦，中山千日，名利都忘。", 
      "细数从前，眼中欢事尽成伤。", 
      "去船迷，乱花流水，遗佩悄、寒草空江。", 
      "黯愁肠。", 
      "暮云吟断，青鬓成霜。"
    ], 
    "rhythmic": "玉蝴蝶"
  }, 
  {
    "author": "晁补之", 
    "paragraphs": [
      "柳老荷花尽。", 
      "夜来霜落平湖净。", 
      "征雁横天鸥舞乱，鱼游清镜。", 
      "又还是、当年我向江南兴。", 
      "移画船、深渚蒹葭映。", 
      "对半篙碧水，满眼青山魂凝。", 
      "一番伤华鬓。", 
      "放歌狂饮犹堪逞。", 
      "水驿孤帆明夜事，此欢重省。", 
      "梦回处、诗塘春草愁难整。", 
      "官情与、归期终朝竞。", 
      "记它年相访，认取斜川三迳。"
    ], 
    "rhythmic": "安公子"
  }, 
  {
    "author": "晁补之", 
    "paragraphs": [
      "山水光中清无暑。", 
      "是我消魂别处。", 
      "只有多情雨。", 
      "会人深意留人住。", 
      "不见梅花来已暮。", 
      "未见荷花又去。", 
      "图画他年觑。", 
      "断肠千古苕溪路。"
    ], 
    "rhythmic": "惜分飞"
  }, 
  {
    "author": "晁补之", 
    "paragraphs": [
      "消暑楼前双溪市。", 
      "尽住水晶宫里。", 
      "人共荷花丽。", 
      "更无一点尘埃气。", 
      "不会史君匆匆至。", 
      "又作匆匆去计。", 
      "谁解连红袂。", 
      "大家都把兰舟系。"
    ], 
    "rhythmic": "惜分飞"
  }, 
  {
    "author": "晁补之", 
    "paragraphs": [
      "忆向吴兴假守。", 
      "双溪四垂高柳。", 
      "仪凤桥边兰舟过，映水雕甍华牖。", 
      "烛下小红妆，争看史君归後。", 
      "携手松亭难又。", 
      "题诗水轩依旧。", 
      "多少绿荷相倚恨，背立西风回首。", 
      "怅望采莲人，烟波万重吴岫。"
    ], 
    "rhythmic": "离亭宴"
  }, 
  {
    "author": "晁补之", 
    "paragraphs": [
      "欲买庐山，山前三亩，小桥横过松间。", 
      "变名吴市，谁认旧容颜。", 
      "最好栖贤峡外，应自此、都隔尘寰。", 
      "人稀到，壶中化国，光景更堪闲。", 
      "无心，求至道，柴门闭了，饱睡甘餐。", 
      "幸儿成孙长，为扫家山。", 
      "若问它年归去，蓦地也、双桨来还。", 
      "愁难舍，清风万壑，高处正跻攀。"
    ], 
    "rhythmic": "满庭芳", 
    "tags": [
      "庐山"
    ]
  }, 
  {
    "author": "晁补之", 
    "paragraphs": [
      "闲说秋来，乘槎心懒，梦回三岛波间。", 
      "便思黄帽，同我老山颜。", 
      "上界仙人官府，何似我、萧散尘寰。", 
      "云无止，流泉自急，此意本来闲。", 
      "寂寥，松桂圃，陪君好语，亦可忘餐。", 
      "况琼枝玉蕊，秀满春山。", 
      "若问幽栖何意，莫道是、飞鸟知还。", 
      "无言处，孙登半岭，高韵更难攀。"
    ], 
    "rhythmic": "满庭芳"
  }, 
  {
    "author": "晁补之", 
    "paragraphs": [
      "归去来兮，名山何处，梦中庐阜嵯峨。", 
      "二林深处，幽士往来多。", 
      "自画远公莲社，教儿诵、李白长歌。", 
      "如重到，丹崖翠户，琼草秀金坡。", 
      "生绡，双幅上，诸贤中屦，文彩天梭。", 
      "社中客，禅心古井无波。", 
      "我似渊明逃社，怡颜盼、百尺庭柯。", 
      "牛闲放，溪童任懒，吾已废鞭蓑。"
    ], 
    "rhythmic": "满庭芳"
  }, 
  {
    "author": "晁补之", 
    "paragraphs": [
      "庐山小隐。", 
      "渐年来疏懒，浸浓归兴。", 
      "彩桥飞过，深溪地底，奔雷馀韵。", 
      "香炉照日，望处与、青霄近。", 
      "想群仙，呼我应远，怪来须丝垂镜。", 
      "海上云车回轫。", 
      "少姑传、金母信。", 
      "森翠裾琼佩，落日初霞，纷纭相映。", 
      "谁见壶中景。", 
      "花洞里、杳然渔艇。", 
      "别是个、潇洒乾坤，世情尘土休问。"
    ], 
    "rhythmic": "尾犯", 
    "tags": [
      "庐山"
    ]
  }, 
  {
    "author": "晁补之", 
    "paragraphs": [
      "去年时。", 
      "正愁绝，过却红杏飞。", 
      "沈吟杏子青时。", 
      "追悔负好花枝。", 
      "今年又春到，傍小阑、日日数花期。", 
      "花有信，人却无凭，故教芳意迟迟。", 
      "及至待得融怡。", 
      "未攀条拈蕊，已叹春归。", 
      "怎得春如天不老，更教花与月相随。", 
      "都将命、拼与酬花，似岘山、落日客犹迷。", 
      "尽归路，拍手拦街，笑人沈醉如泥。"
    ], 
    "rhythmic": "尉迟杯"
  }, 
  {
    "author": "晁补之", 
    "paragraphs": [
      "喜秋晴。", 
      "淡云萦缕，天高群雁南征。", 
      "正露冷初减兰红，风紧潜雕柳翠，愁人漏长梦惊。", 
      "重阳景物凄清。", 
      "渐老何时无事，当歌好在多情。", 
      "暗自想、朱颜并游同醉，官名缰锁，世路蓬萍。", 
      "难相见，赖有黄花满把，从教渌酒深倾。", 
      "醉休醒。", 
      "醒来旧愁旋生。"
    ], 
    "rhythmic": "八六子"
  }, 
  {
    "author": "晁补之", 
    "paragraphs": [
      "尽说彭门新半刺，昆吾剸玉如泥。", 
      "功名馀事不须为。", 
      "才情诗里见，风味酒边知。", 
      "好在阿咸同老也，青云往岁心期。", 
      "千锺百首兴来时。", 
      "伯伦从妇劝，元亮信儿痴。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "十岁儿曹同砚席，华裾织翠如葱。", 
      "一生心事醉吟中。", 
      "相逢俱白首，无语对西风。", 
      "莫道尊前情调减，衰颜得酒能红。", 
      "可怜此会意无穷。", 
      "夜阑人总睡，独绕菊花丛。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "谯园幽古，烟锁前朝桧。", 
      "摇落枣红时，满园空、几株苍翠。", 
      "史君才誉，金殿握兰人。", 
      "将风调，改荒凉，便是嬉游地。", 
      "刘郎莫问，去後桃花事。", 
      "司马更堪怜，掩金觞、琵琶催泪。", 
      "愁来不醉。", 
      "不醉奈愁何，汝南周，东阳沈，劝我如何醉。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "金樽玉酒，佳味名仙桧。", 
      "恐是九龙泉，堪一饮、霜毛却翠。", 
      "何须说此，只但饮陶陶，灯光底，百花春，自是仙家地。", 
      "星郎早贵，惯见风流事。", 
      "留我不须归，倒尊空、烛堆红泪。", 
      "飞凫令尹，才调更翩翩，休吊古，枉伤神，有兴来同醉。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "兰台仙史，好在多情否。", 
      "不寄一行书，过西风、飞鸿去後。", 
      "功名心事，千载与君同，只狂饮，只狂吟，绿鬓殊非旧。", 
      "山歌村馆，愁醉浔阳叟。", 
      "且借两州春，看一曲、樽前舞袖。", 
      "古来毕竟，何处是功名，不同饮，不同吟，也劝时开口。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "扬州全盛，往事今何处。", 
      "帆锦两明珠，蔷薇、月中嬉语。", 
      "朱衣白面，公子似神仙，登云屿。", 
      "临烟渚。", 
      "狂醉成怀古。", 
      "兰舟归後，谁与春为主。", 
      "吟笑我重来，倚琼花、东风日暮。", 
      "吴霜点鬓，流落共天涯，竹西路。", 
      "高阳侣。", 
      "魂梦应相遇。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "牵人意。", 
      "高堂照碧临烟水。", 
      "清秋至。", 
      "东山时伴，谢公携妓。", 
      "黄菊虽残堪泛蚁。", 
      "乍寒犹有重阳味。", 
      "应相记。", 
      "坐中少个，孟嘉狂醉。"
    ], 
    "rhythmic": "忆秦娥"
  }, 
  {
    "author": "晁补之", 
    "paragraphs": [
      "丝管闹南湖，湖上醉游时晚。", 
      "独看小桥官柳，泪无言偷满。", 
      "坐中谁唱解愁辞，红妆劝金盏。", 
      "物是奈人非是，负东风心眼。"
    ], 
    "rhythmic": "好事近"
  }, 
  {
    "author": "晁补之", 
    "paragraphs": [
      "西城北渚旧追随。", 
      "荒台今是非。", 
      "白苹无主绿蒲迷。", 
      "停舟忆旧时。", 
      "双鸭戏，乱鸥飞。", 
      "人家烟雨西。", 
      "不成携手折芳菲。", 
      "兰绕惆怅归。"
    ], 
    "rhythmic": "阮郎归"
  }, 
  {
    "author": "晁补之", 
    "paragraphs": [
      "一濠秋水净涟漪。", 
      "红妆照水嬉。", 
      "攀条寻藕怯船移。", 
      "浮萍湿绣衣。", 
      "临好景，惜轻归。", 
      "夕阳州渚迷。", 
      "城门灯火簇轮蹄。", 
      "沙鸥飞去时。"
    ], 
    "rhythmic": "阮郎归"
  }, 
  {
    "author": "晁补之", 
    "paragraphs": [
      "儿童嬉戏杏花堤。", 
      "春归不解悲。", 
      "重来草露湿人衣。", 
      "无花空绕枝。", 
      "曾学道，久望机。", 
      "一尊甘若饴。", 
      "平生鱼鸟与同归。", 
      "临风心自知。"
    ], 
    "rhythmic": "阮郎归"
  }, 
  {
    "author": "晁补之", 
    "paragraphs": [
      "往岁真源谪去。", 
      "红泪扬州留住。", 
      "饮罢一帆东，去入楚江寒雨。", 
      "无绪。", 
      "无绪。", 
      "今夜秦淮泊处。"
    ], 
    "rhythmic": "宴桃源・如梦令"
  }, 
  {
    "author": "晁补之", 
    "paragraphs": [
      "王孙眉宇凤凰雏。", 
      "天与世情疏。", 
      "扬州坐上琼花底，佩锦囊、曾忆奚奴。", 
      "金盏醉挥，满身花影，红袖竞来扶。", 
      "十年一梦访林居。", 
      "离缺重踯躇。", 
      "应怜肺病临邛客，寄洞庭、春色双壶。", 
      "天气未佳，梅花正好，曾醉燕堂无。"
    ], 
    "rhythmic": "一丛花", 
    "tags": [
      "洞庭湖"
    ]
  }, 
  {
    "author": "晁补之", 
    "paragraphs": [
      "碧山无意解银鱼。", 
      "花底且携壶。", 
      "华颠又喜熊罴且，笑骐骥，老反为驹。", 
      "文史渐抛，功名更懒，随处见真如。", 
      "高情敢并汉庭疏。", 
      "长揖去田庐。", 
      "囊无上赐金堪散，也未妨、山猎溪渔。", 
      "廉颇纵强，莫随年少，白马向黄榆。"
    ], 
    "rhythmic": "一丛花"
  }, 
  {
    "author": "晁补之", 
    "paragraphs": [
      "飞凫仙令气如虹。", 
      "脱屐向尘笼。", 
      "凌烟画像云台议，似眼前、百草春风。", 
      "盏里圣贤，壶中天地，高兴更谁同。", 
      "应怀得隽大明宫。", 
      "无事老冯公。", 
      "玉山且向花间倒，任从笑、老入花丛。", 
      "三径步馀，一枝眠稳，心事付千锺。"
    ], 
    "rhythmic": "一丛花"
  }, 
  {
    "author": "晁补之", 
    "paragraphs": [
      "曾唱牡丹留客饮，明年何处相逢。", 
      "忽惊鹊起落梧桐。", 
      "绿荷多少恨，回首背西风。", 
      "莫叹今宵身是客，一尊未晓犹同。", 
      "此身应似去来鸿。", 
      "江湖春水阔，归梦故园中。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "常记河阳花县里，恰如饭颗山逢。", 
      "春城何处满丝桐。", 
      "纶巾并羽扇，君有古人风。", 
      "重向梁王台畔见，黄花绿酒谁同。", 
      "新诗别後寄南鸿。", 
      "回头思照碧，人在白云中。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "帐饮都门春浪惊。", 
      "东飞身与白鸥轻。", 
      "淮山一点眼初明。", 
      "谁使梦回兰芷国，却将春去凤凰城。", 
      "樯乌风转不胜情。"
    ], 
    "rhythmic": "浣溪沙"
  }, 
  {
    "author": "晁补之", 
    "paragraphs": [
      "无穷官柳，无情画舸，无根行客。", 
      "南山尚相送，只高城人隔。", 
      "罨画园林溪绀碧。", 
      "算重来、尽成陈迹。", 
      "刘郎鬓如此，况桃花颜色。"
    ], 
    "rhythmic": "忆少年", 
    "tags": [
      "宋词三百首"
    ]
  }, 
  {
    "author": "晁补之", 
    "paragraphs": [
      "旧山铅椠倦栖迟。", 
      "叩宸闱。", 
      "向淮圻。", 
      "五马行春，初喜後车随。", 
      "太守风流容客醉，花压帽，酒淋衣。", 
      "隋宫烟外草萋萋。", 
      "菊花时。", 
      "动旌旗。", 
      "起舞留公，且住慰相思。", 
      "王粲诗成何处寄，人北去，雁南飞。"
    ], 
    "rhythmic": "江神子・江城子"
  }, 
  {
    "author": "晁补之", 
    "paragraphs": [
      "江南载酒平生事。", 
      "游宦如萍寄。", 
      "蓬山归路傍银台。", 
      "还是扬州一梦、却惊回。", 
      "年年后土春来早。", 
      "不负金尊倒。", 
      "明年珠履赏春时。", 
      "应寄琼花一朵、慰相思。"
    ], 
    "rhythmic": "虞美人"
  }, 
  {
    "author": "晁补之", 
    "paragraphs": [
      "诸阮英游，尽千锺饮量，百丈词源。", 
      "对舞春风，螺髻小双莲。", 
      "念两处、登高临远，又伤芳物新年。", 
      "此泪不待，桓伊危柱哀弦。", 
      "身闲未应无事，趁栽梅径里，插柳池边。", 
      "野鹤飘飖，幽兴在青田。", 
      "也莫话、书生豪气，更铭功业燕然。", 
      "毕竟得意，何如月下花前。"
    ], 
    "rhythmic": "金盏倒垂莲"
  }, 
  {
    "author": "晁补之", 
    "paragraphs": [
      "休说将军，解弯弓掠地，岭河源。", 
      "彩笔题诗，绿水映红莲。", 
      "算总是、风流馀事，会须行乐□年。", 
      "况有一部，随轩脆管繁弦。", 
      "多情旧游尚忆，寄秋风万里，鸿雁天边。", 
      "未学元龙，豪气笑求田。", 
      "也莫为、庭槐兴叹，便伤摇落凄然。", 
      "後会一笑，犹堪醉倒花前。"
    ], 
    "rhythmic": "金盏倒垂莲"
  }, 
  {
    "author": "晁补之", 
    "paragraphs": [
      "凤诏传来绛阕，当宁思贤辅。", 
      "淮海甘棠惠化，霖雨商岩吉梦，熊虎周郊旧卜。", 
      "千秋盛际，催促朝天归去。", 
      "动离绪。", 
      "空眷恋，难暂驻。", 
      "新植双亭临水，风月佳名未睹。", 
      "准拟金尊时举。", 
      "况乐府、风流一部。", 
      "妍歌妙舞，萦云回雪，亲教与，恨难诉。", 
      "争欲攀辕借住。", 
      "功成绣衮，重与江山作主。"
    ], 
    "rhythmic": "西平乐"
  }, 
  {
    "author": "晁补之", 
    "paragraphs": [
      "年年不放春闲了。", 
      "今岁衔杯少。", 
      "来时柳上浅金黄，归路玉眠吹帽。", 
      "惜春长似，五陵狂俊，不道朱颜老。", 
      "斜烟薄雨青林杳。", 
      "犹有莺声到。", 
      "西园红艳绿盘龙，辜负一年春好。", 
      "锦城乐事，不关愁眼，何似还家早。"
    ], 
    "rhythmic": "御街行"
  }, 
  {
    "author": "晁补之", 
    "paragraphs": [
      "宫里妒娥眉，十载辞君去。", 
      "翠袖怯天寒，修竹无人处。", 
      "今日近君家，望极香车骛。", 
      "一水是红墙，有恨无由语。"
    ], 
    "rhythmic": "生查子"
  }, 
  {
    "author": "晁补之", 
    "paragraphs": [
      "十年不向都门道。", 
      "信匹马、羞重道。", 
      "玉府骖鸾犹年少。", 
      "宫花头上，御炉烟底，常日朝回早。", 
      "霞觞翻手群仙笑。", 
      "恨尘土人间易春老。", 
      "白发愁占彤庭杳。", 
      "红墙天阻，碧濠烟锁，细雨迷芳草。"
    ], 
    "rhythmic": "青玉案"
  }, 
  {
    "author": "晁补之", 
    "paragraphs": [
      "去年暑雨钩盘，夜阑睡起同征辔。", 
      "今年芳草，齐河古岸，扁舟同舣。", 
      "萍梗孤踪，梦魂浮世。", 
      "别离常是。", 
      "念当时绿鬓，狂歌痛饮，今憔悴、东风里。", 
      "此去济南为说。", 
      "道愁肠、不醒犹醉。", 
      "多情北渚，两行烟柳，一湖春水。", 
      "还唱新声，後人重到，应悲桃李。", 
      "待归时，揽取庭前皓月，也应堪寄。"
    ], 
    "rhythmic": "水龙吟"
  }, 
  {
    "author": "晁补之", 
    "paragraphs": [
      "霜细犹欺柳，风柔已弄梅。", 
      "东园捶鼓赏新醅。", 
      "唤取舞周歌沈、探春回。", 
      "妙舞堪千盏，长歌可百杯。", 
      "笑人将恨上春台。", 
      "劝我十分一举、两眉开。"
    ], 
    "rhythmic": "南歌子"
  }, 
  {
    "author": "晁补之", 
    "paragraphs": [
      "高鸿远骛。", 
      "溪山一带人烟簇。", 
      "知君船近渔矶宿。", 
      "轻素横溪，天淡挂寒玉。", 
      "谁家红袖阑干曲。", 
      "南陵风软波平绿。", 
      "幽吟无伴芳尊独。", 
      "清瘦休文，一夜伤单縠。"
    ], 
    "rhythmic": "醉落魄・一斛珠"
  }, 
  {
    "author": "晁补之", 
    "paragraphs": [
      "忆惜论心，尽青云少年，燕赵豪俊。", 
      "二十南游，曾上会稽千仞。", 
      "捐袂江中往岁，有骚人、兰荪遗韵。", 
      "嗟管鲍、当日贫交，半成翻手难信。", 
      "君知未遇元礼，肯抽身盛时，寻我幽隐。", 
      "此事谈何容易，骥才方骋。", 
      "彩舫红妆围定，笑西风、黄花班鬓。", 
      "君欲问、投老生涯，醉乡歧路偏近。"
    ], 
    "rhythmic": "万年欢"
  }, 
  {
    "author": "晁补之", 
    "paragraphs": [
      "谪宦江城无屋买，残僧野寺相依。", 
      "松间药臼竹间衣。", 
      "水穷行到处，云起坐看时。", 
      "一个幽禽缘底事，苦来醉耳边啼。", 
      "月斜西院愈声悲。", 
      "青山无限好，犹道不如归。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "原桑飞尽霜空杳。", 
      "霜夜愁难晓。", 
      "油灯野店怯黄昏。", 
      "穷途不减酒杯深。", 
      "故人心。", 
      "羊山古道行人少。", 
      "也送行人老。", 
      "一般别语重千金。", 
      "明年过我小园林。", 
      "话如今。"
    ], 
    "rhythmic": "虞美人"
  }, 
  {
    "author": "晁补之", 
    "paragraphs": [
      "少日狂游好。", 
      "阆苑花间同低帽。", 
      "不恨千金轻散尽，恨花残莺老。", 
      "命小辔、翩翩随处金尊倒。", 
      "从市人、拍手拦街笑。", 
      "镇琼楼归卧，丽日三竿未觉。", 
      "迷路桃源了。", 
      "乱山沈水何由到。", 
      "拨断朱弦成底事，痛知音人悄。", 
      "似近日、曾教青鸟传佳耗。", 
      "学凤箫、拟入烟萝道。", 
      "问刘郎何计，解使红颜却少。"
    ], 
    "rhythmic": "安公子"
  }, 
  {
    "author": "晁补之", 
    "paragraphs": [
      "新秋近，晋公别馆开筵。", 
      "喜清时、衔杯乐圣，未饶绿野堂边。", 
      "绣屏深、丽人乍出，坐中雷雨起鹍弦。", 
      "花暖间关，冰凝幽咽，宝钗摇动坠金钿。", 
      "未弹了、昭君遗怨，四坐已凄然。", 
      "西风里、香街驻马，嬉笑微传。", 
      "算从来、司空惯，断肠初对云鬟。", 
      "夜将阑、井梧下叶，砌蛩收响悄林蝉。", 
      "赖得多愁，浔阳司马，当时不在绮筵前。", 
      "竞叹赏、檀槽倚困，沈醉到觥船。", 
      "芳春调、红英翠萼，重变新妍。"
    ], 
    "rhythmic": "绿头鸭・多丽"
  }, 
  {
    "author": "晁补之", 
    "paragraphs": [
      "满湖高柳摇风，坐看骤雨来湖面。", 
      "跳珠溅玉，圆荷翻倒，轻鸥惊散。", 
      "堂上凉生，槛前暑退，罗裾凌乱。", 
      "想东山谢守，纶巾羽扇，高歌下、青天半。", 
      "应记狂饮司马，去年时、黄花高宴。", 
      "竹枝苦怨，琵琶多泪，新年鬓换。", 
      "常恐归时，眼中物是，日边人远。", 
      "望隋河一带，伤心雾霭，遣离魂断。"
    ], 
    "rhythmic": "水龙吟"
  }, 
  {
    "author": "晁补之", 
    "paragraphs": [
      "歌阕琼筵，暗失金貂侣。", 
      "说衷肠、丁宁嘱付。", 
      "棹举帆开，黯行色、秋将暮。", 
      "欲去。", 
      "待却回、高城已暮。", 
      "渔火烟村，但触目伤离绪。", 
      "此情向、阿谁分诉。", 
      "那里思量，争知我，思量苦。", 
      "最苦。", 
      "睡不著、西风夜雨。"
    ], 
    "rhythmic": "惜奴娇"
  }, 
  {
    "author": "晁补之", 
    "paragraphs": [
      "身外闲愁空满眼，就中欢事常稀。", 
      "明年应赋送君诗。", 
      "试从今夜数，相会几多时。", 
      "浅酒欲邀谁共劝，深情唯有君知。", 
      "东溪春近好同归。", 
      "柳垂江上影，梅谢雪中枝。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "自古齐山重九胜，登临梦想依依。", 
      "偶来恰值菊花时。", 
      "难逢开口笑，须插满头归。", 
      "昨夜一江风色好，平明秋浦帆飞。", 
      "可怜如赴史君期。", 
      "且当酬令节，不用叹斜晖。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "乡物牵情，家山回首，浩然归兴难收。", 
      "报恩心事，投老拼悠悠。", 
      "却笑当年牛下，轻自许、激烈寒讴。", 
      "成何事，夷犹桂楫，兰芷咏芳洲。", 
      "人生，萍梗迹，谁非乐土，何处吾州。", 
      "算不须，临歧惝恍迟留。", 
      "要看香炉瀑布，丹枫乱、江色凝秋。", 
      "真堪与，潇湘暮雨，图上画扁舟。"
    ], 
    "rhythmic": "满庭芳"
  }, 
  {
    "author": "晁补之", 
    "paragraphs": [
      "跨鹤扬州一梦回。", 
      "东风佛面上平台。", 
      "阆苑花前狂覆酒。", 
      "拍手。", 
      "东风骑凤却教来。", 
      "谪好伯阳丹井畔。", 
      "官满。", 
      "平台还见片帆开。", 
      "上界虽然官府好。", 
      "总道。", 
      "散仙无事好追陪。"
    ], 
    "rhythmic": "定风波"
  }, 
  {
    "author": "晁补之", 
    "paragraphs": [
      "玉京仙侣，同受琅函结。", 
      "风雨隔，尘埃绝。", 
      "霞觞翻手破，阆苑花前别。", 
      "鹏翼敛，人间泛梗无由歇。", 
      "岂忆山中酒，还共溪边月。", 
      "愁闷火，时间灭。", 
      "何妨心似水，莫遣头如雪。", 
      "春近也，江南雁识归时节。"
    ], 
    "rhythmic": "千秋岁"
  }, 
  {
    "author": "晁补之", 
    "paragraphs": [
      "叶舟容易。", 
      "行尽江南地。", 
      "南雁断，无书至。", 
      "怜君羁旅处。", 
      "见我飘蓬际。", 
      "如梦寐。", 
      "当年阆苑曾相对。", 
      "休说深心事。", 
      "但付狂歌醉。", 
      "那更话，孤帆起。", 
      "水精溪绕户。", 
      "云母山相砌。", 
      "君莫去。", 
      "只堪伴我溪山里。"
    ], 
    "rhythmic": "千秋岁"
  }, 
  {
    "author": "晁补之", 
    "paragraphs": [
      "欲上南湖采舫嬉。", 
      "还思北渚与岚漪。", 
      "圆荷盖水垂杨暗，鸳鸯总下时。", 
      "持此意，遣谁知。", 
      "清波还照鬓间丝。", 
      "西楼重唱池塘好，应有红妆敛翠眉。"
    ], 
    "rhythmic": "鹧鸪天"
  }, 
  {
    "author": "晁补之", 
    "paragraphs": [
      "炎天畏景。", 
      "午漏那堪永。", 
      "何苦相仍愁簿领。", 
      "短壑清溪牵兴。", 
      "瑶台月下曾逢。", 
      "何由却睹冰容。", 
      "一笑为驱烦暑，故人元是清风。"
    ], 
    "rhythmic": "清平乐"
  }, 
  {
    "author": "晁补之", 
    "paragraphs": [
      "荒城又见重阳到。", 
      "狂醉还吹帽。", 
      "人生开口笑难逢。", 
      "何况良辰一半，别离中。", 
      "平台朱履登高处。", 
      "犹自怀人否。", 
      "且簪黄菊满头归。", 
      "惟有此花风韵、似年时。"
    ], 
    "rhythmic": "虞美人"
  }, 
  {
    "author": "晁补之", 
    "paragraphs": [
      "江上秋高风怒号。", 
      "江声不断雁嗷嗷。", 
      "别魂调递为君销。", 
      "一夜不眠孤客耳，耳边愁听雨萧萧。", 
      "碧纱窗外有芭蕉。"
    ], 
    "rhythmic": "浣溪沙"
  }, 
  {
    "author": "晁补之", 
    "paragraphs": [
      "十里环溪，记当年并游，依旧风景。", 
      "采舫红妆，重泛九秋清镜。", 
      "莫叹歌台蔓草，喜相逢、欢情犹胜。", 
      "苹洲畔、横玉惊鸾，半天云正愁凝。", 
      "中秋醉魂未醒。", 
      "又佳辰授衣，良会堪更。", 
      "早岁功名，豪气尚凌汝颍。", 
      "能致黄金一井，也莫负、鸱夷高兴。", 
      "别有个、潇洒田园，醉乡天地同永。"
    ], 
    "rhythmic": "万年欢"
  }, 
  {
    "author": "晁补之", 
    "paragraphs": [
      "东君密意在花心。", 
      "飞雪戏妆林。", 
      "多情定怪春来晚，故穿花、千点深深。", 
      "烟柳上轻，风丝漫袅，楼阁晚还阴。", 
      "雕梁双燕悄来音。", 
      "帘幕镇沈沈。", 
      "西城未有花堪采，醉狂兴、冷落难禁。", 
      "应约万红，商量细细，留向未开寻。"
    ], 
    "rhythmic": "一丛花"
  }, 
  {
    "author": "晁补之", 
    "paragraphs": [
      "萍蓬行路。", 
      "来不多时还遣去。", 
      "会有重来。", 
      "还把清尊此地开。", 
      "隋河杨柳。", 
      "见我五年三执手。", 
      "红泪多情。", 
      "待得重来走马迎。"
    ], 
    "rhythmic": "减字木兰花"
  }, 
  {
    "author": "晁补之", 
    "paragraphs": [
      "玉京不许尘容到。", 
      "疏慵只合疏慵老。", 
      "鸥鸟共烟波。", 
      "田夫与醉歌。", 
      "忘怀无物我。", 
      "莫似陈惊坐。", 
      "勋业付长闲。", 
      "西山爽气间。"
    ], 
    "rhythmic": "菩萨蛮"
  }, 
  {
    "author": "晁补之", 
    "paragraphs": [
      "吉梦灵蛇朱夏宜。", 
      "佳辰阿母会瑶池。", 
      "竹风荷雨来消暑，玉李冰瓜可疗肌。", 
      "心悟了，道成时。", 
      "不劳龙女骋威仪。", 
      "僧祗世界共游戏，贤懿光阴比寿期。"
    ], 
    "rhythmic": "鹧鸪天"
  }, 
  {
    "author": "晁补之", 
    "paragraphs": [
      "晓。", 
      "雨和雨细，南园次第春融。", 
      "岭梅犹妒雪，露桃云杏，已绽碧呈红。", 
      "一年春正好，助人狂、飞燕游蜂。", 
      "更吉梦良辰，对花忍负金锺。", 
      "香浓。", 
      "博山沈水，小楼清旦，佳气葱葱。", 
      "旧游应未改，武陵花似锦，笑语相逢。", 
      "蕊宫传妙诀，小金丹、同换冰容。", 
      "况共有、芝田旧约，归去双峰。"
    ], 
    "rhythmic": "凤箫吟・芳草"
  }, 
  {
    "author": "晁补之", 
    "paragraphs": [
      "二月春犹浅。", 
      "去年樱桃开遍。", 
      "今年春色怪迟迟，红梅常早，未露胭脂脸。", 
      "东君故遣春来缓。", 
      "似会人深愿。", 
      "蟠桃新镂，双盏相期，似此春长远。"
    ], 
    "rhythmic": "梁州令"
  }, 
  {
    "author": "晁补之", 
    "paragraphs": [
      "春云轻锁，春风乍扇园林晓。", 
      "扫华堂，正桃李芳时，诞辰还到。", 
      "年少。", 
      "记绛蜡光摇，金猊香郁宝妆了。", 
      "骤骏马、天街向晚，喜同车、咏窈窕。", 
      "多少。", 
      "卢家壶范，杜曲家声荣耀。", 
      "庆孟光齐眉，冯唐白首，镇同欢笑。", 
      "缥缈。", 
      "待琅函深讨。", 
      "芝田高隐去偕老。", 
      "自别有、壶中永日，比人间好。"
    ], 
    "rhythmic": "引驾行"
  }, 
  {
    "author": "晁补之", 
    "paragraphs": [
      "百花含蓓东风里。", 
      "南园小雨朱扉启。", 
      "春色一年年。", 
      "年年花共妍。", 
      "清谈招隐去。", 
      "莫认如宾处。", 
      "华发好风光。", 
      "林间此味长。"
    ], 
    "rhythmic": "菩萨蛮"
  }, 
  {
    "author": "晁补之", 
    "paragraphs": [
      "回雁风微，养花浓淡天容好。", 
      "似春知道。", 
      "吉梦佳辰到。", 
      "共乐春台，携手蓬莱小。", 
      "同倾祷。", 
      "愿春不老。", 
      "岁岁寻芳草。"
    ], 
    "rhythmic": "点绛唇"
  }, 
  {
    "author": "晁补之", 
    "paragraphs": [
      "天惜中秋，三夜淡云，占得今宵明月。", 
      "陬岁好，金风气爽，清时挺生贤哲。", 
      "相门出相，算锺庆、自应累叶。", 
      "乍归来，暂燕处，共仰赤松高辙。", 
      "想人生、会须自悦。", 
      "浮云事，笑里尊前休说。", 
      "旧有衮衣，公归未晚，千岁盛明时节。", 
      "命圭相印，看重赏、晋公勋业。", 
      "济生灵，共富寿，海山天阔。"
    ], 
    "rhythmic": "上林春・一落萦"
  }, 
  {
    "author": "晁补之", 
    "paragraphs": [
      "素色清薰出俗华。", 
      "腊前花。", 
      "轩前爱日扫云遮。", 
      "几枝斜。", 
      "月淡纱窗香暗透，白於纱。", 
      "幽人独酌对芳葩。", 
      "兴无涯。"
    ], 
    "rhythmic": "杨柳枝"
  }, 
  {
    "author": "晁补之", 
    "paragraphs": [
      "凤凰山下，东畔青苔院。", 
      "记得当初个，与玉人、幽欢小宴。", 
      "黄昏风雨，人散不归家，帘旌卷。", 
      "灯火颤。", 
      "惊拥娇羞面。", 
      "别来憔悴，偏我愁无限。", 
      "歌酒情都减，也不独、朱颜改变。", 
      "如今桃李，湖上泛舟时，青天晚。", 
      "青山远。", 
      "愿见无由见。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "自来相识，比你情都可。", 
      "咫尺千里算，惟孤枕、单衾知我。", 
      "终朝尽日，无绪亦无言，我心里，忡忡也，一点全无那。", 
      "香笺小字，写了千千个。", 
      "我恨无羽翼，空寂寞、青苔院锁。", 
      "昨朝冤我，却道不如休，天天天，不曾麽，因甚须冤我。"
    ], 
    "rhythmic": "蓦山溪"
  }, 
  {
    "author": "晁补之", 
    "paragraphs": [
      "夜引别佳人，梅小犹飘雪。", 
      "忍泪一春愁，过却花时节。", 
      "相见话相思，重与临风月。", 
      "休似那回时，无事还轻别。"
    ], 
    "rhythmic": "生查子"
  }, 
  {
    "author": "晁补之", 
    "paragraphs": [
      "当年携手，是处成双，无人不羡。", 
      "自间阻、五年也，一梦拥、娇娇粉面。", 
      "柳眉轻扫，杏腮微拂，依前双靥。", 
      "盛睡里、起来寻觅，却眼前不见。"
    ], 
    "rhythmic": "少年游"
  }, 
  {
    "author": "晁补之", 
    "paragraphs": [
      "三年宋玉墙东畔。", 
      "怪相见、常低面。", 
      "一曲文君芳心乱。", 
      "匆匆依旧，吹散，月淡梨花馆。", 
      "秋娘苦妒浮金盏。", 
      "漏些子堪猜是娇盼。", 
      "归去相思肠应断。", 
      "五更无寐，一怀好事，依旧蓝桥远。"
    ], 
    "rhythmic": "青玉案"
  }, 
  {
    "author": "晁补之", 
    "paragraphs": [
      "娉娉闻道似轻盈。", 
      "好佳名。", 
      "也堪称。", 
      "楚观云归，重见小樊惊。", 
      "豆蔻梢头春尚浅，娇未顾，已倾城。", 
      "章台休咏旧青青。", 
      "惹离情。", 
      "恨难平。", 
      "无事飞花，撩乱扑旗亭。", 
      "不似刘郎春草小，能步步，伴人行。"
    ], 
    "rhythmic": "江城子"
  }, 
  {
    "author": "晁补之", 
    "paragraphs": [
      "彩云易散琉璃脆。", 
      "念往事、心将碎。", 
      "只合人间十三岁。", 
      "百花开尽，丁香独自，结恨春风里。", 
      "小圆幽槛经行地。", 
      "恨春草佳名谩抛弃。", 
      "簇蝶罗裙休将施。", 
      "香残烛烬，微风触幔，仿佛娇嚬是。"
    ], 
    "rhythmic": "青玉案"
  }, 
  {
    "author": "晁补之", 
    "paragraphs": [
      "朱门深掩，摆荡春风，无情镇欲轻飞。", 
      "断肠如雪，撩乱去点人衣。", 
      "朝来半和细雨，向谁家、东馆西池。", 
      "算未肯、似桃含红蕊，留待郎归。", 
      "还记章台往事，别後纵青青，依旧时垂。", 
      "灞岸行人多少，竟折柔枝。", 
      "而今恨啼露叶，镇香街、抛掷因谁。", 
      "又争可、妒郎夸春草，步步相随。"
    ], 
    "rhythmic": "胜胜慢・声声慢"
  }, 
  {
    "author": "晁补之", 
    "paragraphs": [
      "檀口星眸，艳如桃李情柔惠。", 
      "据我心里。", 
      "不肯相抛弃。", 
      "哭怕人猜，笑又无滋味。", 
      "忡忡地。", 
      "系人心里。", 
      "一句临歧誓。"
    ], 
    "rhythmic": "点绛唇"
  }, 
  {
    "author": "晁补之", 
    "paragraphs": [
      "银烛将残，玳筵初散，依旧愁绪。", 
      "醉里凝眸，娇来纵体，此意难分付。", 
      "怜伊只似，风前轻燕，好语暂来还去。", 
      "重楼静，珠帘休下，待扫画梁留住。", 
      "青娥浩齿，云鬓花面，见了绮罗无数。", 
      "只你厌厌，教人竟日，一点无由诉。", 
      "如今拼了，萦眠惹梦，没个顿身心处。", 
      "深诚事，骖鸾解佩，是许未许。"
    ], 
    "rhythmic": "永遇乐"
  }, 
  {
    "author": "晁补之", 
    "paragraphs": [
      "梅花时候君轻去。", 
      "曾寄红笺句。", 
      "胡麻好种少人知。", 
      "正是归时何处、误芳期。", 
      "谁教又作狂游远。", 
      "归路杨花满。", 
      "当年不负琐窗春。", 
      "老向长楸走马、更愁人。"
    ], 
    "rhythmic": "虞美人"
  }, 
  {
    "author": "晁补之", 
    "paragraphs": [
      "柳态纤柔，雪艳疏明。", 
      "问人来、人道轻盈。", 
      "张琵莲脸，一寸横波。", 
      "比潇洒处，犹难称，此嘉名。", 
      "花前烛下，微频浅笑，要题诗、盏畔低声。", 
      "司空自惯，狂眼须惊。", 
      "也不辞写，双罗带，恐牵情。"
    ], 
    "rhythmic": "行香子"
  }, 
  {
    "author": "晁补之", 
    "paragraphs": [
      "终岁忆春回，西园行尽。", 
      "欢喜梅梢上春信。", 
      "去年携手，暗约芳时还近。", 
      "燕来莺又到，人无准。", 
      "凭谁向道，流光一瞬。", 
      "佳景闲无事衣褪。", 
      "春归何处，又对飞花难问。", 
      "旧欢都未遇，成新恨。"
    ], 
    "rhythmic": "感皇恩"
  }, 
  {
    "author": "晁补之", 
    "paragraphs": [
      "马上匆匆听鹊喜，朦胧月淡黄昏。", 
      "碧罗双扇拥朝云。", 
      "粉光先辨脸，朱色怎分唇。", 
      "暂别宝奁蛛网遍，春风泪污榴裙。", 
      "香笺小字寄行云。", 
      "纤腰非学楚，宽带为思君。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "院宇帘垂地。", 
      "银筝雁、低春水。", 
      "送出灯前，婀娜腰枝柳细。", 
      "步蹙香裀，红浪随鸳履。", 
      "梁州紧凤翘坠。", 
      "悚轻体。", 
      "绣带因风起。", 
      "霓裳恐非人世。", 
      "调促香檀，困入流波生媚。", 
      "上客休辞，眼乱尊中翠。", 
      "玉阶霜、透罗袂。"
    ], 
    "rhythmic": "碧牡丹"
  }, 
  {
    "author": "晁补之", 
    "paragraphs": [
      "前时相见，楼头窗畔，尊酒望银蟾。", 
      "如今间阻，银蟾又满，小阁下朱帘。", 
      "愿得吴山山前雨，长恁晚帘纤。", 
      "不见楼头婵娟月，且寂寞、闭窗眠。"
    ], 
    "rhythmic": "少年游"
  }, 
  {
    "author": "晁补之", 
    "paragraphs": [
      "似有如无好事，多离少会幽怀。", 
      "流莺过了又蝉催。", 
      "肠断碧云天外。", 
      "不寄书还可恨，全无梦也堪猜。", 
      "秋风吹泪上楼台。", 
      "只恐朱颜便改。"
    ], 
    "rhythmic": "西江月"
  }, 
  {
    "author": "晁补之", 
    "paragraphs": [
      "绣幕低低拂地垂。", 
      "春风何事入罗帏。", 
      "胡麻好种无人种，正是归时君未归。", 
      "临晚景，忆当时。", 
      "愁心一动乱如丝。", 
      "夕阳芳草本无恨，才子佳人空自悲。"
    ], 
    "rhythmic": "鹧鸪天"
  }, 
  {
    "author": "晁补之", 
    "paragraphs": [
      "月上西窗，书帏静、灯明又减。", 
      "水漏涩、铜壶香炉，夜霜如雪。", 
      "睡眼不曾通夕闭，梦魂争得连宵接。", 
      "念碧云、川路古来长，无由越。", 
      "鸾钗重，青丝滑。", 
      "罗带缓，小腰怯。", 
      "伊多感那更，恨离伤别。", 
      "正是少年佳意气，渐当故里春时节。", 
      "归去来、莫教子规啼，芳菲歇。"
    ], 
    "rhythmic": "满江红"
  }, 
  {
    "author": "晁补之", 
    "paragraphs": [
      "丝篁斗好莺羞巧。", 
      "红檀微映燕脂小。", 
      "当□敛双蛾。", 
      "曲中幽恨多。", 
      "知君怜舞袖。", 
      "舞要歌成就。", 
      "独舞不成妍。", 
      "因歌舞可怜。"
    ], 
    "rhythmic": "菩萨蛮"
  }, 
  {
    "author": "晁补之", 
    "paragraphs": [
      "离别寻常今白首，更须竹雨萧萧。", 
      "不应都占世间豪。", 
      "清风居士手，杨柳洛城腰。", 
      "文字功名真自误，从今好月良宵。", 
      "只消怜取董娇饶。", 
      "修门君自到，不用我词招。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "君似苍崖千仞竹，一枝孤映蒿萧。", 
      "箪瓢不减万锺豪。", 
      "闲情搔短发，佳句咏纤腰。", 
      "罢酒兰舟回楚柂，相思何处今宵。", 
      "淮南幽桂水云饶。", 
      "他年春草恨，应有小山招。"
    ], 
    "rhythmic": "临江仙"
  }, 
  {
    "author": "晁补之", 
    "paragraphs": [
      "罗绮丛中，笙歌丛里，眼狂初认轻盈。", 
      "无花解比，似一钩新月，云际初生。", 
      "算不虚得，都占与、第一佳名。", 
      "轻归去，那知有人，别後牵情。", 
      "襄王自是春梦，休谩说东墙，事更难凭。", 
      "谁教慕宋，要题诗曾倚，宝柱低声。", 
      "似瑶台晓，空暗想、众里飞琼。", 
      "馀香冷、犹在小窗，一到魂惊。"
    ], 
    "rhythmic": "紫玉箫"
  }, 
  {
    "author": "晁补之", 
    "paragraphs": [
      "别日常多，会时常少天难晓。", 
      "正喜花开，又愁花谢，春也似人易老。", 
      "惨无言、念旧日朱颜，清欢莫笑。", 
      "便苒苒如云，霏霏似雨，去无音耗。", 
      "追想墙头梅下，门里桃边，名利为伊都忘了。", 
      "血写香笺，泪封罗帕，记三日、离肠恨搅。", 
      "如今事，十二楼空凭谁到。", 
      "此情悄。", 
      "拟回船、武陵路杳。"
    ], 
    "rhythmic": "斗百草"
  }, 
  {
    "author": "晁补之", 
    "paragraphs": [
      "往事临邛，旧游雅态羞重忆。", 
      "解赋才高，好音情慧，琴里句中暗识。", 
      "正当年、似阆苑琼枝，朝朝相倚。", 
      "便涤器何妨，当炉正好，镇同比翼。", 
      "谁使褰裳佩失，推枕云归，惆怅至今遗恨积。", 
      "双鲤书来，大刀诗意，纵章台、青青似昔。", 
      "重寻事，前度刘郎转愁寂。", 
      "谩赢得。", 
      "对东风、对花叹息。"
    ], 
    "rhythmic": "斗百草"
  }, 
  {
    "author": "晁补之", 
    "paragraphs": [
      "小小盈盈珠翠。", 
      "忆得眉长眼细。", 
      "曾共映花低语，已解伤春情意。", 
      "重向溪堂，临风看舞梁州，依旧照人秋水。", 
      "转更添姿媚。", 
      "舆问阶上，簸钱时节，记微笑，但把纤腰，向人娇倚。", 
      "不见还休，谁教见了厌厌，还是向来情味。"
    ], 
    "rhythmic": "斗百花"
  }, 
  {
    "author": "晁补之", 
    "paragraphs": [
      "脸色朝霞红腻。", 
      "眼色秋波明媚。", 
      "云度小钗浓鬓，雪透轻绮香臂。", 
      "不语凝情，教人唤得回头，斜盼未知何意。", 
      "百态生珠翠。", 
      "低问石上，凿井何由及底。", 
      "微向耳边，同心有缘千里。", 
      "饮散西池，凉蟾正满纱窗，一语系人心里。"
    ], 
    "rhythmic": "斗百花"
  }, 
  {
    "author": "晁补之", 
    "paragraphs": [
      "斜日东风深院。", 
      "绣幕低迷归燕。", 
      "潇洒小屏娇面，仿佛灯前初见。", 
      "与选筵中，银盆半拆姚黄，插向凤凰钗畔。", 
      "微笑遮纨扇。", 
      "教展香裀，看舞霓裳促遍。", 
      "红飐翠翻，惊鸿乍拂秋岸。", 
      "柳困花慵，盈盈自整罗巾，须劝倒金盏。"
    ], 
    "rhythmic": "斗百花"
  }, 
  {
    "author": "晁补之", 
    "paragraphs": [
      "天街欲照珠帘粉。", 
      "辔曾相近。", 
      "繁花乐事老来慵，对酒尚怜佳景。", 
      "王孙年少，风流应更，无奈春愁闷。", 
      "幽期莫误香闺恨。", 
      "罗带今朝褪。", 
      "月圆花好一般春，触处总堪乘兴。", 
      "有人惆怅，何如归好，相见凭君问。"
    ], 
    "rhythmic": "御街行"
  }, 
  {
    "author": "晁补之", 
    "paragraphs": [
      "睡起临窗坐，妆成傍砌闲。", 
      "春来莫卷绣帘看。", 
      "嫌怕东风吹恨、在眉间。", 
      "鹦鹉花前弄，琵琶月下弹。", 
      "蓦然收袖倚栏干。", 
      "一向思量何事、点云鬟。"
    ], 
    "rhythmic": "南歌子"
  }, 
  {
    "author": "晁补之", 
    "paragraphs": [
      "寒风雁度。", 
      "声向千门去。", 
      "也到文闱校文处。", 
      "也到文君绣户。", 
      "背灯解带惊魂。", 
      "长安此夜秋声。", 
      "早是夜寒不寐，五更风雨无情。"
    ], 
    "rhythmic": "清平乐"
  }, 
  {
    "author": "晁补之", 
    "paragraphs": [
      "归路苦无多，正值早秋时节。", 
      "应是画帘灵鹊，把归期先说。", 
      "就中风送马蹄轻，人意渐欢悦。", 
      "此夜醉眠无梦，任西楼斜月。"
    ], 
    "rhythmic": "好事近"
  }, 
  {
    "author": "晁补之", 
    "paragraphs": [
      "肠断。", 
      "越江岸。", 
      "越女江头纱自浣。", 
      "天然玉貌铅红浅。", 
      "自弄芙蓉日晚。", 
      "紫骝嘶去犹回盼。", 
      "笑入荷花不见。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "将暮。", 
      "乱心素。", 
      "上客风流名重楚。", 
      "临街下马当窗户。", 
      "饭煮凋胡留住。", 
      "瑶琴促轸传深语。", 
      "万曲梁尘不顾。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "波恶。", 
      "倚江阁。", 
      "大艑轲峨帆夜落。", 
      "横堂朱户多行乐。", 
      "大堤花容绰约。", 
      "宜城春酒郎同酌。", 
      "醉倒银缸罗幕。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "相误。", 
      "空凝伫。", 
      "郑子江头逢二女。", 
      "霞衣曳玉非尘土。", 
      "笑解明珰轻付。", 
      "月从云堕劳相慕。", 
      "自有骖鸾仙侣。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "寸结。", 
      "肝肠切。", 
      "织锦机边音韵咽。", 
      "玉琴尘暗薰炉歇。", 
      "望尽床头秋月。", 
      "刀裁锦断诗可灭。", 
      "恨似连环难绝。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "心记。", 
      "好心事。", 
      "玉刻容颜眉刷翠。", 
      "杜郎生得真男子。", 
      "况是东家妖丽。", 
      "眉尖春恨难凭寄。", 
      "笑作空中唐字。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "相忆。", 
      "顿轻掷。", 
      "春草佳名渐赠璧。", 
      "长洲茂苑吴王国。", 
      "自有芊绵碧色。", 
      "根生土长铜驼陌。", 
      "纵欲随君争得。"
    ], 
    "rhythmic": "调笑・调笑令"
  }, 
  {
    "author": "晁补之", 
    "paragraphs": [
      "青烟幂处，碧海飞金镜。", 
      "永夜闲阶卧桂影。", 
      "露凉时、零乱多少寒，神京远，惟有蓝桥路近。", 
      "水晶帘不下，云母屏开，冷浸佳人淡脂粉。", 
      "待都将许多明，付与金尊，投晓共、流霞倾尽。", 
      "更携取、胡床上南楼，看玉做人间，素秋千倾。"
    ], 
    "rhythmic": "洞仙歌", 
    "tags": [
      "宋词三百首"
    ]
  }, 
  {
    "author": "晁补之", 
    "paragraphs": [
      "上客骊驹系。", 
      "惊唤银屏睡起。", 
      "困倚妆台，盈盈正解罗髻。", 
      "凤钗垂，缭绕金盘玉指。", 
      "巫山一段云委。", 
      "半窥镜、向我横秋水。", 
      "斜颔花枝交镜里。", 
      "淡拂铅华，匆匆自整罗绮。", 
      "敛眉翠。", 
      "虽有愔愔密意，空作江边解佩。"
    ], 
    "rhythmic": "下水船"
  }, 
  {
    "author": "晁补之", 
    "paragraphs": [
      "残腊初雪霁。", 
      "梅白飘香蕊。", 
      "依前又还是，迎春时候，大家都备。", 
      "灶马门神，酒酌酴酥，桃符尽书吉利。", 
      "五更催驱傩，爆竹起。", 
      "虚耗都教退。", 
      "交年换新岁。", 
      "长保身荣贵。", 
      "愿与儿孙、尽老今生，祝寿遐昌，年年共同守岁。"
    ], 
    "rhythmic": "失调名"
  }, 
  {
    "author": "晁补之", 
    "paragraphs": [
      "江陵种橘，尚比封侯贵。", 
      "何况江涛转千里。", 
      "带天香，含洞乳，宜入春盘，红荔子，驰驿风流仅比。", 
      "齿疏潘令老，怯咀冰霜，十颗金苞谩分遗。", 
      "记觞前、须细认，别有馀甘，从此去，枉却栽桃种李。", 
      "想相如酒渴对文君，迥不是人间，等闲风味。"
    ], 
    "rhythmic": "洞仙歌"
  }, 
  {
    "author": "晁补之", 
    "paragraphs": [
      "温江异果，惟有泥山贵。", 
      "驿送江南数千里。", 
      "半含霜，轻噀雾，曾怯吴姬，亲赠我，绿桔黄柑怎比。", 
      "双亲云水外，游子空怀，惆怅无人可归遗。", 
      "报周郎、须念我，物少情多，春酒醉，独胜甜桃醋李。", 
      "况灯火楼台近元宵，似不减年时，袖中香味。"
    ], 
    "rhythmic": "洞仙歌"
  }, 
  {
    "author": "陈师道", 
    "paragraphs": [
      "行云过尽星河烂。", 
      "炉烟未断蛛丝满。", 
      "想得两眉颦。", 
      "停针忆远人。", 
      "河桥知有路。", 
      "不解留郎住。", 
      "天上隔年期。", 
      "人间长别离。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "东风乌鹊西飞燕。", 
      "盈盈一水经年见。", 
      "急雨洗香车。", 
      "天回河汉斜。", 
      "离愁千载上。", 
      "相远长相望。", 
      "终不似人间。", 
      "回头万里山。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "绮楼小小穿针女。", 
      "秋光点点蛛丝雨。", 
      "今夕是何宵。", 
      "龙车乌鹊桥。", 
      "经年谋一笑。", 
      "岂解令人巧。", 
      "不用问如何。", 
      "人间巧更多。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "银潢清浅填乌鹊。", 
      "画檐急雨长河落。", 
      "初月未成圆。", 
      "明星惜此筵。", 
      "愁来无断绝。", 
      "岁岁年年别。", 
      "不用泪红滋。", 
      "年年岁岁期。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "阴阴云日江城晚。", 
      "小院回廊春已满。", 
      "谁教言语似鹂黄，深闭玉笼千万怨。", 
      "蓬莱易到人难见。", 
      "香火无凭空有愿。", 
      "不辞歌里断人肠，只怕有肠无处断。"
    ], 
    "rhythmic": "木兰花・玉楼春"
  }, 
  {
    "author": "陈师道", 
    "paragraphs": [
      "故国山河在，新堂冰雪生。", 
      "万家和气贺初成。", 
      "人在笙歌声里、暗生春。", 
      "今代无双士，当年第一人。", 
      "杯行到手莫辞频。", 
      "明日凤池归路、隔清尘。"
    ], 
    "rhythmic": "南柯子・南歌子"
  }, 
  {
    "author": "陈师道", 
    "paragraphs": [
      "楼上风生白羽，尊前笑出青春。", 
      "破红展翠恰如今。", 
      "把酒如何不饮。", 
      "绣幕灯深绿暗，画帘人语黄昏。", 
      "晚云将雨不成阴。", 
      "竹月风窗弄影。"
    ], 
    "rhythmic": "西江月"
  }, 
  {
    "author": "陈师道", 
    "paragraphs": [
      "喧喧车马西郊道。", 
      "临行更觉人情好。", 
      "住有一年情。", 
      "去留千载名。", 
      "离歌声欲尽。", 
      "只作常时听。", 
      "天上玉堂东。", 
      "阳春是梦中。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "城南观阁连云起。", 
      "形像丹青里。", 
      "使君笳鼓渡江来。", 
      "尽带江南春色、放春回。", 
      "青春欲住风催去。", 
      "流水花无数。", 
      "尊前触目一番新。", 
      "只有玉楼明月、记游人。"
    ], 
    "rhythmic": "虞美人"
  }, 
  {
    "author": "陈师道", 
    "paragraphs": [
      "湖平木落摇空阔。", 
      "叶底流泉鸣复咽，酒边清漏往时同，花里朱弦纤手抹。", 
      "风光过手春冰滑。", 
      "十事违人常七八。", 
      "不将白发并黄花，拟下清流揽明月。"
    ], 
    "rhythmic": "木兰花・玉楼春"
  }, 
  {
    "author": "陈师道", 
    "paragraphs": [
      "晴野下田收。", 
      "照影寒江落雁洲。", 
      "禅榻茶炉深闭阁，飕飕。", 
      "横雨旁风不到头。", 
      "登览却轻酬。", 
      "剩作新诗报答秋。", 
      "人意自阑花自好，休休。", 
      "今日看时蝶也愁。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "潮落去帆收。", 
      "沙涨江回旋作洲。", 
      "侧帽独行斜照里，飕飕。", 
      "卷地风前更掉头。", 
      "语妙後难酬。", 
      "回雁峰南未得秋。", 
      "唤取佳人听旧曲，休休。", 
      "瘴雨无花孰与愁。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "点点轻黄减白，垂垂重露生鲜。", 
      "肌香骨秀月中仙。", 
      "雪满瑶台曳练。", 
      "绰约却宜长见，清真不假馀妍。", 
      "殷勤与插小婵娟。", 
      "要试尊前玉面。"
    ], 
    "rhythmic": "西江月"
  }, 
  {
    "author": "陈师道", 
    "paragraphs": [
      "叶叶枝枝绿暗，重重密密红滋。", 
      "芳心应恨赏春迟。", 
      "不会春工著意。", 
      "晚照酒生娇面，新妆睡污胭脂。", 
      "凭将双叶寄相思。", 
      "与看钗头何似。"
    ], 
    "rhythmic": "西江月"
  }, 
  {
    "author": "陈师道", 
    "paragraphs": [
      "髻钗初上朝云卷。", 
      "眼波翻动眉山远。", 
      "一曲杜韦娘。", 
      "当年枉断肠。", 
      "佳期如好月。", 
      "拟满还须缺。", 
      "别易见应难。", 
      "长须仔细看。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "清尊白发。", 
      "曾是登临年少客。", 
      "不似当年。", 
      "人与黄花两并妍。", 
      "来愁去恨。", 
      "十载相看情不尽。", 
      "莫更思量。", 
      "梦破春回枉断肠。"
    ], 
    "rhythmic": "减字木兰花"
  }, 
  {
    "author": "陈师道", 
    "paragraphs": [
      "闽岭先春，琅函联璧，帝所分落人间。", 
      "绮窗纤手，一缕破双团。", 
      "云里游龙舞凤，香雾起、飞月轮边。", 
      "华堂静，松风竹雪，金鼎沸湲潺。", 
      "门阑。", 
      "车马动，扶黄籍白，小袖高鬟。", 
      "渐胸里轮囷，肺腑生寒。", 
      "唤起谪仙醉倒，翻湖海、倾泻涛澜。", 
      "笙歌散，风帘月幕，禅榻鬓丝斑。"
    ], 
    "rhythmic": "满庭芳"
  }, 
  {
    "author": "陈师道", 
    "paragraphs": [
      "急雨打寒窗。", 
      "雨气侵灯暗壁缸。", 
      "窗下有人挑锦字，行行。", 
      "泪湿红绡减旧香。", 
      "往事最难忘。", 
      "更著秋声说断肠。", 
      "曲渚圆沙风叶底，藏藏。", 
      "谁使鸳鸯故作双。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "休休莫莫。", 
      "更莫思量著。", 
      "记著不如浑忘著。", 
      "百种寻思枉却。", 
      "绣囊锦帐吹香。", 
      "雄蜂雌蝶难双。", 
      "眉上放开春色，眼前怜取新郎。"
    ], 
    "rhythmic": "清平乐"
  }, 
  {
    "author": "陈师道", 
    "paragraphs": [
      "藏藏摸摸。", 
      "好事争如莫。", 
      "背後寻思浑是错。", 
      "猛与将来放著。", 
      "吹花卷絮无踪。", 
      "晚妆知为谁红。", 
      "梦断阳台云雨，世间不要春风。"
    ], 
    "rhythmic": "清平乐"
  }, 
  {
    "author": "陈师道", 
    "paragraphs": [
      "阴重雨垂垂。", 
      "并马西郊试薄衣。", 
      "红蕊未开花已过，迟迟。", 
      "不见东风著意时。", 
      "酒到更须辞。", 
      "报答春光旧有期。", 
      "勤苦著书妨作乐，痴痴。", 
      "莫学衰翁万事非。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "春风吹尽秋光照，瘦减初黄。", 
      "改样新妆。", 
      "特地相逢只认香。", 
      "南台九日登临处，不共飞觞。", 
      "镜里伊傍。", 
      "独秀钗头殿众芳。"
    ], 
    "rhythmic": "罗敷媚・采桑子"
  }, 
  {
    "author": "陈师道", 
    "paragraphs": [
      "芙蓉不借韶华助，故著缃黄。", 
      "宿面留妆。", 
      "不出寒花只暂香。", 
      "伤春不尽悲秋苦，落蕊浮觞。", 
      "知在谁傍。", 
      "一笑盈盈百种芳。"
    ], 
    "rhythmic": "罗敷媚・采桑子"
  }, 
  {
    "author": "陈师道", 
    "paragraphs": [
      "荣光休气天为瑞。", 
      "道祖当天传宝裔。", 
      "千年昌运此时逢，四海欢声今日沸。", 
      "香雾沾衣腻。", 
      "漠漠轻寒梅柳细。", 
      "封人长有祝尧心，从此年年并岁岁。"
    ], 
    "rhythmic": "木兰花・玉楼春"
  }, 
  {
    "author": "陈师道", 
    "paragraphs": [
      "娉婷娜袅。", 
      "红落东风青子小。", 
      "妙舞逶迤。", 
      "拍误周郎却未知。", 
      "花前月底。", 
      "谁唤分司狂御史。", 
      "欲语还休。", 
      "唤不回头莫著羞。"
    ], 
    "rhythmic": "木兰花减字・减字木兰花"
  }, 
  {
    "author": "陈师道", 
    "paragraphs": [
      "娉娉袅袅。", 
      "芍药枝头红玉小。", 
      "舞袖迟迟。", 
      "心到郎边客已知。", 
      "当筵举酒。", 
      "劝我尊前松柏寿。", 
      "莫莫休休。", 
      "白发簪花我自羞。"
    ], 
    "rhythmic": "木兰花减字・减字木兰花"
  }, 
  {
    "author": "陈师道", 
    "paragraphs": [
      "离别寻常今白首，更须竹雨萧萧。", 
      "不应都占世间豪。", 
      "清风居士手，杨柳洛城腰。", 
      "文字功名真自误，从今好月良宵。", 
      "只消怜取董娇饶。", 
      "修门君自到，不用我词招。"
    ], 
    "rhythmic": "临江仙"
  }, 
  {
    "author": "陈师道", 
    "paragraphs": [
      "天上云为瑞，人间睡作魔，疏帘清簟汗成河。", 
      "酒醒梦回眵眼、费摩娑。", 
      "但有寒喧问，初无凤鸟过。", 
      "尘生铜碾网生罗。", 
      "一喏十年犹未、意如何。"
    ], 
    "rhythmic": "南柯子・南歌子"
  }, 
  {
    "author": "陈师道", 
    "paragraphs": [
      "匀红点翠。", 
      "取次梳妆谁得似。", 
      "风柳腰肢。", 
      "尽日纤柔属阿谁。", 
      "娇娇小小。", 
      "却是寻春人较老。", 
      "著便休痴。", 
      "付与风流幕下儿。"
    ], 
    "rhythmic": "木兰花减字・减字木兰花"
  }, 
  {
    "author": "陈师道", 
    "paragraphs": [
      "秋声隐地。", 
      "叶叶无留意。", 
      "冰簟流光团扇坠。", 
      "惊起双栖燕子。", 
      "夜堂帘合回廊。", 
      "风帏吹乱凝香。", 
      "卧看一庭名月，晓衾不耐初凉。"
    ], 
    "rhythmic": "清平乐"
  }, 
  {
    "author": "陈师道", 
    "paragraphs": [
      "秋光烛地。", 
      "帘幕生秋意。", 
      "露叶翻风惊鹊坠。", 
      "暗落青林红子。", 
      "微行声断长廊。", 
      "熏炉衾换生香。", 
      "灭烛却延明月，揽衣先怯微凉。"
    ], 
    "rhythmic": "清平乐"
  }, 
  {
    "author": "陈师道", 
    "paragraphs": [
      "纤软小腰身，明秀天真面。", 
      "淡画修眉小作春，中有相思怨。", 
      "背立向人羞，颜破因谁倩。", 
      "不比阳台梦里逢，亲向尊前见。"
    ], 
    "rhythmic": "卜算子"
  }, 
  {
    "author": "陈师道", 
    "paragraphs": [
      "酒到横波娇满。", 
      "和香喷面。", 
      "攀花落雨祝东风，诮不借、周郎便。", 
      "背立腰肢挪拈。", 
      "更须回盼。", 
      "多生不作好因缘，甚只向、尊前见。"
    ], 
    "rhythmic": "洛阳春・一落萦"
  }, 
  {
    "author": "陈师道", 
    "paragraphs": [
      "暮叶朝花种种陈。", 
      "三秋作意向诗人。", 
      "安排云雨要新清。", 
      "随意且须追去马，轻衫从使著行尘。", 
      "晚窗谁念一愁新。"
    ], 
    "rhythmic": "浣溪沙"
  }, 
  {
    "author": "陈师道", 
    "paragraphs": [
      "官样初黄过闰九。", 
      "鲜妍时更宜寒。", 
      "挽回人意不成阑。", 
      "香罗堆叶密，芳意著心单。", 
      "过与後房歌舞手，轻盈喜色生颜。", 
      "堕钗拥髻与垂鬟。", 
      "欲知谁称面，遍插一枝看。"
    ], 
    "rhythmic": "临江仙"
  }, 
  {
    "author": "陈师道", 
    "paragraphs": [
      "重重叠叠。", 
      "娜娜裙千。", 
      "时样官黄香百叶。", 
      "一岁相逢两节。", 
      "曲阑绕遍芳丛。", 
      "一枝作意妍。", 
      "折得有谁相忆，却须还与秋风。"
    ], 
    "rhythmic": "清平乐"
  }, 
  {
    "author": "陈师道", 
    "paragraphs": [
      "风絮落东邻。", 
      "点缀繁枝旋化尘。", 
      "关锁玉楼巢燕子，冥冥。", 
      "桃李摧残不见春。", 
      "流转到如今。", 
      "翡翠生儿翠作衿。", 
      "花样腰身官样立，婷婷。", 
      "困倚阑干一欠伸。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "乱蕊压枝繁。", 
      "堆积金钱闹作团。", 
      "晚起涂黄仍带酒，看看。", 
      "衣剩腰肢故著单。", 
      "薄瘦却禁寒。", 
      "牵引人心不放阑。", 
      "拟折一枝遮老眼，难难。", 
      "蝶横蜂争只倚阑。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "曲巷斜街信马，小桥流水谁家。", 
      "浅衫深袖倚门斜。", 
      "只缘些子意，消得百般夸。", 
      "粉面初生明月，酒容欲退朝霞。", 
      "春风还解染霜华。", 
      "肯持鸳绮被，来伴杜家花。"
    ], 
    "rhythmic": "临江仙"
  }, 
  {
    "author": "陈师道", 
    "paragraphs": [
      "九里山前千里路。", 
      "流水无情，只送行人去。", 
      "路转河回寒日暮。", 
      "连峰不许重回顾。", 
      "水解随人花却住。", 
      "衾冷香销，但有残妆污。", 
      "泪入长江空几许。", 
      "双洪一抹无寻处。"
    ], 
    "rhythmic": "蝶恋花", 
    "tags": [
      "长江"
    ]
  }, 
  {
    "author": "陈师道", 
    "paragraphs": [
      "浅色千重柔叶，深心一点娇黄。", 
      "只消可意更须香。", 
      "好个风流模样。", 
      "玉蕊今谁攀折，诗人此日凄凉。", 
      "正须蛮素作伊凉。", 
      "与插钗傍鬓上。"
    ], 
    "rhythmic": "西江月"
  }, 
  {
    "author": "陈师道", 
    "paragraphs": [
      "素手拈花纤软。", 
      "生香相乱。", 
      "却须诗力与丹青，恐俗手、难成染。", 
      "一顾教人微倩。", 
      "那堪亲见。", 
      "不辞紫袖拂清尘，也要识、春风面。"
    ], 
    "rhythmic": "洛阳春・一落萦"
  }, 
  {
    "author": "陈师道", 
    "paragraphs": [
      "清词丽句前朝曲。", 
      "使君借与灯前读。", 
      "读罢已三更。", 
      "寒窗雨打声。", 
      "应怜诗客老。", 
      "要使情怀好。", 
      "犹有解歌人。", 
      "尊前未得听。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "清愁叠积。", 
      "更莫迟留春酒逼。", 
      "吹面和风。", 
      "梅信新来一线通。", 
      "危楼晓望。", 
      "雪满群山开画障。", 
      "目断瑶川。", 
      "同凭阑干意几般。"
    ], 
    "rhythmic": "木兰花减字・减字木兰花"
  }, 
  {
    "author": "陈师道", 
    "paragraphs": [
      "梅岭数枝春，疏影斜临水。", 
      "不借芳华只自香，娇面长如洗。", 
      "还把最繁枝，过与偏怜底。", 
      "拭傍鸾台仔细看，何似丹青里。"
    ], 
    "rhythmic": "卜算子"
  }, 
  {
    "author": "陈师道", 
    "paragraphs": [
      "一舸姑苏风雨疾。", 
      "吴笺满载红犹湿。", 
      "色润朝花光触日。", 
      "人未识。", 
      "街南小阮应先得。", 
      "青入柳条初著色。", 
      "溪梅已露春消息。", 
      "拟作新词酬帝力。", 
      "轻落笔。", 
      "黄秦去後无强敌。"
    ], 
    "rhythmic": "渔家傲"
  }, 
  {
    "author": "陈师道", 
    "paragraphs": [
      "御园果子压枝繁。", 
      "看看分摘无缘。", 
      "团沙弄雪，劳心费手，不肯暂时圆。", 
      "赛神旧愿心儿有，终了待、几时还。", 
      "芍药梢头，红红白白，一种几千般。"
    ], 
    "rhythmic": "少年游"
  }, 
  {
    "author": "陈师道", 
    "paragraphs": [
      "袅娜破瓜馀。", 
      "豆蔻梢头二月初。", 
      "众里腰肢遥可识，应殊。", 
      "暗里犹能摸得渠。", 
      "醉侧不须扶。", 
      "唤作周家行画图。", 
      "背立欠伸花絮底，知无。", 
      "未信丹青画得如。"
    ], 
    "rhythmic": "南乡子"
  }, 
  {
    "author": "陈师道", 
    "paragraphs": [
      "今年百五。", 
      "风日清明尘不举。", 
      "紫袖红陈。", 
      "三节烟花次第春。", 
      "来舆去马。", 
      "千念一空春事谢。", 
      "白下门东。", 
      "谁见初杨弄晚风。"
    ], 
    "rhythmic": "木兰花减字・减字木兰花"
  }, 
  {
    "author": "陈师道", 
    "paragraphs": [
      "红上花梢，风传梅信。", 
      "青春欲动群芳竞。", 
      "林声鸟语带馀寒，江光野色开游径。", 
      "乍雨还晴，喧寒不定。", 
      "重门深院帘帷静。", 
      "又还日日唤愁生，到谁准拟风流病。"
    ], 
    "rhythmic": "踏莎行"
  }, 
  {
    "author": "陈师道", 
    "paragraphs": [
      "晓来误入桃源洞。", 
      "恰见佳人春睡重。", 
      "玉腕枕香腮。", 
      "荷花藕上开。", 
      "一扇俄惊起。", 
      "敛黛凝秋水。", 
      "笑倩整金衣。", 
      "问郎来几时。"
    ], 
    "rhythmic": "菩萨蛮"
  }, 
  {
    "author": "陈师道", 
    "paragraphs": [
      "摇风影似凝，带雪香如抱。", 
      "开尽南枝到北枝，不道春将老。", 
      "飘飖姑射仙，谁识冰肌好。", 
      "会有青绫梦觉人，可爱池塘草。"
    ], 
    "rhythmic": "卜算子"
  }, 
  {
    "author": "陈师道", 
    "paragraphs": [
      "绣幕罩梅花，莫放清香透。", 
      "鉴里朱颜岁岁移，只道花依旧。", 
      "把酒问梅花，知我离情否。", 
      "若使梅花知我时，料得花须瘦。"
    ], 
    "rhythmic": "卜算子"
  }, 
  {
    "author": "陈师道", 
    "paragraphs": [
      "雪暗岭头云，竹冷溪边树。", 
      "还似潇湘缥缈人，玉骨笼香雾。", 
      "月下幽香度。", 
      "梦里香魂驻。", 
      "回首南枝酒半醺，寂寞无寻处。"
    ], 
    "rhythmic": "卜算子"
  }, 
  {
    "author": "青幕子妇", 
    "paragraphs": [
      "清词丽句。", 
      "永叔子瞻曾独步。", 
      "似恁文章。", 
      "写得出来当甚强。"
    ], 
    "rhythmic": "减字木兰花"
  }, 
  {
    "author": "张耒", 
    "paragraphs": [
      "个人风味。", 
      "只有江梅些子似。", 
      "每到开时。", 
      "满眼清愁只自知。", 
      "霞裾仙佩。", 
      "姑射神人风露态。", 
      "蜂蝶休忙。", 
      "不与春风一点香。"
    ], 
    "rhythmic": "减字木兰花"
  }, 
  {
    "author": "张耒", 
    "paragraphs": [
      "倾盖相逢汝水滨。", 
      "须知见面过闻名。", 
      "马头虽去无千里，酒盏才倾且百分。", 
      "嗟得失，一微尘。", 
      "莫教冰炭损精神。", 
      "北扉西禁须公等，金榜当年第一人。"
    ], 
    "rhythmic": "鹧鸪天"
  }, 
  {
    "author": "张耒", 
    "paragraphs": [
      "裂楮裁筠，虚明潇洒，制成方丈屠苏。", 
      "草团蒲坐，中置一山炉。", 
      "拙似春林鸠宿，易于□、秋野鹑居。", 
      "谁相对，时烦孟妇，石鼎煮寒蔬。", 
      "嗟吁。", 
      "人生随分足，风云际会，漫付伸舒。", 
      "且偷取闲时，向此踌躇。", 
      "谩取黄金建厦，繁华梦、毕竟空虚。", 
      "争如且、寒村厨火，汤饼一斋盂。"
    ], 
    "rhythmic": "满庭芳"
  }, 
  {
    "author": "张耒", 
    "paragraphs": [
      "木叶亭皋下，重阳近，又是捣衣秋。", 
      "奈愁入庾肠，老侵潘鬓，谩簪黄菊，花也应羞。", 
      "楚天晚，白苹烟尽处，红蓼水边头。", 
      "芳草有情，夕阳无语，雁横南浦，人倚西楼。", 
      "玉容，知安否，香笺共锦字，两处悠悠。", 
      "空恨碧云离合，青鸟沈浮。", 
      "向风前懊恼，芳心一点，寸眉两叶，禁甚闲愁。", 
      "情到不堪言处，分付东流。"
    ], 
    "rhythmic": "风流子"
  }, 
  {
    "author": "张耒", 
    "paragraphs": [
      "帘幕疏疏风透。", 
      "一线香飘金兽。", 
      "朱阑倚遍黄昏後。", 
      "廊上月华如昼。", 
      "别离滋味浓於酒。", 
      "著人瘦。", 
      "此情不及墙东柳。", 
      "春色年年如旧。"
    ], 
    "rhythmic": "秋蕊香"
  }, 
  {
    "author": "张耒", 
    "paragraphs": [
      "含羞倚醉不成歌。", 
      "纤手掩香罗。", 
      "偎花映烛，偷传深意，酒思入横波。", 
      "看朱成碧心迷乱，翻脉脉、敛双蛾。", 
      "相见时稀隔别多。", 
      "又春尽、奈愁何。"
    ], 
    "rhythmic": "少年游"
  }, 
  {
    "author": "张耒", 
    "paragraphs": [
      "水团冰浸砂糖裹。", 
      "有透明角黍松儿和。"
    ], 
    "rhythmic": "失调名"
  }, 
  {
    "author": "张耒", 
    "paragraphs": [
      "菖蒲酒满劝人人，愿年年欢醉。", 
      "偎倚。", 
      "把合欢彩索，殷勤寄与。"
    ], 
    "rhythmic": "失调名"
  }, 
  {
    "author": "张耒", 
    "paragraphs": [
      "手把合欢彩索，殷勤微笑殢檀郎。", 
      "低低告，不图系腕，图系人肠。"
    ], 
    "rhythmic": "失调名"
  }, 
  {
    "author": "侯蒙", 
    "paragraphs": [
      "未遇行藏谁肯信，如今方表名踪。", 
      "无端良匠画形容。", 
      "当风轻借力，一举入高空。", 
      "才得吹嘘身渐稳，只疑远赴蟾宫。", 
      "雨馀时候夕阳红。", 
      "几人平地上，看我碧霄中。"
    ], 
    "rhythmic": "临江仙"
  }, 
  {
    "author": "周邦彦", 
    "paragraphs": [
      "章台路。", 
      "还见褪粉梅梢，试花桃树。", 
      "坊陌人家，定巢燕子，归来旧处。", 
      "暗凝伫。", 
      "因念个人痴小，乍窥门户。", 
      "侵晨浅约宫黄，障风映袖，盈盈笑语。", 
      "前度刘郎重到，访邻寻里，同时歌舞。", 
      "唯有旧家秋娘，声价如故。", 
      "吟笺赋笔，犹记燕台句。", 
      "知谁伴，名园露饮，东城闲步。", 
      "事与孤鸿去。", 
      "探春尽是，伤离意绪。", 
      "官柳低金缕。", 
      "归骑晚，纤纤池塘飞雨。", 
      "断肠院落，一帘风絮。"
    ], 
    "rhythmic": "瑞龙吟", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "暗柳啼鸦，单衣伫立，小帘朱户。", 
      "桐花半亩，静锁一庭愁雨。", 
      "洒空阶，夜阑未休，故人剪烛西窗语。", 
      "似楚江暝宿，风灯零乱，少年羁旅。", 
      "迟暮。", 
      "嬉游处。", 
      "正店舍无烟，禁城百五。", 
      "旗亭唤酒，付与高阳俦侣。", 
      "想东园，桃李自春，小唇秀靥今在否。", 
      "到归时，定有残英，待客携尊俎。"
    ], 
    "rhythmic": "锁窗寒・琐寒窗", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "新绿小池塘。", 
      "风帘动，碎影舞斜阳。", 
      "羡金屋去来，旧时巢燕，土花缭绕，前度莓墙。", 
      "绣阁凤帏深几许，曾听得理丝簧。", 
      "欲说又休，虑乖芳信，未歌先咽，愁近清觞。", 
      "遥知新妆了，开朱户，应自待月西厢。", 
      "最苦梦魂，今宵不到伊行。", 
      "问甚时说与，佳音密耗，寄将秦镜，偷换韩香。", 
      "天便教人，霎时厮见何妨。"
    ], 
    "rhythmic": "风流子", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "晴岚低楚甸，暖回雁翼，阵势起平沙。", 
      "骤惊春在眼，借问何时，委曲到山家。", 
      "涂香晕色，盛粉饰、争作妍华。", 
      "千万丝、陌头杨柳，渐渐可藏鸦。", 
      "堪嗟。", 
      "清江东注，画舸西流，指长安日下。", 
      "愁宴阑，风翻旗尾，潮溅乌纱。", 
      "今宵正对初弦月，傍水驿，深舣蒹葭。", 
      "沈恨处，时时自剔灯花。"
    ], 
    "rhythmic": "渡江云"
  }, 
  {
    "author": "周邦彦", 
    "paragraphs": [
      "条风布暖，霏雾弄晴，池塘遍满春色。", 
      "正是夜堂无月，沈沈暗寒食。", 
      "梁间燕，前社客。", 
      "似笑我、闭门愁寂。", 
      "乱花过，隔院芸香，满地狼藉。", 
      "长记那回时，邂逅相逢，郊外驻油壁。", 
      "又见汉宫传烛，飞烟五候宅。", 
      "青青草，迷路陌。", 
      "强带酒，细寻前迹。", 
      "市桥远，柳下人家，犹自相识。"
    ], 
    "rhythmic": "应天长", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "照水残红零乱，风唤去。", 
      "尽日测测轻寒，帘底吹香雾。", 
      "黄昏客枕无憀，细响当窗雨。", 
      "看两两相依燕新乳。", 
      "楼下水，渐绿遍、行舟浦。", 
      "暮往朝来，心逐片帆轻举。", 
      "何日迎门，小槛朱笼报鹦鹉。", 
      "共剪西窗蜜炬。"
    ], 
    "rhythmic": "荔枝香近・荔枝香"
  }, 
  {
    "author": "周邦彦", 
    "paragraphs": [
      "夜来寒侵酒席，露微泫。", 
      "履初会，香泽方熏，无端暗雨催人，但怪灯偏帘卷。", 
      "回顾，始觉惊鸿去云远。", 
      "大都世间，最苦唯聚散。", 
      "到得春残，看即是、开离宴。", 
      "细思别後，柳眼花须更谁剪。", 
      "此怀何处消遣。"
    ], 
    "rhythmic": "荔枝香近・荔枝香"
  }, 
  {
    "author": "周邦彦", 
    "paragraphs": [
      "禁烟近，触处、浮香秀色相料理。", 
      "正泥花时候，奈何客里，光阴虚费。", 
      "望箭波无际。", 
      "迎风漾日黄云委。", 
      "任去远，中有万点，相思清泪。", 
      "到长淮底。", 
      "过当时楼下，殷勤为说，春来羁旅况味。", 
      "堪嗟误约乖期，向天涯、自看桃李。", 
      "想而今、应恨墨盈笺，愁妆照水。", 
      "怎得青鸾翼，飞归教见憔悴。"
    ], 
    "rhythmic": "还京乐"
  }, 
  {
    "author": "周邦彦", 
    "paragraphs": [
      "晓阴翳日，正雾霭烟横，远迷平楚。", 
      "暗黄万缕。", 
      "听鸣禽按曲，小腰欲舞。", 
      "细绕回堤，驻马河桥避雨。", 
      "信流去。", 
      "想一叶怨题，今在何处。", 
      "春事能几许。", 
      "任占地持杯，扫花寻路。", 
      "泪珠溅俎。", 
      "叹将愁度日，病伤幽素。", 
      "恨入金徽，见说文君更苦。", 
      "黯凝伫。", 
      "掩重关、遍城锺鼓。"
    ], 
    "rhythmic": "扫地花・扫地游"
  }, 
  {
    "author": "周邦彦", 
    "paragraphs": [
      "怨怀无托。", 
      "嗟情人断绝，信音辽邈。", 
      "信妙手、能解连环，似风散雨收，雾轻云薄。", 
      "燕子楼空，暗尘锁、一床弦索。", 
      "想移根换叶。", 
      "尽是旧时，手种红药。", 
      "汀洲渐生杜若。", 
      "料舟依岸曲，人在天角。", 
      "谩记得、当日音书，把闲语闲言，待总烧却。", 
      "水驿春回，望寄我、江南梅萼。", 
      "拚今生，对花对酒，为伊落泪。"
    ], 
    "rhythmic": "解连环", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "李夭桃，是旧日潘郎，亲试春艳。", 
      "自别河阳，长负露房烟脸。", 
      "憔悴鬓点吴霜，念想梦魂飞乱。", 
      "叹画阑玉砌都换。", 
      "才始有缘重见。", 
      "夜深偷展香罗荐。", 
      "暗窗前、醉眠葱茜。", 
      "浮花浪蕊都相识，谁更曾抬眼。", 
      "休问旧色旧香，但认取、芳心一点。", 
      "又片时一阵，风雨恶，吹分散。"
    ], 
    "rhythmic": "玲珑四犯"
  }, 
  {
    "author": "周邦彦", 
    "paragraphs": [
      "迤逦春光无赖，翠藻翻池，黄蜂游阁。", 
      "朝来风暴，飞絮乱投帘幕。", 
      "生憎暮景，倚墙临岸，杏靥夭斜，榆钱轻薄。", 
      "昼永惟思傍枕，睡起无憀，残照犹在亭角。", 
      "况是别离气味，坐来但觉心绪恶。", 
      "痛引浇愁酒，奈愁浓如酒，无计消铄。", 
      "那堪昏暝，簌簌半檐花落。", 
      "弄粉调朱柔素手，问何时重握。", 
      "此时此意，长怕人道著。"
    ], 
    "rhythmic": "丹凤吟"
  }, 
  {
    "author": "周邦彦", 
    "paragraphs": [
      "昼日移阴，揽衣起、春帷睡足。", 
      "临宝鉴，绿云撩乱，未忺妆束。", 
      "蝶粉蜂黄都褪了，枕痕一线红生肉。", 
      "背画栏、脉脉悄无言，寻棋局。", 
      "重会面，犹未卜。", 
      "无限事，萦心曲。", 
      "想秦筝依旧，尚鸣金屋。", 
      "芳草连天迷远望，宝香熏被成孤宿。", 
      "最苦是、蝴蝶满园飞，无人扑。"
    ], 
    "rhythmic": "满江红"
  }, 
  {
    "author": "周邦彦", 
    "paragraphs": [
      "悄郊原带郭。", 
      "行路永，客去车尘漠漠。", 
      "斜阳映山落。", 
      "敛馀红、犹恋孤城栏角。", 
      "凌波步弱。", 
      "过短亭、何用素约。", 
      "有流莺劝我，重解绣鞍，缓引春酌。", 
      "不记归时早暮，上马谁扶，醒眠朱阁。", 
      "惊飙动幕。", 
      "扶残醉，绕红药。", 
      "叹西园、已是花深无地，东风何事又恶。", 
      "任流光过却。", 
      "犹喜洞天自乐。"
    ], 
    "rhythmic": "瑞鹤仙", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "稚柳苏晴，故溪歇雨，川迥未觉春赊。", 
      "驼褐寒侵，正怜初日，轻阴抵死须遮。", 
      "叹事逐孤鸿尽去，身与塘蒲共晚，争知向此，征途迢递，伫立尘沙。", 
      "追念朱颜翠发，曾到处、故地使人嗟。", 
      "道连三楚，天低四野，乔木依前，临路敧斜。", 
      "重慕想，东陵晦迹，彭泽归来，左右琴书自乐，松菊相依，何况风流鬓未华。", 
      "多谢故人，亲驰郑驿，时倒融尊，劝此淹留，共过芳时，翻令倦客思家。"
    ], 
    "rhythmic": "西平乐"
  }, 
  {
    "author": "周邦彦", 
    "paragraphs": [
      "昼阴重，霜凋岸草，雾隐城堞。", 
      "南陌脂车待发。", 
      "东门帐饮乍阕。", 
      "正拂面垂杨堪缆结。", 
      "掩红泪、玉手亲折。", 
      "念汉浦离鸿去何许，经时信音绝。", 
      "情切。", 
      "望中地远天阔。", 
      "向露冷风清，无人处、耿耿寒漏咽。", 
      "嗟万事难忘，唯是轻别。", 
      "翠尊未竭。", 
      "凭断云留取，西楼残月。", 
      "罗带光销纹衾叠。", 
      "连环解、旧香顿歇。", 
      "怨歌永、琼壶敲尽缺。", 
      "恨春去、不与人期，弄夜色，空馀满地梨花雪。"
    ], 
    "rhythmic": "浪涛沙・浪淘沙", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "记愁横浅黛，泪洗红铅，门掩秋宵。", 
      "坠叶惊离思，听寒蜇夜泣，乱雨潇潇。", 
      "凤钗半脱云鬓，窗影烛光摇。", 
      "渐暗竹敲凉，疏荧照晚，两地魂销。", 
      "迢迢。", 
      "问音信，道径底花阴，时认鸣镳。", 
      "也拟临朱户，叹因郎憔悴，羞见郎招。", 
      "旧巢更有新燕，杨柳拂河桥。", 
      "但满目京尘，东风竟日吹露桃。"
    ], 
    "rhythmic": "忆旧游"
  }, 
  {
    "author": "周邦彦", 
    "paragraphs": [
      "湖平春水，菱荇萦船尾。", 
      "空翠入衣襟，拊轻桹、游鱼惊避。", 
      "晚来潮上，迤逦没沙痕，山四倚。", 
      "云渐起。", 
      "鸟度屏风里。", 
      "周郎逸兴，黄帽侵云水。", 
      "落日媚沧洲，泛一棹、夷犹未已。", 
      "玉箫金管，不共美人游，因个甚，烟雾底。", 
      "独爱莼羹美。"
    ], 
    "rhythmic": "蓦山溪"
  }, 
  {
    "author": "周邦彦", 
    "paragraphs": [
      "南都石黛扫晴山。", 
      "衣薄耐朝寒。", 
      "一夕东风，海棠花谢，楼上卷帘看。", 
      "而今丽日明如洗，南陌暖雕鞍。", 
      "旧赏园林，喜无风雨，春鸟报平安。"
    ], 
    "rhythmic": "少年游"
  }, 
  {
    "author": "周邦彦", 
    "paragraphs": [
      "朝云漠漠散轻丝。", 
      "楼阁淡春姿。", 
      "柳泣花啼，九街泥重，门外燕飞迟。", 
      "而今丽日明金屋，春色在桃枝。", 
      "不似当时，小桥冲雨，幽恨两人知。"
    ], 
    "rhythmic": "少年游"
  }, 
  {
    "author": "周邦彦", 
    "paragraphs": [
      "乳鸭池塘水暖。", 
      "风紧柳花迎面。", 
      "午妆粉指印窗眼。", 
      "曲里长眉翠浅。", 
      "问知社日停针线。", 
      "探新燕。", 
      "宝钗落枕春梦远。", 
      "帘影参差满院。"
    ], 
    "rhythmic": "秋蕊香"
  }, 
  {
    "author": "周邦彦", 
    "paragraphs": [
      "灰暖香融销永昼。", 
      "蒲萄架上春藤秀。", 
      "曲角栏干群雀斗。", 
      "清明後。", 
      "风梳万缕亭前柳。", 
      "日照钗梁光欲溜。", 
      "循阶竹粉沾衣袖。", 
      "拂拂面红如著酒。", 
      "沈吟久。", 
      "昨宵正是来时候。"
    ], 
    "rhythmic": "渔家傲"
  }, 
  {
    "author": "周邦彦", 
    "paragraphs": [
      "几日轻阴寒测测。", 
      "东风急处花成积。", 
      "醉踏阳春怀故国。", 
      "归未得。", 
      "黄鹂久住如相识。", 
      "赖有蛾眉能暖客。", 
      "长歌屡劝金杯侧。", 
      "歌罢月痕来照席。", 
      "贪欢适。", 
      "帘前重露成涓滴。"
    ], 
    "rhythmic": "渔家傲"
  }, 
  {
    "author": "周邦彦", 
    "paragraphs": [
      "晨色动妆楼。", 
      "短烛荧荧悄未收。", 
      "自在开帘风不定，飕飕。", 
      "池面冰澌趁水流。", 
      "早起怯梳头。", 
      "欲绾云鬟又却休。", 
      "不会沈吟思底事，凝眸。", 
      "两点春山满镜愁。"
    ], 
    "rhythmic": "南乡子"
  }, 
  {
    "author": "周邦彦", 
    "paragraphs": [
      "游妓散，独自绕回堤。", 
      "芳草怀烟迷水曲，密云衔雨暗城西。", 
      "九陌未沾泥。", 
      "桃李下，春晚未成蹊。", 
      "墙外见花寻路转，柳阴行马过莺啼。", 
      "无处不凄凄。"
    ], 
    "rhythmic": "望江南・忆江南"
  }, 
  {
    "author": "周邦彦", 
    "paragraphs": [
      "争挽桐花两鬓垂。", 
      "小妆弄影照清池。", 
      "出帘踏袜趁蜂儿。", 
      "跳脱添金双腕重，琵琶拨尽四弦悲。", 
      "夜寒谁肯剪春衣。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "雨过残红湿未飞。", 
      "珠帘一行透斜晖。", 
      "游蜂酿蜜窃香归。", 
      "金屋无人风竹乱，衣篝尽日水沈微。", 
      "一春须有忆人时。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "楼上晴天碧四垂。", 
      "楼前芳草接天涯。", 
      "劝君莫上最高梯。", 
      "新笋已成堂下竹，落花都上燕巢泥。", 
      "忍听林表杜鹃啼。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "清池小圃开云屋。", 
      "结春伴、往来熟。", 
      "忆年时，纵酒杯行速。", 
      "看月上、归禽宿。", 
      "墙里修篁森似束。", 
      "记名字、曾刊新绿。", 
      "见说别来长，沿翠藓、封寒玉。"
    ], 
    "rhythmic": "迎春乐"
  }, 
  {
    "author": "周邦彦", 
    "paragraphs": [
      "桃蹊柳曲闲踪迹。", 
      "俱曾是、大堤客。", 
      "解春衣、贳酒城南陌。", 
      "频醉卧、胡姬侧。", 
      "鬓点吴霜嗟早白。", 
      "更谁念、玉溪消息。", 
      "他日水云身，相望处，无南北。"
    ], 
    "rhythmic": "迎春乐"
  }, 
  {
    "author": "周邦彦", 
    "paragraphs": [
      "台上披襟，快风一瞬收残雨。", 
      "柳丝轻举。", 
      "蛛网粘飞絮。", 
      "极目平芜，应是春归处。", 
      "愁凝伫。", 
      "楚歌声苦。", 
      "村落黄昏鼓。"
    ], 
    "rhythmic": "点绛唇"
  }, 
  {
    "author": "周邦彦", 
    "paragraphs": [
      "眉共春山争秀。", 
      "可怜长皱。", 
      "莫将清泪湿花枝，恐花也、如人瘦。", 
      "清润玉箫闲久。", 
      "知音稀有。", 
      "欲知日日倚阑愁，但问取、亭前柳。"
    ], 
    "rhythmic": "一落索"
  }, 
  {
    "author": "周邦彦", 
    "paragraphs": [
      "杜宇思归声苦。", 
      "和春催去。", 
      "倚阑一霎酒旗风，任扑面、桃花雨。", 
      "目断陇云江树。", 
      "难逢尺素。", 
      "落霞隐隐日平西，料想是、分携处。"
    ], 
    "rhythmic": "一落索"
  }, 
  {
    "author": "周邦彦", 
    "paragraphs": [
      "缕金翠羽。", 
      "妆成才见眉妩。", 
      "倦倚绣帘，看舞风絮。", 
      "愁几许。", 
      "寄凤丝雁柱。", 
      "春将暮。", 
      "向层城苑路。", 
      "钿车似水，时时花径相遇。", 
      "旧游伴侣。", 
      "还到曾来处。", 
      "门掩风和雨。", 
      "梁间燕语。", 
      "问那人在否。"
    ], 
    "rhythmic": "垂丝钓"
  }, 
  {
    "author": "周邦彦", 
    "paragraphs": [
      "风老莺雏，雨肥梅子，午阴嘉树清圆。", 
      "地卑山近，衣润费垆烟。", 
      "人静乌鸢自乐，小桥外、新绿溅溅。", 
      "凭栏久，黄芦苦竹，拟泛九江船。", 
      "年年。", 
      "如社燕，飘流瀚海，来寄修椽。", 
      "且莫思身外，长近尊前。", 
      "憔悴江南倦客，不堪听、急管繁弦。", 
      "歌筵畔，先安簟枕，容我醉时眠。"
    ], 
    "rhythmic": "满庭芳", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "新篁摇动翠葆。", 
      "曲径通深窈。", 
      "夏果收新脆，金丸落、惊飞鸟。", 
      "浓霭迷岸草。", 
      "蛙声闹。", 
      "骤雨鸣池沼。", 
      "水亭小。", 
      "浮萍破处，帘花檐影颠倒。", 
      "纶巾羽扇，困卧北窗清晓。", 
      "屏里吴山梦自到。", 
      "惊觉。", 
      "依然身在江表。"
    ], 
    "rhythmic": "隔浦莲・隔浦莲近拍"
  }, 
  {
    "author": "周邦彦", 
    "paragraphs": [
      "蝉咽凉柯，燕飞尘幕，漏阁签声时度。", 
      "倦脱纶巾，困便湘竹，桐阴半侵朱户。", 
      "向抱影凝情处。", 
      "时闻打窗雨。", 
      "耿无语。", 
      "叹文圆、近来多病，情绪懒，尊酒易成间阻。", 
      "缥缈玉京人，想依然、京兆眉妩。", 
      "翠幕深中，对徽容、空在纨素。", 
      "待花前月下，见了不教归去。"
    ], 
    "rhythmic": "法曲献仙音"
  }, 
  {
    "author": "周邦彦", 
    "paragraphs": [
      "水浴清蟾，叶喧凉吹，巷陌马声初断。", 
      "闲依露井，笑扑流萤，惹破画罗轻扇。", 
      "人静夜久凭阑，愁不归眠，立残更箭。", 
      "叹年华一瞬，人今千里，梦沈书远。", 
      "空见说、鬓怯琼梳，容销金镜，渐懒趁时匀染。", 
      "梅风地溽，虹雨苔滋，一架舞红都变。", 
      "谁信无，为伊才减江淹，情伤荀倩。", 
      "但明河影下，还看稀星数点。"
    ], 
    "rhythmic": "过秦楼", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "暮霞霁雨，小莲出水红妆靓。", 
      "风定。", 
      "看步袜江妃照明镜。", 
      "飞萤度暗草，秉烛游花径。", 
      "人静。", 
      "携艳质、追凉就槐影。", 
      "金环皓腕，雪藕清泉莹。", 
      "谁念省。", 
      "满身香、犹是旧荀令。", 
      "见说胡姬，酒垆寂静。", 
      "烟锁漠漠，藻池苔井。"
    ], 
    "rhythmic": "侧犯"
  }, 
  {
    "author": "周邦彦", 
    "paragraphs": [
      "暗叶啼风雨，窗外晓色珑。", 
      "散水麝，小池东。", 
      "乱一岸芙蓉。", 
      "蕲州簟展双纹浪，轻帐翠缕如空。", 
      "梦念远别、泪痕重。", 
      "淡铅脸斜红。", 
      "忡忡。", 
      "嗟憔悴、新宽带结，羞艳冶、都销镜中。", 
      "有蜀纸、堪凭寄恨，等今夜、洒血书词，剪浊亲封。", 
      "菖蒲渐老，早晚成花，教见薰风。"
    ], 
    "rhythmic": "塞翁吟"
  }, 
  {
    "author": "周邦彦", 
    "paragraphs": [
      "燎沈香，消溽暑。", 
      "鸟雀呼晴，侵晓窥檐语。", 
      "叶上初阳乾宿雨，水面清圆，一一风荷举。", 
      "故乡遥，何日去。", 
      "家住吴门，久作长安旅。", 
      "五月渔郎相忆否。", 
      "小楫轻舟，梦入芙蓉浦。"
    ], 
    "rhythmic": "苏幕遮"
  }, 
  {
    "author": "周邦彦", 
    "paragraphs": [
      "日射敧红蜡蒂香。", 
      "风乾微汗粉襟凉。", 
      "碧纱对掩簟纹光。", 
      "自剪柳枝明画阁，戏抛莲菂种横塘。", 
      "长亭无事好思量。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "翠葆参差竹径成。", 
      "新荷跳雨泪珠倾。", 
      "曲阑斜转小池亭。", 
      "风约帘衣归燕急，水摇扇影戏鱼惊。", 
      "柳梢残日弄微晴。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "薄薄纱橱望似空。", 
      "簟纹如水浸芙蓉。", 
      "起来娇眼未惺惚。", 
      "强整罗衣抬皓腕，更将纨扇掩酥胸。", 
      "羞郎何事面微红。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "宝扇轻圆浅画缯。", 
      "象床平稳细穿藤。", 
      "飞蝇不到避壶冰。", 
      "翠枕面凉频忆睡，玉箫手汗错成声。", 
      "日长无力要人凭。"
    ], 
    "rhythmic": "浣溪沙"
  }, 
  {
    "author": "周邦彦", 
    "paragraphs": [
      "征骑初停，酒行莫放离歌举。", 
      "柳汀莲浦。", 
      "看尽江南路。", 
      "苦恨斜阳，冉冉催人去。", 
      "空回顾。", 
      "淡烟横素。", 
      "不见扬鞭处。"
    ], 
    "rhythmic": "点绛唇"
  }, 
  {
    "author": "周邦彦", 
    "paragraphs": [
      "出林杏子落金盘。", 
      "齿软怕尝酸。", 
      "可惜半残青紫，犹有小唇丹。", 
      "南陌上，落花闲。", 
      "雨斑斑。", 
      "不言不语，一段伤春，都在眉间。"
    ], 
    "rhythmic": "诉衷情"
  }, 
  {
    "author": "周邦彦", 
    "paragraphs": [
      "枫林凋晚叶，关河迥，楚客惨将归。", 
      "望一川暝霭，雁声哀怨，半规凉月，人影参差。", 
      "酒醒後，泪花销凤蜡，风幕卷金泥。", 
      "砧杵韵高，唤回残梦，绮罗香减，牵起馀悲。", 
      "亭皋分襟地，难拚处、偏是掩面牵衣。", 
      "何况怨怀长结，重见无期。", 
      "想寄恨书中，银钩空满，断肠声里，玉筋还垂。", 
      "多少暗愁密意，唯有天知。"
    ], 
    "rhythmic": "风流子"
  }, 
  {
    "author": "周邦彦", 
    "paragraphs": [
      "川原澄映，烟月冥蒙，去舟如叶。", 
      "岸足沙平，蒲根水冷留雁唼。", 
      "别有孤角吟秋，对晓风呜轧。", 
      "红日三竿，醉头扶起还怯。", 
      "离思相萦，渐看看、鬓丝堪镊。", 
      "舞衫歌扇，何人轻怜细阅。", 
      "点检从前恩爱，但凤笺盈箧，愁剪灯花，夜来和泪双叠。"
    ], 
    "rhythmic": "华胥引"
  }, 
  {
    "author": "周邦彦", 
    "paragraphs": [
      "地僻无锺鼓。", 
      "残灯灭，夜长人倦难度。", 
      "寒吹断梗，风翻暗雪，洒窗填户。", 
      "宾鸿谩说传书，算过尽、千俦万侣。", 
      "始信得、庾信愁多，江淹恨极须赋。", 
      "凄凉病损文园，徽弦乍拂，音韵先苦。", 
      "淮山夜月，金城暮草，梦魂飞去。", 
      "秋霜半入清镜，叹带眼、都移旧处。", 
      "更久长、不见文君，归时认否。"
    ], 
    "rhythmic": "宴清都"
  }, 
  {
    "author": "周邦彦", 
    "paragraphs": [
      "浮云护月，未放满朱扉。", 
      "鼠摇暗壁，萤度破窗，偷入书帏。", 
      "秋意浓，闲伫立、庭柯影里。", 
      "好风襟袖先知。", 
      "夜何其。", 
      "江南路绕重山，心知谩与前期。", 
      "奈向灯前堕泪，肠断萧娘，旧日书辞。", 
      "犹在纸。", 
      "雁信绝，清宵梦又稀。"
    ], 
    "rhythmic": "四园竹"
  }, 
  {
    "author": "周邦彦", 
    "paragraphs": [
      "绿芜凋尽台城路，殊乡又逢秋晚。", 
      "暮雨生寒，鸣蛩劝织，深阁时闻裁剪。", 
      "云窗静掩。", 
      "叹重拂罗衾，顿疏花簟。", 
      "尚有綿囊，露萤清夜照书卷。", 
      "荆江留滞最久，故人相望处，离思何限。", 
      "渭水西风，长安乱叶，空忆诗情宛转。", 
      "凭高眺远。", 
      "正玉液新篘，蟹螯初荐。", 
      "醉倒山翁，但愁斜照敛。"
    ], 
    "rhythmic": "齐天乐"
  }, 
  {
    "author": "周邦彦", 
    "paragraphs": [
      "郊原雨过金英秀。", 
      "风扫霜威寒入袖。", 
      "感君一曲断肠歌，劝我十分和泪酒。", 
      "古道尘清榆柳瘦。", 
      "系马邮亭人散後。", 
      "今宵灯尽酒醒时，可惜朱颜成皓首。"
    ], 
    "rhythmic": "木兰花・玉楼春"
  }, 
  {
    "author": "周邦彦", 
    "paragraphs": [
      "露迷衰草。", 
      "疏星挂，凉蟾低下林表。", 
      "素娥青女斗婵娟，正倍添凄悄。", 
      "渐飒飒、丹枫撼晓。", 
      "横天云浪鱼鳞小。", 
      "似故人相看，又透入、清辉半饷，特地留照。", 
      "迢递望极关山，波穿千里，度日如岁难到。", 
      "凤楼今夜听秋风，奈五更愁抱。", 
      "想玉匣、哀弦闭了。", 
      "无心重理相思调。", 
      "见皓月、牵离恨，屏掩孤颦，泪流多少。"
    ], 
    "rhythmic": "霜叶飞"
  }, 
  {
    "author": "周邦彦", 
    "paragraphs": [
      "寒莹晚空，点清镜、断霞孤鹜。", 
      "对客馆深扃，霜草未衰更绿。", 
      "倦游厌旅，但梦绕、阿娇金屋。", 
      "想故人别後，尽日空疑风竹。", 
      "塞北氍毹，江南图障，是处温燠。", 
      "更花管云笺，犹写寄情旧曲。", 
      "音尘迢递，但劳远目。", 
      "今夜长，争奈枕单人独。"
    ], 
    "rhythmic": "蕙兰芳引"
  }, 
  {
    "author": "周邦彦", 
    "paragraphs": [
      "暮色分平野。", 
      "傍苇岸、征帆卸。", 
      "烟村极浦，树藏孤馆，秋景如画。", 
      "渐别离气味难禁也。", 
      "更物象、供潇洒。", 
      "念多材浑衰减，一怀幽恨难写。", 
      "追念绮窗人，天然自、风韵娴雅。", 
      "竟夕起相思，谩嗟怨遥夜。", 
      "又还将、两袖珠泪，沈吟向寂寥寒灯下。", 
      "玉骨为多感，瘦来无一把。"
    ], 
    "rhythmic": "塞垣春"
  }, 
  {
    "author": "周邦彦", 
    "paragraphs": [
      "苍藓沿阶，冷萤粘屋，庭树望秋先陨。", 
      "渐雨凄风迅。", 
      "澹暮色，倍觉园林清润。", 
      "汉姬纨扇在，重吟玩、弃掷未忍。", 
      "登山临水，此恨自古，销磨不尽。", 
      "牵引。", 
      "记试酒归时，映月同看雁阵。", 
      "宝幄香缨，熏炉象尺，夜寒灯晕。", 
      "谁念留滞故国，旧事劳方寸。", 
      "唯丹青相伴，那更尘昏蠹损。"
    ], 
    "rhythmic": "丁香结"
  }, 
  {
    "author": "周邦彦", 
    "paragraphs": [
      "波落寒汀，村渡向晚，遥看数点帆小。", 
      "乱叶翻鸦，惊风破雁，天角孤云缥缈。", 
      "官柳萧疏，甚尚挂、微微残照。", 
      "景物关情，川途换目，顿来催老。", 
      "渐解狂朋欢意少。", 
      "奈犹被、思牵情绕。", 
      "座上琴心，机中锦字，觉最萦怀抱。", 
      "也知人、悬望久，蔷薇谢、归来一笑。", 
      "欲梦高唐，未成眠、霜空又晓。"
    ], 
    "rhythmic": "氐州第一"
  }, 
  {
    "author": "周邦彦", 
    "paragraphs": [
      "候馆丹枫吹尽，面旋随风舞。", 
      "夜寒霜月，飞来伴孤旅。", 
      "还是独拥秋衾，梦馀酒困都醒，满怀离苦。", 
      "甚情绪。", 
      "深念凌波微步。", 
      "幽房暗相遇，泪珠都作，秋宵枕前雨。", 
      "此恨音驿难通，待凭征雁归时，带将愁去。"
    ], 
    "rhythmic": "解蹀躞"
  }, 
  {
    "author": "周邦彦", 
    "paragraphs": [
      "并刀如水，吴盐胜雪，纤手破新橙。", 
      "锦幄初温，兽烟不断，相对坐调笙。", 
      "低声问：向谁行宿，城上已三更。", 
      "马滑霜浓，不如休去，直是少人行。"
    ], 
    "rhythmic": "少年游"
  }, 
  {
    "author": "周邦彦", 
    "paragraphs": [
      "云接平冈，山围寒野，路回渐转孤城。", 
      "衰柳啼鸦，惊风驱雁，动人一片秋声。", 
      "倦途休驾，澹烟里、微茫见星。", 
      "尘埃憔悴，生怕黄昏，离思牵萦。", 
      "华堂旧日逢迎。", 
      "花艳参差，香雾飘零。", 
      "弦管当头，偏怜娇凤，夜深簧暖笙清。", 
      "眼波传意，恨密约、匆匆未成。", 
      "许多烦恼，只为当时，一饷留情。"
    ], 
    "rhythmic": "庆春宫・高阳台"
  }, 
  {
    "author": "周邦彦", 
    "paragraphs": [
      "冬衣初染远山青。", 
      "双丝云雁绫。", 
      "夜寒袖湿欲成冰。", 
      "都缘珠泪零。", 
      "情黯黯，闷腾腾。", 
      "身如秋後蝇。", 
      "若教随马逐郎行。", 
      "不辞多少程。"
    ], 
    "rhythmic": "醉桃源・阮郎归"
  }, 
  {
    "author": "周邦彦", 
    "paragraphs": [
      "菖蒲叶老水平沙。", 
      "临流苏小家。", 
      "画阑曲径宛秋蛇。", 
      "金英垂露华。", 
      "烧蜜炬，引莲娃。", 
      "酒香薰脸霞。", 
      "再来重约日西斜。", 
      "倚门听暮鸦。"
    ], 
    "rhythmic": "醉桃源・阮郎归"
  }, 
  {
    "author": "周邦彦", 
    "paragraphs": [
      "孤馆迢迢，暮天草露沾衣润。", 
      "夜来秋近。", 
      "月晕通风信。", 
      "今日原头，黄叶飞成阵。", 
      "知人闷。", 
      "故来相趁。", 
      "共结临岐恨。"
    ], 
    "rhythmic": "点绛唇"
  }, 
  {
    "author": "周邦彦", 
    "paragraphs": [
      "叶下斜阳照水。", 
      "卷轻浪、沈沈千里。", 
      "桥上酸风射眸子。", 
      "立多时，看黄昏，灯火市。", 
      "古屋寒窗底。", 
      "听几片、井桐飞坠。", 
      "不恋单衾再三起。", 
      "有谁知，为萧娘，书一纸。"
    ], 
    "rhythmic": "夜游宫", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "客去车尘未敛。", 
      "古帘暗、雨苔千点。", 
      "月皎风清在处见。", 
      "奈今宵，照初弦，吹一箭。", 
      "池曲河声转。", 
      "念归计，眼迷魂乱。", 
      "明日前村更荒远。", 
      "且开尊，任红鳞，生酒面。"
    ], 
    "rhythmic": "夜游宫"
  }, 
  {
    "author": "周邦彦", 
    "paragraphs": [
      "堤前亭午未融霜。", 
      "风紧雁无行。", 
      "重寻旧日岐路，茸帽北游装。", 
      "期信杳，别离长。", 
      "远情伤。", 
      "风翻酒幔，寒凝茶烟，又是何乡。"
    ], 
    "rhythmic": "诉衷情"
  }, 
  {
    "author": "周邦彦", 
    "paragraphs": [
      "枝头风势渐小。", 
      "看暮鸦飞了。", 
      "又是黄昏，闭门收返照。", 
      "江南人去路缈。", 
      "信未通、愁已先到。", 
      "怕见孤灯，霜寒催睡早。"
    ], 
    "rhythmic": "伤情怨・清商怨"
  }, 
  {
    "author": "周邦彦", 
    "paragraphs": [
      "高柳春才软，冻梅寒更香。", 
      "暮雪助清峭，玉尘散林塘。", 
      "那堪飘风递冷，故遣度幕穿窗。", 
      "似欲料理新妆。", 
      "呵手弄丝簧。", 
      "冷落词赋客，萧索水云乡。", 
      "援毫授简，风流犹忆东梁。", 
      "望虚檐徐转，迥廊未扫，夜长莫惜空酒觞。"
    ], 
    "rhythmic": "红林擒近"
  }, 
  {
    "author": "周邦彦", 
    "paragraphs": [
      "风雪惊初霁，水乡增暮寒。", 
      "树杪坠飞羽，檐牙挂琅玕。", 
      "才喜门堆巷积，可惜迤逦销残。", 
      "渐看低竹翩翻。", 
      "清池涨微澜。", 
      "步屐晴正好，宴席晚方欢。", 
      "梅花耐冷，亭亭来入冰盘。", 
      "对前山横素，愁云变色，放杯同觅高处看。"
    ], 
    "rhythmic": "红林擒近"
  }, 
  {
    "author": "周邦彦", 
    "paragraphs": [
      "金花落烬灯，银砾鸣窗雪。", 
      "夜深微漏断，行人绝。", 
      "风扉不定，竹圃琅玕折。", 
      "玉人新间阔。", 
      "著甚情悰，更当恁地时节。", 
      "无言敧枕，帐底流清血。", 
      "愁如春後絮，来相接。", 
      "知他那里，争信人心切。", 
      "除共天公说。", 
      "不成也还，似伊无个分别。"
    ], 
    "rhythmic": "满路花・促拍满路花"
  }, 
  {
    "author": "周邦彦", 
    "paragraphs": [
      "风销焰蜡，露烘炉。", 
      "花市光相射。", 
      "桂华流瓦。", 
      "纤云散，耿耿素娥欲下。", 
      "衣裳淡雅。", 
      "看楚女、纤腰一把。", 
      "箫鼓喧，人影参差，满路飘香麝。", 
      "因念都城放夜。", 
      "望千门如昼，嬉笑游冶。", 
      "钿车罗帕。", 
      "相逢处，自有暗尘随马。", 
      "年光是也。", 
      "唯只见、旧情衰谢。", 
      "清漏移，飞盖归来，从舞休歌罢。"
    ], 
    "rhythmic": "解语花", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "快风收雨，亭馆清残燠。", 
      "池光静横秋影，岸柳如新沐。", 
      "闻道宜城酒美，昨日新醅熟。", 
      "轻镳相逐。", 
      "冲泥策马，来折东篱半开菊。", 
      "华堂花艳对列，一一惊郎目。", 
      "歌韵巧共泉声，间杂琮琤玉。", 
      "惆怅周郎已老，莫唱当时曲。", 
      "幽欢难卜。", 
      "明年谁健，更把茱萸再三嘱。"
    ], 
    "rhythmic": "六么令"
  }, 
  {
    "author": "周邦彦", 
    "paragraphs": [
      "霁景、对霜蟾乍升，素烟如扫。", 
      "千林夜缟。", 
      "徘徊处、渐移深窈。", 
      "何人正弄，孤影蹁跹，西窗悄。", 
      "冒霜冷貂裘，玉斝邀云表。", 
      "共寒光、饮清醥。", 
      "淮左旧游，记送行人，归来山路窎。", 
      "驻马望素魄，印遥碧、金枢小。", 
      "爱秀色、初娟好。", 
      "念漂浮、绵绵思远道。", 
      "料异日宵征，必定还相照。", 
      "奈何人自衰老。"
    ], 
    "rhythmic": "倒犯"
  }, 
  {
    "author": "周邦彦", 
    "paragraphs": [
      "对宿烟收，春禽静，飞雨时鸣高屋。", 
      "墙头青玉旆，洗铅霜都尽，嫩梢相触。", 
      "润逼琴丝，寒侵枕障，虫网吹沾帘竹。", 
      "邮亭无人处，听檐声不断，困眠初熟。", 
      "奈愁极顿惊，梦轻难记，自怜幽独。", 
      "行人归意速。", 
      "最先念、流潦妨车毂。", 
      "怎奈向、兰成憔悴，卫清羸，等闲时、易伤心目。", 
      "未怪平阳客，双泪落、笛中哀曲。", 
      "况萧索、青芜国。", 
      "红糁铺地，门外荆桃如菽。", 
      "夜游共谁秉烛。"
    ], 
    "rhythmic": "大", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "溪源新腊後。", 
      "见数朵江梅，剪裁初就。", 
      "晕酥砌玉芳英嫩，故把春心轻漏。", 
      "前村昨夜，想弄月、黄昏时候。", 
      "孤岸峭，疏影横斜，浓香暗沾襟袖。", 
      "尊前赋与多材，问岭外风光，故人知否。", 
      "寿阳谩斗。", 
      "终不似，照水一枝清瘦。", 
      "风娇雨秀。", 
      "好乱插、繁花盈首。", 
      "须信道，羌管无情，看看又奏。"
    ], 
    "rhythmic": "玉烛新"
  }, 
  {
    "author": "周邦彦", 
    "paragraphs": [
      "粉墙低，梅花照眼，依然旧风味。", 
      "露痕轻缀。", 
      "疑净洗铅华，无限佳丽。", 
      "去年胜赏曾孤倚。", 
      "冰盘同宴喜。", 
      "更可惜，雪中高树，香篝熏素被。", 
      "今年对花最匆匆，相逢似有恨，依依愁悴。", 
      "吟望久，青苔上、旋看飞坠。", 
      "相将见、脆丸荐酒，人正在、空江烟浪里。", 
      "但梦想、一枝潇洒，黄昏斜照水。"
    ], 
    "rhythmic": "花犯", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "肌肤绰约真仙子，来伴冰霜。", 
      "洗尽铅黄。", 
      "素面初无一点妆。", 
      "寻花不用持银烛，暗里闻香。", 
      "零落池塘。", 
      "分付馀妍与寿阳。"
    ], 
    "rhythmic": "丑奴儿・采桑子"
  }, 
  {
    "author": "周邦彦", 
    "paragraphs": [
      "素肌应怯馀寒，艳阳占立青芜地。", 
      "樊川照日，灵关遮路，残红敛避。", 
      "传火楼台，妒花风雨，长门深闭。", 
      "亚帘栊半湿，一枝在手，偏勾引、黄昏泪。", 
      "别有风前月底。", 
      "布繁英、满圆歌吹。", 
      "朱铅退尽，潘妃却酒，昭君乍起。", 
      "雪浪翻空，粉裳缟夜，不成春意。", 
      "恨玉容不见，琼英谩好，与何人比。"
    ], 
    "rhythmic": "水龙吟"
  }, 
  {
    "author": "周邦彦", 
    "paragraphs": [
      "正单衣试酒，恨客里、光阴虚掷。", 
      "愿春暂留，春归如过翼。", 
      "一去无迹。", 
      "为问花何在，夜来风雨，葬楚宫倾国。", 
      "钗钿堕处遗香泽。", 
      "乱点桃蹊，轻翻柳陌。", 
      "多情为谁追惜。", 
      "但蜂媒蝶使，时叩窗隔。", 
      "东园岑寂。", 
      "渐蒙笼暗碧。", 
      "静绕珍丛底，成叹息。", 
      "长条故惹行客。", 
      "似牵衣待话，别情无极。", 
      "残英小、强簪巾帻。", 
      "终不似一朵，钗头颤袅，向人侧。", 
      "漂流处、莫趁潮汐。", 
      "恐断红、尚有相思字，何由见得。"
    ], 
    "rhythmic": "六丑", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "金闺平帖春云暖。", 
      "昼漏花前短。", 
      "玉颜酒解艳红消。", 
      "一面捧心啼困、不成娇。", 
      "别来新翠迷行径。", 
      "窗锁玲珑影。", 
      "砑绫小字夜来封。", 
      "斜倚曲栏凝睇、数归鸿。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "廉纤小雨池塘遍。", 
      "细点看萍面。", 
      "一双燕子守朱门。", 
      "比似寻常时候、易黄昏。", 
      "宜城酒泛浮香絮。", 
      "细作更阑语。", 
      "相将羁思乱如云。", 
      "又是一窗灯影、两愁人。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "柳阴直。", 
      "烟里丝丝弄碧。", 
      "隋堤上、曾见几番，拂水飘绵送行色。", 
      "登临望故国。", 
      "谁识。", 
      "京华倦客。", 
      "长亭路，年去岁来，应折柔条过千尺。", 
      "闲寻旧踪迹。", 
      "又酒趁哀弦，灯照离席。", 
      "梨花榆火催寒食。", 
      "愁一箭风快，半篙波暖，回头迢递便数驿。", 
      "望人在天北。", 
      "凄恻。", 
      "恨堆积。", 
      "渐别浦萦回，津堠岑寂。", 
      "斜阳冉冉春无极。", 
      "念月榭携手，露桥闻笛。", 
      "沈思前事，似梦里，泪暗滴。"
    ], 
    "rhythmic": "兰陵王", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "爱日轻明新雪後。", 
      "柳眼星星，渐欲穿窗牖。", 
      "不待长亭倾别酒。", 
      "一枝已入骚人手。", 
      "浅浅挼蓝轻蜡透。", 
      "过尽冰霜，便与春争秀。", 
      "强对青铜簪白首。", 
      "老来风味难依旧。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "桃萼新香梅落後。", 
      "暗叶藏鸦，苒苒垂亭牖。", 
      "舞困低迷如著酒。", 
      "乱丝偏近游人手。", 
      "雨过朦胧斜日透。", 
      "客舍青青，特地添明秀。", 
      "莫话扬鞭回别首。", 
      "渭城荒远无交旧。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "蠢蠢黄金初脱後。", 
      "暖日飞绵，取次粘窗牖。", 
      "不见长条低拂酒。", 
      "赠行应已输先手。", 
      "莺掷金梭飞不透。", 
      "小榭危楼，处处添奇秀。", 
      "何日隋堤萦马首。", 
      "路长人倦空思旧。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "小阁阴阴人寂後。", 
      "翠幕褰风，烛影摇疏牖。", 
      "夜半霜寒初索酒。", 
      "金刀正在柔荑手。", 
      "彩薄粉轻光欲透。", 
      "小叶尖新，未放双眉秀。", 
      "记得长条垂鹢首。", 
      "别离情味还依旧。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "佳丽地。", 
      "南朝盛事谁记。", 
      "山围故国绕清江，髻鬟对起。", 
      "怒涛寂寞打孤城，风樯遥度天际。", 
      "断崖树，犹倒倚。", 
      "莫愁艇子曾系。", 
      "空馀旧迹郁苍苍，雾沈半垒。", 
      "夜深月过女墙来，赏心东望淮水。", 
      "酒旗戏鼓甚处市。", 
      "想依稀、王谢邻里。", 
      "燕子不知何世。", 
      "入寻常、巷陌人家，相对如说兴亡，斜阳里。"
    ], 
    "rhythmic": "西河", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "佳约人未知，背地伊先变。", 
      "恶会称停事，看深浅。", 
      "如今信我，委的论长远。", 
      "好来无可怨。", 
      "洎合教伊，因些事後分散。", 
      "密意都休，待说先肠断。", 
      "此恨除非是，天相念。", 
      "坚心更守，未死终相见。", 
      "多少闲磨难。", 
      "到得其时，知他做甚头眼。"
    ], 
    "rhythmic": "归去难・促拍满路花"
  }, 
  {
    "author": "周邦彦", 
    "paragraphs": [
      "浮玉飞琼，向邃馆静轩，倍增清绝。", 
      "夜窗垂练，何用交光明月。", 
      "近闻道、官阁多梅，趁暗香未远，冻蕊初发。", 
      "倩谁摘取，寄赠情人桃叶。", 
      "回文近传锦字，道为君瘦损，是人都说。", 
      "祆知染红著手，胶梳粘发。", 
      "转思量、镇长堕睫。", 
      "都只为、情深意切。", 
      "欲报消息，无一句、堪愈愁结。"
    ], 
    "rhythmic": "三部乐"
  }, 
  {
    "author": "周邦彦", 
    "paragraphs": [
      "银河宛转三千曲。", 
      "浴凫飞鹭澄波绿。", 
      "何处是归舟。", 
      "夕阳江上楼。", 
      "天憎梅浪发。", 
      "故下封枝雪。", 
      "深院卷帘看。", 
      "应怜江上寒。"
    ], 
    "rhythmic": "菩萨蛮"
  }, 
  {
    "author": "周邦彦", 
    "paragraphs": [
      "夜阑人静。", 
      "月痕寄、梅梢疏影。", 
      "帘外曲角栏干近。", 
      "旧携手处，花发雾寒成阵。", 
      "应是不禁愁与恨。", 
      "纵相逢难问。", 
      "黛眉曾把春衫印。", 
      "後期无定。", 
      "断肠香销尽。"
    ], 
    "rhythmic": "品令"
  }, 
  {
    "author": "周邦彦", 
    "paragraphs": [
      "玉琴虚下伤心泪。", 
      "只有文君知曲意。", 
      "帘烘楼迥月宜人，酒暖香融春有味。", 
      "萋萋芳草迷千里。", 
      "惆怅王孙行未已。", 
      "天涯回首一销魂，二十四桥歌舞地。"
    ], 
    "rhythmic": "玉楼春"
  }, 
  {
    "author": "周邦彦", 
    "paragraphs": [
      "双阙笼嘉气，寒威日晚，岁华将暮。", 
      "小院闲庭，对寒梅照雪，淡烟凝素。", 
      "忍当迅景，动无限、伤春情绪。", 
      "犹赖是、上苑风光渐好，芳容将煦。", 
      "草荚兰芽渐吐。", 
      "且寻芳、更休思虑。", 
      "这浮世、甚驱驰利禄，奔竞尘土。", 
      "纵有魏珠照乘，未买得流年住。", 
      "争如盛饮流霞，醉偎琼树。"
    ], 
    "rhythmic": "黄鹂绕碧树"
  }, 
  {
    "author": "周邦彦", 
    "paragraphs": [
      "帘烘泪雨乾，酒压愁城破。", 
      "冰壶防饮渴，培残火。", 
      "朱消粉退，绝胜新梳裹。", 
      "不是寒宵短，日上三竿，人犹要同卧。", 
      "如今多病，寂寞章台左。", 
      "黄昏风弄雪，门深锁。", 
      "兰房密爱，万种思量过。", 
      "也须知有我。", 
      "著甚情，你但忘了人呵。"
    ], 
    "rhythmic": "满路花・促拍满路花"
  }, 
  {
    "author": "周邦彦", 
    "paragraphs": [
      "上马人扶残醉，晓风吹未醒。", 
      "映水曲、翠瓦朱檐，垂杨里、乍见津亭。", 
      "当时曾题败壁，蛛丝罩、淡墨苔晕青。", 
      "念去来、岁月如流，徘徊久、叹息愁思盈。", 
      "去去倦寻路程。", 
      "江陵旧事，何曾再问杨琼。", 
      "旧曲凄清。", 
      "敛愁黛、与谁听。", 
      "尊前故人如在，想念我、最关情。", 
      "何须渭城。", 
      "歌声未尽处，先泪零。"
    ], 
    "rhythmic": "绮寮怨", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "夜色催更，清尘收露，小曲幽坊月暗。", 
      "竹槛灯窗，识秋娘庭院。", 
      "笑相遇，似觉琼枝玉树相倚，暖日明霞光烂。", 
      "水眄兰情，总平生稀见。", 
      "画图中、旧识春风面。", 
      "谁知道、自到瑶台畔。", 
      "眷恋雨润云温，苦惊风吹散。", 
      "念荒寒、寄宿无人馆。", 
      "重门闭、败壁秋虫叹。", 
      "怎奈向、一缕相思，隔溪山不断。"
    ], 
    "rhythmic": "拜星月・拜星月慢", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "隋堤路。", 
      "渐日晚、密霭生深树。", 
      "阴阴淡月笼沙，还宿河桥深处。", 
      "无情画舸，都不管、烟波隔南浦。", 
      "等行人、醉拥重衾，载将离恨归去。", 
      "因念旧客京华，长偎傍、疏林小槛欢聚。", 
      "冶叶倡条俱相识，仍惯见、珠歌翠舞。", 
      "如今向、渔村水驿，夜如岁、焚香独自语。", 
      "有何人、念我无，梦魂凝想鸳侣。"
    ], 
    "rhythmic": "尉迟杯", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "暗尘四敛。", 
      "楼观迥出，高映孤馆。", 
      "清漏将短。", 
      "厌闻夜久，签声动书幔。", 
      "桂华又满。", 
      "闲步露草，偏爱幽远。", 
      "花气清婉，望中迤逦，城阴度河岸。", 
      "倦客最萧索，醉倚斜桥穿柳线。", 
      "还似汴堤，虹梁横水面。", 
      "看浪飐春灯，舟下如箭。", 
      "此行重见。", 
      "叹故友难逢，羁思空乱。", 
      "两眉愁、向谁舒展。"
    ], 
    "rhythmic": "绕佛阁"
  }, 
  {
    "author": "周邦彦", 
    "paragraphs": [
      "州夹苍崖，下枕江山是城郭。", 
      "望海霞接日，红翻水面，晴风吹草，青摇山脚。", 
      "波暖凫鹥作。", 
      "沙痕退、夜潮正落。", 
      "疏林外、一点炊烟，渡口参差正寥廓。", 
      "自叹劳生，经年何事，京华信漂泊。", 
      "念渚蒲汀柳，空归闲梦，风轮雨楫，终辜前约。", 
      "情景牵心眼，流连处、利名易薄。", 
      "回头谢、冶叶倡条，便入渔钓乐。"
    ], 
    "rhythmic": "一寸金"
  }, 
  {
    "author": "周邦彦", 
    "paragraphs": [
      "月皎惊乌栖不定。", 
      "更漏将残，辘，牵金井。", 
      "唤起两眸清炯炯。", 
      "泪花落枕红棉泠。", 
      "执手霜风吹鬓影。", 
      "去意徊徨，别语愁难听。", 
      "楼上阑干横斗柄。", 
      "露寒人远鸡相应。"
    ], 
    "rhythmic": "蝶恋花", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "尘满一絣文绣。", 
      "泪湿领巾红皱。", 
      "初暖绮罗轻，腰胜武昌官柳。", 
      "长昼。", 
      "长昼。", 
      "困卧午窗中酒。"
    ], 
    "rhythmic": "如梦令"
  }, 
  {
    "author": "周邦彦", 
    "paragraphs": [
      "门外迢迢行路。", 
      "谁送郎边尺素。", 
      "巷陌雨馀风，当面湿花飞去。", 
      "无绪。", 
      "无绪。", 
      "闲处偷垂玉箸。"
    ], 
    "rhythmic": "如梦令"
  }, 
  {
    "author": "周邦彦", 
    "paragraphs": [
      "蜀丝趁日染乾红。", 
      "微暖面脂融。", 
      "博山细篆霭房栊。", 
      "静看打窗虫。", 
      "愁多胆怯疑虚幕，声不断、暮景疏钟。", 
      "团团四壁小屏风。", 
      "啼尽梦魂中。"
    ], 
    "rhythmic": "月中行・月宫春"
  }, 
  {
    "author": "周邦彦", 
    "paragraphs": [
      "日薄尘飞官路平。", 
      "眼前喜见汴河倾。", 
      "地遥人倦莫兼程。", 
      "下马先寻题壁字，出门闲记榜村名。", 
      "早收灯火梦倾城。"
    ], 
    "rhythmic": "浣沙溪・浣溪沙"
  }, 
  {
    "author": "周邦彦", 
    "paragraphs": [
      "贪向津亭拥去车。", 
      "不辞泥雨溅罗襦。", 
      "泪多脂粉了无馀。", 
      "酒酽未须令客醉，路长终是少人扶。", 
      "早教幽梦到华胥。"
    ], 
    "rhythmic": "浣沙溪・浣溪沙"
  }, 
  {
    "author": "周邦彦", 
    "paragraphs": [
      "不为萧娘旧约寒。", 
      "何因容易别长安。", 
      "预愁衣上粉痕乾。", 
      "幽阁深沈灯焰喜，小炉邻近酒杯宽。", 
      "为君门外脱归鞍。"
    ], 
    "rhythmic": "浣沙溪・浣溪沙"
  }, 
  {
    "author": "周邦彦", 
    "paragraphs": [
      "辽鹤归来，故乡多少伤心地。", 
      "寸书不寄。", 
      "鱼浪空千里。", 
      "凭仗桃根，说与凄凉意。", 
      "愁无际。", 
      "旧时衣袂。", 
      "犹有东门泪。"
    ], 
    "rhythmic": "点绛唇"
  }, 
  {
    "author": "周邦彦", 
    "paragraphs": [
      "檐牙缥缈小倡楼。", 
      "凉月挂银钩。", 
      "聒席笙歌，透帘灯火，风景似扬州。", 
      "当时面色欺春雪，曾伴美人游。", 
      "今日重来，更无人问，独自倚阑愁。"
    ], 
    "rhythmic": "少年游"
  }, 
  {
    "author": "周邦彦", 
    "paragraphs": [
      "歌席上，无赖是横波。", 
      "宝髻玲珑敧玉燕，绣巾柔腻掩香罗。", 
      "人好自宜多。", 
      "无个事，因甚敛双蛾。", 
      "浅淡梳妆疑见画，惺忪言语胜闻歌。", 
      "何况会婆娑。"
    ], 
    "rhythmic": "望江南・忆江南"
  }, 
  {
    "author": "周邦彦", 
    "paragraphs": [
      "衣染莺黄。", 
      "爱停歌驻拍，劝酒持觞。", 
      "低鬟蝉影动，私语口脂香。", 
      "檐露滴，竹风凉。", 
      "拚剧饮淋浪。", 
      "夜渐深，笼灯就月，子细端相。", 
      "知音见说无双。", 
      "解移宫换羽，未怕周郎。", 
      "长颦知有恨，贪耍不成妆。", 
      "些个事，恼人肠。", 
      "试说与何妨。", 
      "又恐伊、寻消问息，瘦减容光。"
    ], 
    "rhythmic": "意难忘"
  }, 
  {
    "author": "周邦彦", 
    "paragraphs": [
      "人人花艳明春柳。", 
      "忆筵上、偷携手。", 
      "趁歌停舞罢来相就。", 
      "醒醒个、无些酒。", 
      "比目香囊新刺绣。", 
      "连隔座、一时薰透。", 
      "为甚月中归，长是他、随车後。"
    ], 
    "rhythmic": "迎春乐"
  }, 
  {
    "author": "周邦彦", 
    "paragraphs": [
      "莫倚能歌敛黛眉。", 
      "此歌能有几人知。", 
      "他日相逢花月底。", 
      "重理。", 
      "好声须记得来时。", 
      "苦恨城头更漏永，无情岂解惜分飞。", 
      "休诉金尊推玉臂。", 
      "从醉。", 
      "明朝有酒遣谁持。"
    ], 
    "rhythmic": "定风波"
  }, 
  {
    "author": "周邦彦", 
    "paragraphs": [
      "画烛寻欢去，羸马载愁归。", 
      "念取酒东垆，尊罍虽近，采花南浦，蜂蝶须知。", 
      "自分袂、天阔鸿稀。", 
      "空怀梦约心期。", 
      "楚客忆江蓠。", 
      "算宋玉、未必为秋悲。"
    ], 
    "rhythmic": "红罗袄"
  }, 
  {
    "author": "周邦彦", 
    "paragraphs": [
      "当时携手城东道。", 
      "月堕檐牙人睡了。", 
      "酒边难使客愁惊，帐底不教春梦到。", 
      "别来人事如秋草。", 
      "应有吴霜侵翠葆。", 
      "夕阳深锁绿苔门，一任卢郎愁里老。"
    ], 
    "rhythmic": "玉楼春"
  }, 
  {
    "author": "周邦彦", 
    "paragraphs": [
      "大堤花艳惊郎目。", 
      "秀色秾华看不足。", 
      "休将宝瑟写幽怀，座上有人能顾曲。", 
      "平波落照涵赪玉。", 
      "画舸亭亭浮澹渌。", 
      "临分何以祝深情，只有别离三万斛。"
    ], 
    "rhythmic": "玉楼春"
  }, 
  {
    "author": "周邦彦", 
    "paragraphs": [
      "玉奁收起新妆了。", 
      "鬓畔斜枝红袅袅。", 
      "浅颦轻笑百般宜，试著春衫犹更好。", 
      "裁金簇翠天机巧。", 
      "不称野人簪破帽。", 
      "满头聊插片时狂，顿减十年尘土貌。"
    ], 
    "rhythmic": "玉楼春"
  }, 
  {
    "author": "周邦彦", 
    "paragraphs": [
      "桃溪不作从容住。", 
      "秋藕绝来无续处。", 
      "当时相候赤栏桥，今日独寻黄叶路。", 
      "烟中列岫青无数。", 
      "雁背夕阳红欲暮。", 
      "人如风後入江云，情似雨馀黏地絮。"
    ], 
    "rhythmic": "玉楼春"
  }, 
  {
    "author": "周邦彦", 
    "paragraphs": [
      "河桥送人处，凉夜何其。", 
      "斜月远堕馀辉。", 
      "铜盘烛泪已流尽，霏霏凉露沾衣。", 
      "相将散离会，探风前津鼓，树杪参旗。", 
      "华骢会意，纵扬鞭、亦自行迟。", 
      "迢递路回清野，人语渐无闻，空带愁归。", 
      "何意重红满地，遗钿不见，斜径都迷。", 
      "兔葵燕麦，向残阳、欲与人齐。", 
      "但徘徊班草，欷酹酒，极望天西。"
    ], 
    "rhythmic": "夜飞鹊・夜飞鹊慢", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "花竹深，房栊好。", 
      "夜阒无人到。", 
      "隔窗寒雨，向壁孤灯弄馀照。", 
      "泪多罗袖重，意密莺声小。", 
      "正魂惊梦怯，门外已知晓。", 
      "去难留，话未了。", 
      "早促登长道。", 
      "风披宿雾，露洗初阳射林表。", 
      "乱愁迷远览，苦语萦怀抱。", 
      "谩回头，更堪归路杳。"
    ], 
    "rhythmic": "早梅芳・喜迁莺"
  }, 
  {
    "author": "周邦彦", 
    "paragraphs": [
      "缭墙深，丛竹绕。", 
      "宴席临清沼。", 
      "微呈纤履，故隐烘帘自嬉笑。", 
      "粉香妆晕薄，带紧腰围小。", 
      "看鸿惊凤翥，满座叹轻妙。", 
      "酒醒时，会散了。", 
      "回首城南道。", 
      "河阴高转，露脚斜飞夜将晓。", 
      "异乡淹岁月，醉眼迷登眺。", 
      "路迢迢，恨满千里草。"
    ], 
    "rhythmic": "早梅芳・喜迁莺"
  }, 
  {
    "author": "周邦彦", 
    "paragraphs": [
      "逗晓看娇面。", 
      "小窗深、弄明未遍。", 
      "爱残朱宿粉云鬟乱。", 
      "最好是、帐中见。", 
      "说梦双蛾微敛。", 
      "锦衾温、酒香未断。", 
      "待起难舍拚。", 
      "任日炙、画栏暖。"
    ], 
    "rhythmic": "凤来朝"
  }, 
  {
    "author": "周邦彦", 
    "paragraphs": [
      "昨夜里，又再宿桃源，醉邀仙侣。", 
      "听碧窗风快，珠帘半卷疏雨。", 
      "多少离恨苦。", 
      "方留连啼诉。", 
      "凤帐晓，又是匆匆，独自归去。", 
      "愁睹。", 
      "满怀泪粉，瘦马冲泥寻去路。", 
      "谩回首、烟迷望眼，依稀见朱户。", 
      "似痴似醉，暗恼损、凭阑情绪。", 
      "澹暮色，看尽栖鸦乱舞。"
    ], 
    "rhythmic": "芳草渡・系裙腰"
  }, 
  {
    "author": "周邦彦", 
    "paragraphs": [
      "露柳好风标，娇莺能语。", 
      "独占春光最多处。", 
      "浅颦轻笑，未肯等闲分付。", 
      "为谁心子里，长长苦。", 
      "洞房见说，云深无路。", 
      "凭仗青鸾道情素。", 
      "酒空歌断，又被涛江催去。", 
      "怎奈向、言不尽，愁无数。"
    ], 
    "rhythmic": "感皇恩"
  }, 
  {
    "author": "周邦彦", 
    "paragraphs": [
      "灯前欲去仍留恋。", 
      "肠断朱扉远。", 
      "未须红雨洗香腮。", 
      "待得蔷薇花谢、便归来。", 
      "舞腰歌版闲时按。", 
      "一任傍人看。", 
      "金炉应见旧残煤。", 
      "莫使恩情容易、似寒灰。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "疏篱曲径田家小。", 
      "云树开清晓。", 
      "天寒山色有无中。", 
      "野外一声钟起、送孤蓬。", 
      "添衣策马寻亭堠。", 
      "愁抱惟宜酒。", 
      "菰蒲睡鸭占陂塘。", 
      "纵被行人惊散、又成双。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "玉觞才掩朱弦悄。", 
      "弹指壶天晓。", 
      "回头犹认倚墙花。", 
      "只向小桥南畔、便天涯。", 
      "银蟾依旧当窗满。", 
      "顾影魂先断。", 
      "凄风休飐半残灯。", 
      "拟倩今宵归梦、到云屏。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "铅华淡伫新妆束。", 
      "好风韵、天然异俗。", 
      "彼此知名，虽然初见，情分先熟。", 
      "垆烟淡淡云屏曲。", 
      "睡半醒、生香透肉。", 
      "赖得相逢，若还虚过，生世不足。"
    ], 
    "rhythmic": "玉团儿"
  }, 
  {
    "author": "周邦彦", 
    "paragraphs": [
      "妍姿艳态腰如束。", 
      "笑无限、桃粗杏俗。", 
      "玉体横陈，云鬟斜坠，春睡还熟。", 
      "夕阳斗转阑干曲。", 
      "乍醉起、馀霞衬肉。", 
      "搦粉搓酥，剪云裁雾，比并不足。"
    ], 
    "rhythmic": "玉团儿"
  }, 
  {
    "author": "周邦彦", 
    "paragraphs": [
      "宿雾藏春，馀寒带雨，占得群芳开晚。", 
      "艳初弄秀，倚东风娇懒。", 
      "隔叶黄鹂传好音，唤入深丛中探。", 
      "数枝新，比昨朝、又早红稀香浅。", 
      "眷恋。", 
      "重来倚槛。", 
      "当韶华、未可轻辜双眼。", 
      "赏心随分乐，有清尊檀板。", 
      "每岁嬉游能几日，莫使一生歌欠。", 
      "忍因循、片花飞、又成春减。"
    ], 
    "rhythmic": "粉蝶儿慢"
  }, 
  {
    "author": "周邦彦", 
    "paragraphs": [
      "几日来、真个醉。", 
      "不知道、窗外乱红，已深半指。", 
      "花影被风摇碎。", 
      "拥春酲乍起。", 
      "有个人人，生得济楚，来向耳畔，问道今朝醒未。", 
      "情性儿、慢腾腾地。", 
      "恼得人又醉。"
    ], 
    "rhythmic": "红窗迥"
  }, 
  {
    "author": "周邦彦", 
    "paragraphs": [
      "醉魂乍醒，听一声啼鸟，幽斋岑寂。", 
      "淡日朦胧初破晓，满眼娇晴天色。", 
      "最惜香梅，凌寒偷绽，漏泄春消息。", 
      "池塘芳草，又还淑景催逼。", 
      "因念旧日芳菲，桃花永巷，恰似初相识。", 
      "荏苒时光，因惯却、觅雨寻云踪迹。", 
      "奈有离拆，瑶台月下，回首频思忆。", 
      "重愁叠恨，万般都在胸臆。"
    ], 
    "rhythmic": "念奴娇"
  }, 
  {
    "author": "周邦彦", 
    "paragraphs": [
      "帘底新霜一夜浓。", 
      "短烛散飞虫。", 
      "曾经洛浦见惊鸿。", 
      "关山隔、梦魂通。", 
      "明星晃晃，回津路转，榆影步花骢。", 
      "欲攀云驾倩西风。", 
      "吹清血、寄玲珑。"
    ], 
    "rhythmic": "燕归梁"
  }, 
  {
    "author": "周邦彦", 
    "paragraphs": [
      "浅带一帆风，向晚来、扁舟稳下南浦。", 
      "迢递阻潇湘，衡皋迥，斜舣蕙兰汀渚。", 
      "危樯影里，断云点点遥天暮。", 
      "菡萏里风，偷送清香，时时微度。", 
      "吾家旧有簪缨，甚顿作天涯，经岁羁旅。", 
      "羌管怎知情，烟波上，黄昏万斛愁绪。", 
      "无言对月，皓彩千里人何处。", 
      "恨无凤翼身，只待而今，飞将归去。"
    ], 
    "rhythmic": "南浦"
  }, 
  {
    "author": "周邦彦", 
    "paragraphs": [
      "葺金细弱。", 
      "秋风嫩、桂花初著。", 
      "蕊珠宫里人难学。", 
      "花染娇荑，羞映翠云幄。", 
      "清香不与兰荪弱。", 
      "一枝云鬓巧梳掠。", 
      "夜凉轻撼蔷薇萼。", 
      "香满衣襟，月在凤凰阁。"
    ], 
    "rhythmic": "醉落魄・一斛珠"
  }, 
  {
    "author": "周邦彦", 
    "paragraphs": [
      "嗟乌兔。", 
      "正茫茫、相催无定，只恁东生西没，半均寒暑。", 
      "昨见花红柳绿，处处林茂。", 
      "又睹霜前篱畔，菊散馀香，看看又还秋暮。", 
      "忍思虑。", 
      "念古往贤愚，终归何处。", 
      "争似高堂，日夜笙歌齐举。", 
      "选甚连宵彻昼，再三留住。", 
      "待拟沈醉扶上马，怎生向、主人未肯交去。"
    ], 
    "rhythmic": "留客住"
  }, 
  {
    "author": "周邦彦", 
    "paragraphs": [
      "夜色澄明。", 
      "天街如水，风力微冷帘旌。", 
      "幽期再偶，坐久相看才喜，欲叹还惊。", 
      "醉眼重醒。", 
      "映雕阑修竹，共数流萤。", 
      "细语轻盈。", 
      "尽银台、挂蜡潜听。", 
      "自初识伊来，便惜妖娆艳质，美眄柔情。", 
      "桃溪换世，鸾驭凌空，有愿须成。", 
      "游丝荡絮，任轻狂、相逐牵萦。", 
      "但连环不解，流水长东，难负深盟。"
    ], 
    "rhythmic": "长相思"
  }, 
  {
    "author": "周邦彦", 
    "paragraphs": [
      "秀色芳容明眸，就中奇绝。", 
      "细看艳波欲溜，最可惜微重，红绡轻帖。", 
      "匀朱傅粉，几为严妆时睫。", 
      "因个甚、底死嗔人，半饷斜眄费贴燮。", 
      "斗帐里、浓欢意惬。", 
      "带困眼、似开微合。", 
      "曾倚高楼望远，似指笑频，知他谁说。", 
      "那日分飞，泪雨纵横光映颊。", 
      "香罗，恐揉损，与他衫袖。"
    ], 
    "rhythmic": "看花回"
  }, 
  {
    "author": "周邦彦", 
    "paragraphs": [
      "蕙风初散轻暖，霁景微澄洁。", 
      "秀蕊乍开乍敛，带雨态烟痕，春思纡结。", 
      "危弦弄响，来去惊人莺语滑。", 
      "无赖处，丽日楼台，乱纷歧路思奇绝。", 
      "何计解，黏花系月。", 
      "叹冷落、顿辜佳节。", 
      "犹有当时气味，挂一缕相思，不断如发。", 
      "云飞帝国，人在天边心暗折。", 
      "语东风，共流转，谩作匆匆别。"
    ], 
    "rhythmic": "看花回"
  }, 
  {
    "author": "周邦彦", 
    "paragraphs": [
      "小雨收尘，凉蟾莹彻，水光浮璧。", 
      "谁知怨抑。", 
      "静倚官桥吹笛。", 
      "映宫墙、风叶乱飞，品高调侧人未识。", 
      "想开元旧谱，柯亭遗韵，尽传胸臆。", 
      "阑干四绕，听折柳徘徊，数声终拍。", 
      "寒灯陋馆，最感平阳孤客。", 
      "夜沈沈、雁啼甚哀，片云尽卷清漏滴。", 
      "暗凝魂，但觉龙吟万壑天籁息。"
    ], 
    "rhythmic": "月下笛"
  }, 
  {
    "author": "周邦彦", 
    "paragraphs": [
      "云作轻阴，风逗细寒，小溪冰冻初结。", 
      "更听得、悲鸣雁度空阔。", 
      "暮雀喧喧聚竹，听竹上清响风敲雪。", 
      "洞户悄，时见香消翠楼，兽煤红。", 
      "凄切。", 
      "念旧欢聚，旧约至此，方惜轻别。", 
      "又还是、离亭楚梅堪折。", 
      "暗想莺时似梦，梦里又却是，似莺时节。", 
      "要无闷，除是拥炉对酒，共谭风月。"
    ], 
    "rhythmic": "无闷"
  }, 
  {
    "author": "周邦彦", 
    "paragraphs": [
      "生碧香罗粉兰香。", 
      "冷绡缄泪倩谁将。", 
      "故人何在，烟水隔潇湘。", 
      "花落燕□春欲老，絮吹思浪日偏长。", 
      "一些儿事，何处不思量。"
    ], 
    "rhythmic": "相思引"
  }, 
  {
    "author": "周邦彦", 
    "paragraphs": [
      "醉凝眸。", 
      "正楚天秋晚，远岸云收。", 
      "草绿莲红，□映小汀洲。", 
      "芰荷香里鸳鸯浦，恨菱歌、惊起眠鸥。", 
      "望去帆、一派湖光，棹声咿哑橹声柔。", 
      "愁窥汴堤细柳，曾舞送莺时，锦缆龙舟。", 
      "拥倾国纤腰皓齿，笑倚楼。", 
      "空令五湖夜月，也羞照三十六宫秋。", 
      "正浪吟、不觉回桡，水花风叶两悠悠。"
    ], 
    "rhythmic": "青房并蒂莲"
  }, 
  {
    "author": "周邦彦", 
    "paragraphs": [
      "山崦笼春，江城吹雨，暮天烟淡云昏。", 
      "酒旗渔市，冷落杏花村。", 
      "苏小当年秀骨，萦蔓草、空想罗裙。", 
      "潮声起，高楼喷笛，五两了无闻。", 
      "凄凉，怀故国，朝钟暮鼓，十载红尘。", 
      "似梦魂迢递，长到吴门。", 
      "闻道花开陌上，歌旧曲、愁杀王孙。", 
      "何时见、□□唤酒，同倒瓮头春。"
    ], 
    "rhythmic": "满庭芳"
  }, 
  {
    "author": "周邦彦", 
    "paragraphs": [
      "花扑鞭梢，风吹衫袖，马啼初趁轻装。", 
      "都城渐远，芳树隐斜阳。", 
      "未惯羁游况味，征鞍上、满目凄凉。", 
      "今宵里，三更皓月，愁断九回肠。", 
      "佳人，何处去，别时无计，同引离觞。", 
      "但唯有相思，两处难忘。", 
      "去即十分去也，如何向、千种思量。", 
      "凝眸处，黄昏画角，天远路岐长。"
    ], 
    "rhythmic": "满庭芳"
  }, 
  {
    "author": "周邦彦", 
    "paragraphs": [
      "白玉楼高，广寒宫阙，暮云如幛褰开。", 
      "银河一派，流出碧天来。", 
      "无数星躔玉李，冰轮动、光满楼台。", 
      "登临处，全胜瀛海，弱水浸蓬莱。", 
      "云鬟，香雾湿，月娥韵压，云冻江梅。", 
      "况餐花饮露，莫惜裴徊。", 
      "坐看人间如掌，山河影、倒入琼杯。", 
      "归来晚，笛声吹彻，九万里尘埃。"
    ], 
    "rhythmic": "满庭芳"
  }, 
  {
    "author": "周邦彦", 
    "paragraphs": [
      "良夜灯光簇如豆。", 
      "占好事、今宵有。", 
      "酒罢歌阑人散後。", 
      "琵琶轻放，语声低颤，灭烛来相就。", 
      "玉体偎人情何厚。", 
      "轻惜轻怜转唧𠺕。", 
      "雨散云收眉儿皱。", 
      "只愁彰露，那人知後。", 
      "把我来僝僽。"
    ], 
    "rhythmic": "青玉案"
  }, 
  {
    "author": "周邦彦", 
    "paragraphs": [
      "一剪梅花万样娇。", 
      "斜插梅枝，略点眉梢。", 
      "轻盈微笑舞低回，何事尊前拍误招。", 
      "夜渐寒深酒渐消。", 
      "袖里时闻玉钏敲。", 
      "城头谁恁促残更，银漏何如，且慢明朝。"
    ], 
    "rhythmic": "一剪梅・一翦梅"
  }, 
  {
    "author": "周邦彦", 
    "paragraphs": [
      "浮花浪蕊，人间无数，开遍朱朱白白。", 
      "瑶池一朵玉芙蓉，秋露洗、丹砂真色。", 
      "晚凉拜月，六铢衣动，应被姮娥认得。", 
      "翩然欲上广寒宫，横玉度、一声天碧。"
    ], 
    "rhythmic": "鹊桥仙令・鹊桥仙"
  }, 
  {
    "author": "周邦彦", 
    "paragraphs": [
      "帘卷青楼，东风暖，杨花乱飘晴昼。", 
      "兰袂褪香，罗帐褰红，绣枕旋移相就。", 
      "海棠花谢春融暖，偎人恁、娇波频溜。", 
      "象床稳，鸳衾谩展，浪翻红绉。", 
      "一夜情浓似酒。", 
      "香汗渍鲛绡，几番微透。", 
      "鸾困凤慵，娅姹双眉，画也画应难就。", 
      "问伊可煞□人厚。", 
      "梅萼露、胭脂檀口。", 
      "从此後、纤腰为郎管瘦。"
    ], 
    "rhythmic": "花心动"
  }, 
  {
    "author": "周邦彦", 
    "paragraphs": [
      "一抹残霞，几行新雁，天染云断，红迷阵影，隐约望中，点破晚空澄碧。", 
      "助秋色。", 
      "门掩西风，桥横斜照，青翼未来，浓尘自起，咫尺凤帏，合有人相识。", 
      "叹乖隔。", 
      "知甚时恣与，同携欢适。", 
      "度曲传觞，并鞯飞辔，绮陌画堂连夕。", 
      "楼头千里，帐底三更，尽堪泪滴。", 
      "怎生向，无聊但只听消息。"
    ], 
    "rhythmic": "双头莲"
  }, 
  {
    "author": "周邦彦", 
    "paragraphs": [
      "仙骨清羸，沈腰憔悴，见傍人、惊怪消瘦。", 
      "柳无言，双眉尽日齐斗。", 
      "都缘薄幸赋情浅，许多时、不成欢偶。", 
      "幸自也，总由他，何须负这心口。", 
      "令人恨，行坐儿断了更思量，没心求守。", 
      "前日相逢，又早见伊仍旧。", 
      "却更被温存後。", 
      "都忘了、当时僝僽。", 
      "便搊撮、九百身心，依前待有。"
    ], 
    "rhythmic": "大有"
  }, 
  {
    "author": "周邦彦", 
    "paragraphs": [
      "南枝度腊开全少，疏影当轩。", 
      "一种宜寒。", 
      "自共清蟾别有缘。", 
      "江南风味依然在，玉貌韶颜。", 
      "今夜凭阑。", 
      "不似钗头子细看。"
    ], 
    "rhythmic": "丑奴儿・采桑子"
  }, 
  {
    "author": "周邦彦", 
    "paragraphs": [
      "香梅开後风传信，绣户先知。", 
      "雾湿罗衣。", 
      "冷艳须攀最远枝。", 
      "高歌羌管吹遥夜，看即分披。", 
      "已恨来迟。", 
      "不见娉婷带雪时。"
    ], 
    "rhythmic": "丑奴儿・采桑子"
  }, 
  {
    "author": "周邦彦", 
    "paragraphs": [
      "鱼尾霞生明远树。", 
      "翠壁黏天，玉叶迎风举。", 
      "一笑相逢蓬海路。", 
      "人间风月如尘土。", 
      "剪水双眸云鬓吐。", 
      "醉倒天瓢，笑语生青雾。", 
      "此会未阑须记取。", 
      "桃花几度吹红雨。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "美盼低迷情宛转。", 
      "爱雨怜云，渐觉宽金钏。", 
      "桃李香苞秋不展。", 
      "深心黯黯谁能见。", 
      "宋玉墙高才一觇。", 
      "絮乱丝繁，苦隔春风面。", 
      "歌板未终风色便。", 
      "梦为蝴蝶留芳甸。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "晚步芳塘新霁後。", 
      "春意潜来，迤逦通窗牖。", 
      "午睡渐多浓似酒。", 
      "韶华已入东君手。", 
      "嫩绿轻黄成染透。", 
      "烛下工夫，泄漏章台秀。", 
      "拟插芳条须满首。", 
      "管交风味还胜旧。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "叶底寻花春欲暮。", 
      "折遍柔枝，满手真珠露。", 
      "不见旧人空旧处。", 
      "对花惹起愁无数。", 
      "却倚阑干吹柳絮。", 
      "粉蝶多情，飞上钗头住。", 
      "若遣郎身如蝶羽。", 
      "芳时争肯抛人去。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "酒熟微红生眼尾。", 
      "半额龙香，冉冉飘衣袂。", 
      "云压宝钗撩不起。", 
      "黄金心字双垂耳。", 
      "愁入眉痕添秀美。", 
      "无限柔情，分付西流水。", 
      "忽被惊风吹别泪。", 
      "只应天也知人意。"
    ], 
    "rhythmic": "蝶恋花"
  }, 
  {
    "author": "周邦彦", 
    "paragraphs": [
      "风鬟雾鬓。", 
      "便觉蓬莱三岛近。", 
      "水秀山明。", 
      "缥缈仙姿画不成。", 
      "广寒丹桂。", 
      "岂是夭桃尘俗世。", 
      "只恐乘风。", 
      "飞上琼楼玉宇中。"
    ], 
    "rhythmic": "减字木兰花"
  }, 
  {
    "author": "周邦彦", 
    "paragraphs": [
      "歌时宛转饶风措。", 
      "莺语清圆啼玉树。", 
      "断肠归去月三更，薄酒醒来愁万绪。", 
      "孤灯翳翳昏如雾。", 
      "枕上依稀闻笑语。", 
      "恶嫌春梦不分明，忘了与伊相见处。"
    ], 
    "rhythmic": "木兰花令"
  }, 
  {
    "author": "周邦彦", 
    "paragraphs": [
      "楼前疏柳，柳外无穷路。", 
      "翠色四天垂，数峰青、高城阔处。", 
      "江湖病眼，偏向此山明，愁无语。", 
      "空凝伫。", 
      "两两昏鸦去。", 
      "平康巷陌，往事如花雨。", 
      "十载却归来，倦追寻、酒旗戏鼓。", 
      "今宵幸有，人似月婵娟，霞袖举。", 
      "杯深注。", 
      "一曲黄金缕。"
    ], 
    "rhythmic": "蓦山溪"
  }, 
  {
    "author": "周邦彦", 
    "paragraphs": [
      "江天雪意，夜色寒成阵。", 
      "翠袖捧金蕉，酒红潮、香凝沁粉。", 
      "帘波不动，新月淡笼明，香破豆，烛频花，减字歌声稳。", 
      "恨眉羞敛，往事休重问。", 
      "人去小庭空，有梅梢、一枝春信。", 
      "檀心未展，谁为探芳丛，消瘦尽，洗妆匀，应更添风韵。"
    ], 
    "rhythmic": "蓦山溪"
  }, 
  {
    "author": "周邦彦", 
    "paragraphs": [
      "宝合分时果，金盘弄赐冰。", 
      "晓来阶下按新声。", 
      "恰有一方明月、可中庭。", 
      "露下天如水，风来夜气清。", 
      "娇羞不肯傍人行。", 
      "扬下扇儿拍手、引流萤。"
    ], 
    "rhythmic": "南柯子・南歌子"
  }, 
  {
    "author": "周邦彦", 
    "paragraphs": [
      "腻颈凝酥白，轻衫淡粉红。", 
      "碧油凉气透帘栊。", 
      "指点庭花低映，云母屏风。", 
      "恨逐瑶琴写，书劳玉指封。", 
      "等闲赢得瘦仪容。", 
      "何事不教云雨，略下巫峰。"
    ], 
    "rhythmic": "南柯子・南歌子"
  }, 
  {
    "author": "周邦彦", 
    "paragraphs": [
      "秋阴时晴渐向暝，变一庭凄冷。", 
      "伫听寒声，云深无雁影。", 
      "更深人去寂静。", 
      "但照壁、孤灯相映。", 
      "酒已都醒，如何消夜永。"
    ], 
    "rhythmic": "关河令・清商怨", 
    "tags": [
      "宋词三百首"
    ]
  }, 
  {
    "author": "周邦彦", 
    "paragraphs": [
      "举离觞。", 
      "掩洞房。", 
      "箭水泠泠刻漏长。", 
      "愁中看晓光。", 
      "整罗裳。", 
      "脂粉香。", 
      "见扫门前车上霜。", 
      "相持泣路傍。"
    ], 
    "rhythmic": "长相思"
  }, 
  {
    "author": "周邦彦", 
    "paragraphs": [
      "马如飞。", 
      "归未归。", 
      "谁在河桥见别离。", 
      "修杨委地垂。", 
      "掩面啼。", 
      "人怎知。", 
      "桃李成阴莺哺儿。", 
      "闲行春尽时。"
    ], 
    "rhythmic": "长相思"
  }, 
  {
    "author": "周邦彦", 
    "paragraphs": [
      "好风浮。", 
      "晚雨收。", 
      "林叶阴阴映鹢舟。", 
      "斜阳明倚楼。", 
      "黯凝眸。", 
      "忆旧游。", 
      "艇子扁舟来莫愁。", 
      "石城风浪秋。"
    ], 
    "rhythmic": "长相思"
  }, 
  {
    "author": "周邦彦", 
    "paragraphs": [
      "沙棠舟。", 
      "小棹游。", 
      "池水澄澄人影浮。", 
      "锦鳞迟上钩。", 
      "烟云愁。", 
      "箫鼓休。", 
      "再得来时已变秋。", 
      "欲归须少留。"
    ], 
    "rhythmic": "长相思"
  }, 
  {
    "author": "周邦彦", 
    "paragraphs": [
      "千红万翠。", 
      "簇定清明天气。", 
      "为怜他、种种清香，好难为不醉。", 
      "我爱深如你。", 
      "我心在、个人心里。", 
      "便相看、老却春风，莫无些欢意。"
    ], 
    "rhythmic": "万里春"
  }, 
  {
    "author": "周邦彦", 
    "paragraphs": [
      "梅雨霁，暑风和。", 
      "高柳乱蝉多。", 
      "小园台榭远池波。", 
      "鱼戏动新荷。", 
      "薄纱厨，轻羽扇。", 
      "枕冷簟凉深院。", 
      "此时情绪此时天。", 
      "无事小神仙。"
    ], 
    "rhythmic": "鹤冲天"
  }, 
  {
    "author": "周邦彦", 
    "paragraphs": [
      "白角簟，碧纱厨。", 
      "梅雨乍晴初。", 
      "谢家池畔正清虚。", 
      "香散嫩芙蕖。", 
      "日流金，风解愠。", 
      "一弄素琴歌舞。", 
      "慢摇纨扇诉花笺。", 
      "吟待晚凉天。"
    ], 
    "rhythmic": "鹤冲天"
  }, 
  {
    "author": "周邦彦", 
    "paragraphs": [
      "长安道，潇洒西风时起。", 
      "尘埃车马晚游行，霸陵烟水。", 
      "乱鸦栖鸟夕阳中，参差霜树相倚。", 
      "到此际。", 
      "愁如苇。", 
      "冷落关河千里。", 
      "追思唐汉昔繁华，断碑残记。", 
      "未央宫阙已成灰，终南依旧浓翠。", 
      "对此景、无限愁思。", 
      "绕天涯、秋蟾如水。", 
      "转使客情如醉。", 
      "想当时、万古雄名，尽作往来人、凄凉事。"
    ], 
    "rhythmic": "西河"
  }, 
  {
    "author": "周邦彦", 
    "paragraphs": [
      "暖烟笼细柳。", 
      "弄万缕千丝，年年春色。", 
      "晴风荡无际，浓於酒、偏醉情人调客。", 
      "阑干倚处，度花香、微散酒力。", 
      "对重门半掩，黄昏淡月，院宇深寂。", 
      "愁极。", 
      "因思前事，洞房佳宴，正值寒食。", 
      "寻芳遍赏，金谷里，铜驼陌。", 
      "到而今、鱼雁沈沈无信，天涯常是泪滴。", 
      "早归来，云馆深处，那人正忆。"
    ], 
    "rhythmic": "瑞鹤仙"
  }, 
  {
    "author": "周邦彦", 
    "paragraphs": [
      "万叶战，秋声露结，雁度砂碛。", 
      "细草和烟尚绿，遥山向晚更碧。", 
      "见隐隐、云边新月白。", 
      "映落照、帘幕千家，听数声何处倚楼笛。", 
      "装点尽秋色。", 
      "脉脉。", 
      "旅情暗自消释。", 
      "念珠玉、临水犹悲感，何况天涯客。", 
      "忆少年歌酒，当时踪迹。", 
      "岁华易老，衣带宽、懊恼心肠终窄。", 
      "飞散後、风流人阻，蓝桥约、怅恨路隔。", 
      "马蹄过、犹嘶旧巷陌。", 
      "叹往事、一一堪伤，旷望极。", 
      "凝思又把阑干拍。"
    ], 
    "rhythmic": "浪淘沙"
  }, 
  {
    "author": "周邦彦", 
    "paragraphs": [
      "秋气绕城闉。", 
      "暮角寒鸦未掩门。", 
      "记得佳人冲雨别，吟分。", 
      "别绪多於雨後云。", 
      "小棹碧溪津。", 
      "恰似江南第一春。", 
      "应是采莲闲伴侣，相寻。", 
      "收取莲心与旧人。"
    ], 
    "rhythmic": "南乡子"
  }, 
  {
    "author": "周邦彦", 
    "paragraphs": [
      "寒夜梦初醒。", 
      "行尽江南万里程。", 
      "早是愁来无会处，时听。", 
      "败叶相传细雨声。", 
      "书信也无凭。", 
      "万事由他别後情。", 
      "谁信归来须及早，长亭。", 
      "短帽轻衫走马迎。"
    ], 
    "rhythmic": "南乡子"
  }, 
  {
    "author": "周邦彦", 
    "paragraphs": [
      "户外井桐飘。", 
      "淡月疏影共寂寥。", 
      "恐怕霜寒初索被，中宵。", 
      "已觉秋声引雁高。", 
      "罗带束纤腰。", 
      "自剪灯花试彩毫。", 
      "收起一封江北信，明朝。", 
      "为问江头早晚潮。"
    ], 
    "rhythmic": "南乡子"
  }, 
  {
    "author": "周邦彦", 
    "paragraphs": [
      "轻软舞时腰。", 
      "初学吹笙苦未调。", 
      "谁遣有情知事早，相撩。", 
      "暗举罗巾远见招。", 
      "痴呆一团娇。", 
      "自折长条拨燕巢。", 
      "不道有人潜看著，从教。", 
      "掉下鬟心与凤翘。"
    ], 
    "rhythmic": "南乡子"
  }, 
  {
    "author": "周邦彦", 
    "paragraphs": [
      "水竹旧院落，樱笋新蔬果。", 
      "嫩英翠幄，红杏交榴火。", 
      "心事暗卜，叶底寻双朵。", 
      "深夜归青琐。", 
      "灯尽酒醒时，晓窗明、钗横鬓亸。", 
      "怎生那。", 
      "被间阻时多。", 
      "奈愁肠数叠，幽恨万端，好梦还惊破。", 
      "可怪近来，传语也无个。", 
      "莫是瞋人呵。", 
      "真个若瞋人，却因何、逢人问我。"
    ], 
    "rhythmic": "浣溪沙慢"
  }, 
  {
    "author": "周邦彦", 
    "paragraphs": [
      "一阵斜风横雨。", 
      "薄衣润、新添金缕。", 
      "不谢铅华更清素。", 
      "倚筠窗，弄么弦，娇欲语。", 
      "小阁横香雾。", 
      "正年少、小娥愁绪。", 
      "莫是栽花被花妒。", 
      "甚春来，病恹恹，无会处。"
    ], 
    "rhythmic": "夜游宫"
  }, 
  {
    "author": "周邦彦", 
    "paragraphs": [
      "当时选舞万人长。", 
      "玉带小排方。", 
      "喧传京国声价，年少最无量。", 
      "花阁迥，酒筵香。", 
      "想难忘。", 
      "而今何事，佯向人前，不认周郎。"
    ], 
    "rhythmic": "诉衷情"
  }, 
  {
    "author": "周邦彦", 
    "paragraphs": [
      "淡云笼月松溪路。", 
      "长记分携处。", 
      "梦魂连夜绕松溪。", 
      "此夜相逢恰似、梦中时。", 
      "海山陡觉风光好。", 
      "莫惜金尊倒。", 
      "柳花吹雪燕飞忙。", 
      "生怕扁舟归去、断人肠。"
    ], 
    "rhythmic": "虞美人"
  }, 
  {
    "author": "周邦彦", 
    "paragraphs": [
      "芳脸匀红，黛眉巧画宫妆浅。", 
      "风流天付与精神，全在娇波眼。", 
      "早是萦心可惯。", 
      "向尊前、频频顾眄。", 
      "几回相见，见了还休，争如不见。", 
      "烛影摇红，夜阑饮散春宵短。", 
      "当时谁会唱阳关，离恨天涯远。", 
      "争奈云收雨散。", 
      "凭阑干、东风泪满。", 
      "海棠开後，燕子来时，黄昏深院。"
    ], 
    "rhythmic": "烛影摇红"
  }, 
  {
    "author": "周邦彦", 
    "paragraphs": [
      "露夜烟梢寒色重，攒星低映小珠帘。"
    ], 
    "rhythmic": "失调名"
  }, 
  {
    "author": "陈", 
    "paragraphs": [
      "世间拘碍。", 
      "人不堪时渠不改。", 
      "古有斯人。", 
      "千载谁能继後尘。", 
      "春风入手。", 
      "乐事自应随处有。", 
      "与众熙怡。", 
      "何似幽居独乐时。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "结庐人境。", 
      "万事醉来都不醒。", 
      "鸟倦云飞。", 
      "两得无心总是归。", 
      "古人逝矣。", 
      "旧日南窗何处是。", 
      "莫负青春。", 
      "即是升平寄傲人。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "槁木形骸，浮云身世，一年两到京华。", 
      "又还乘兴，闲看洛阳花。", 
      "闻道鞓红最好，春归後、终委泥沙。", 
      "忘言处，花开花谢，不似我生涯。", 
      "年华。", 
      "留不住，饥餐困寝，触处为家。", 
      "这一轮明月，本自无瑕。", 
      "随分冬裘夏葛，都不会、赤水黄芽。", 
      "谁知我，春风一拐，谈笑有丹砂。"
    ], 
    "rhythmic": "满庭芳"
  }, 
  {
    "author": "陈", 
    "paragraphs": [
      "身如一叶舟，万事潮头起。", 
      "水长船高一任伊，来往洪涛里。", 
      "潮落又潮生，今古长如此。", 
      "後夜开尊独酌时，月满人千里。"
    ], 
    "rhythmic": "卜算子"
  }, 
  {
    "author": "陈", 
    "paragraphs": [
      "体上衣裳云作缕。", 
      "不论寒暑。", 
      "世间多少老婆禅，犹苦问、台山路。", 
      "堪笑庞翁无趣。", 
      "临行却住。", 
      "古人公案不须论，还了得、如今否。"
    ], 
    "rhythmic": "一落索"
  }, 
  {
    "author": "陈", 
    "paragraphs": [
      "大江北去。", 
      "未到沧溟终不住。", 
      "淮水东流。", 
      "日夜朝宗亦未休。", 
      "香炉烟袅。", 
      "浓淡卷舒终不老。", 
      "寸碧千锺。", 
      "人醉华胥月色中。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "华胥月色。", 
      "万水千山同一白。", 
      "南北相望。", 
      "独醉香山旧草堂。", 
      "淮岑妙境。", 
      "十载醺酣犹未醒。", 
      "一腹便便。", 
      "也读春秋也爱眠。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "只解劝人归，都不留人住。", 
      "南北东西总是家，劝我归何处。", 
      "去住总由天，天意人难阻。", 
      "若得归时我自归，何必闲言语。"
    ], 
    "rhythmic": "卜算子"
  }, 
  {
    "author": "陈", 
    "paragraphs": [
      "黄了旧皮肤，最是风流处。", 
      "多少纷纷陌上人，不听春鹃语。", 
      "触目是家山，到了须拈取。", 
      "云散长空月满天，好个还乡路。"
    ], 
    "rhythmic": "卜算子"
  }, 
  {
    "author": "陈", 
    "paragraphs": [
      "梦里不知眠，觉後眠何在。", 
      "试问眠身与梦身，那个能祗对。", 
      "醉後有人醒，醒了无人醉。", 
      "要识三千与大千，不在微尘外。"
    ], 
    "rhythmic": "卜算子"
  }, 
  {
    "author": "陈", 
    "paragraphs": [
      "碧空暗淡同云绕。", 
      "渐枕上、风声峭。", 
      "明透纱窗天欲晓。", 
      "珠帘才卷，美人惊报，一夜青山老。", 
      "使君留客金尊倒。", 
      "正千里琼瑶未经扫。", 
      "欺压梅花春信早。", 
      "十分农事，满城和气，管取明年好。"
    ], 
    "rhythmic": "青玉案"
  }, 
  {
    "author": "陈", 
    "paragraphs": [
      "扁舟东去，极目沧波渺。", 
      "千古送残红，到如今、东流未了。", 
      "午潮方去，江月照还生，千帆起，玉绳低，枕上莺声晓。", 
      "锦囊佳句，韵压池塘草。", 
      "声遏去年云，恼离怀、馀音缭绕。", 
      "倚楼看镜，此意与谁论，一重水，一重山，目断令人老。"
    ], 
    "rhythmic": "蓦山溪"
  }, 
  {
    "author": "陈", 
    "paragraphs": [
      "世间药院。", 
      "只爱大黄甘草贱。", 
      "急急加工。", 
      "更靠硫黄与鹿茸。", 
      "鹿茸吃了。", 
      "却恨世间凉药少。", 
      "冷热平均。", 
      "须是松根白茯苓。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "扰扰匆匆，红尘满袖，自然心在溪山。", 
      "寻思百计，真个不如闲。", 
      "浮世纷华梦影，嚣尘路、来往循环。", 
      "江湖手，长安障日，何似把鱼竿。", 
      "盘旋。", 
      "那忍去，他邦纵好，终异乡关。", 
      "向七峰回首，清泪班班。", 
      "西望烟波万里，扁舟去、何日东还。", 
      "分携处，相期痛饮，莫放酒杯悭。"
    ], 
    "rhythmic": "满庭芳"
  }, 
  {
    "author": "陈", 
    "paragraphs": [
      "淮叶缤纷，江烟浓淡，别尊同倒寒晖。", 
      "未逢春信，霜露惹征衣。", 
      "往事元无是处，无须待、回首知非。", 
      "春鹃语，从来劝我，常道不如归。", 
      "家山，何处近，江楼帘栋，夕卷朝飞。", 
      "问西江笋蕨，何似鲈肥。", 
      "且置华胥旧梦，忘言处、千古同时。", 
      "君知我，平生心事，相契古来稀。"
    ], 
    "rhythmic": "满庭芳"
  }, 
  {
    "author": "陈", 
    "paragraphs": [
      "问东州何处，境胜人幽，两俱难得。", 
      "狼山相望，有高堂千尺。", 
      "妙曲轰空，彩云翻袖，乐奏壶天长日。", 
      "笑我飘然，蓬窗竹户，只延山色。", 
      "拟棹觥船，径冲花浪，直造雕筵，共醺仙液。", 
      "仍乞蟠桃，向庐山亲植。", 
      "未举江帆，早逢淮雁，问故人踪迹。", 
      "远老池边，陶翁琴里，此情何极。"
    ], 
    "rhythmic": "醉蓬莱", 
    "tags": [
      "庐山"
    ]
  }, 
  {
    "author": "陈", 
    "paragraphs": [
      "闻道洛阳花正好，家家庭户春风。", 
      "道人饮去百壶空。", 
      "年年花下醉，看谢几番红。", 
      "此别又从何处去，风萍一任西东。", 
      "语声虽异笑声同。", 
      "一轮深夜月，何处不相逢。"
    ], 
    "rhythmic": "临江仙"
  }, 
  {
    "author": "陈", 
    "paragraphs": [
      "海角芳菲留不住。", 
      "笔下风生，飞入青云去。", 
      "仙有名天赐与。", 
      "致君事业安排取。", 
      "要识世间平坦路。", 
      "当使人人，各有安心处。", 
      "黑发便逢尧舜主。", 
      "笑人白首归南亩。"
    ], 
    "rhythmic": "蝶恋花"
  }, 
  {
    "author": "陈", 
    "paragraphs": [
      "咄咄汝何人，眼在眉毛下。", 
      "明月相随万里来，何处分真假。", 
      "问著总无言，有口番成哑。", 
      "荆棘林中自在身，即是知音者。"
    ], 
    "rhythmic": "卜算子"
  }, 
  {
    "author": "陈", 
    "paragraphs": [
      "有个胡儿模样别。", 
      "满颔髭须，生得浑如漆。", 
      "见说近来头也白。", 
      "髭须那得长长黑。", 
      "□□□□□□□。", 
      "子镊来，须有千堆雪。", 
      "莫向细君容易说。", 
      "恐他嫌你将伊摘。"
    ], 
    "rhythmic": "蝶恋花"
  }, 
  {
    "author": "陈", 
    "paragraphs": [
      "一尊薄酒。", 
      "满酌劝君君举手。", 
      "不是亲朋。", 
      "谁肯相从寂寞滨。", 
      "人生如梦。", 
      "梦里惺惺何处用。", 
      "盏到休辞。", 
      "醉後全胜未醉时。"
    ], 
    "rhythmic": "减字木兰花"
  }, 
  {
    "author": "陈", 
    "paragraphs": [
      "从来多唱杜鹃辞。", 
      "如今真个归。", 
      "健帆笑里落湖西。", 
      "回看江浪飞。", 
      "说情话，复何疑。", 
      "临流应赋诗。", 
      "引觞自酌更何之。", 
      "心闲光景迟。"
    ], 
    "rhythmic": "阮郎归"
  }, 
  {
    "author": "陈", 
    "paragraphs": [
      "吴樯越橹，都是利名人。"
    ], 
    "rhythmic": "失调名"
  }, 
  {
    "author": "陈", 
    "paragraphs": [
      "彩衣长久。", 
      "五世祥烟熏舞袖。"
    ], 
    "rhythmic": "失调名"
  }, 
  {
    "author": "刘山老", 
    "paragraphs": [
      "跛子年来，形容何似，俨然一部髭须。", 
      "世间许大，拐上做工夫。", 
      "选甚南州北县，逢著处、酒满葫芦。", 
      "醺醺醉，不知明日，何处度朝晡。", 
      "洛阳，花看了，归来帝里，一事全无。", 
      "又还与瓠羹，再作门徒。", 
      "蓦地思量下水，浪网上、芦席横铺。", 
      "呵呵笑，睢阳门外，有个大南湖。"
    ], 
    "rhythmic": "满庭芳"
  }, 
  {
    "author": "邵伯温", 
    "paragraphs": [
      "百尺长藤垂到地，千株乔木密参天。", 
      "只在郡城边。"
    ], 
    "rhythmic": "望江南・忆江南"
  }, 
  {
    "author": "邵伯温", 
    "paragraphs": [
      "翻翻绣袖上红茵。", 
      "舞姬犹是旧精神。", 
      "坐中莫怪无欢意，我与将军是故人。"
    ], 
    "rhythmic": "调笑・调笑令"
  }, 
  {
    "author": "净端", 
    "paragraphs": [
      "斗转星移天渐晓。", 
      "蓦然听得鹈鹕叫。", 
      "山寺钟声人浩浩。", 
      "木鱼噪。", 
      "渡船过岸行官道。", 
      "轻舟再奈长江讨。", 
      "重添香饵为钩钓。", 
      "钓得锦鳞船里跳。", 
      "呵呵笑。", 
      "思量天下渔家好。"
    ], 
    "rhythmic": "渔家傲", 
    "tags": [
      "长江"
    ]
  }, 
  {
    "author": "净端", 
    "paragraphs": [
      "浪静西溪澄似练。", 
      "片帆高挂乘风便。", 
      "始向波心通一线。", 
      "群鱼见。", 
      "当头谁敢先吞咽。", 
      "闪烁锦鳞如闪电。", 
      "灵光今古应无变。", 
      "爱是憎非都已遣。", 
      "回头转。", 
      "一轮明月升苍弁。"
    ], 
    "rhythmic": "渔家傲"
  }, 
  {
    "author": "净端", 
    "paragraphs": [
      "七宝池中堪下钓。", 
      "八功德水烟波渺。", 
      "池底金沙齐布了。", 
      "羡鱼鸟。", 
      "周回旋绕为阶道。", 
      "白鹤孔雀鹦鹉噪。", 
      "弥陀接引毫光照。", 
      "不是修行何得到。", 
      "一般好。", 
      "西方净土无烦恼。"
    ], 
    "rhythmic": "渔家傲"
  }, 
  {
    "author": "净端", 
    "paragraphs": [
      "一只孤舟巡海岸。", 
      "盘陀石上垂钩线。", 
      "钓得锦鳞鲜又健。", 
      "堪爱羡。", 
      "龙王见了将珠换。", 
      "钓罢归来莲苑看。", 
      "满堂尽是真罗汉。", 
      "便名香三五片。", 
      "梵□献。", 
      "原来佛不夺众生愿。"
    ], 
    "rhythmic": "渔家傲"
  }, 
  {
    "author": "李", 
    "paragraphs": [
      "城阴犹有松间雪。", 
      "松间暗淡城头月。", 
      "月下几枝梅。", 
      "为谁今夜开。", 
      "尊前簪素发。", 
      "自拥繁枝折。", 
      "疑是在瑶台。", 
      "宝灯携手来。"
    ], 
    "rhythmic": "菩萨蛮"
  }, 
  {
    "author": "李", 
    "paragraphs": [
      "玉阑干外清江浦。", 
      "渺渺天涯雨。", 
      "好风如扇雨如帘。", 
      "时见岸花汀草、涨痕添。", 
      "青林枕上关山路。", 
      "卧想乘鸾处。", 
      "碧芜千里信悠悠。", 
      "惟有霎时凉梦、到南州。"
    ], 
    "rhythmic": "虞美人令・虞美人"
  }, 
  {
    "author": "李", 
    "paragraphs": [
      "唱歌须是，玉人檀口，皓齿冰肤。", 
      "意传心事，语娇声颤，字如贯珠。", 
      "老翁虽是解歌，无奈雪鬓霜须。", 
      "大家且道，是伊模样，怎如念奴。"
    ], 
    "rhythmic": "品令"
  }, 
  {
    "author": "李", 
    "paragraphs": [
      "落梅呜咽。", 
      "暗淡城头月。", 
      "吹满江山惊梦蝶。", 
      "唤起画楼伤别。", 
      "帘风轻触银钩。", 
      "梧桐玉露新秋。", 
      "底事琐窗深夜，素娥常伴人愁。"
    ], 
    "rhythmic": "清平乐"
  }, 
  {
    "author": "孔夷", 
    "paragraphs": [
      "岁穷风雪瓢零，望迷万里云垂冻。", 
      "红绡碎翦，凝酥繁缀，烟深霜重。", 
      "疏影沈波，暗香和月，横斜浮动。", 
      "怅别来，欲把芳菲寄远，还羌管、吹三弄。", 
      "寂寞玉人睡起，污残妆、不胜姣凤。", 
      "盈盈山馆，纷纷客路，相思谁共。", 
      "才与风流，赋称清艳，多情唯宋。", 
      "算襄王，枉被梨花瘦损，又成春梦。"
    ], 
    "rhythmic": "水龙吟"
  }, 
  {
    "author": "孔夷", 
    "paragraphs": [
      "风悲画角，听单于、三弄落谯门。", 
      "投宿征骑，飞雪满孤村。", 
      "酒市渐闲灯火，正敲窗、乱叶舞纷纷。", 
      "送数声惊雁，下离烟水，嘹唳度寒云。", 
      "好在半胧溪月，到如今、无处不销魂。", 
      "故国梅花归梦，愁损绿罗裙。", 
      "为问暗香闲艳，也相思、万点付啼痕。", 
      "算翠屏应是，两眉馀恨倚黄昏。"
    ], 
    "rhythmic": "南浦", 
    "tags": [
      "宋词三百首"
    ]
  }, 
  {
    "author": "孔夷", 
    "paragraphs": [
      "弄月馀花，团风轻絮，露湿池堂春草。", 
      "莺莺恋友，燕燕将雏，惆怅睡残清晓。", 
      "还似初相见时，携手旗亭，酒香梅小。", 
      "向登临长是，伤春滋味，泪弹多少。", 
      "因甚却、轻许风流，终非长久，又说分飞烦恼。", 
      "罗衣瘦损，绣被香消，那更乱红如扫。", 
      "门外无穷路岐，天若有情，和天须老。", 
      "念高唐归梦，凄凉何处，水流云绕。"
    ], 
    "rhythmic": "惜馀春慢・选冠子"
  }, 
  {
    "author": "孔矩", 
    "paragraphs": [
      "数枝凌雪乘冰，嫩英半吐琼酥点。", 
      "南州故苑，何郎遗咏，风台月观。", 
      "疏影横斜，暗香浮动，水寒云晚。", 
      "笑浮花浪蕊，娇春万里，空零落、愁莺燕。", 
      "游子寂寥暮景，向天边、几回相见。", 
      "玉人纤手，殷勤攀赠，欲行微盼。", 
      "越使归来，汉宫妆罢，昭华流怨。", 
      "念湘江梦杳，窗前疑是，此情何限。"
    ], 
    "rhythmic": "鼓笛慢・水龙吟"
  }, 
  {
    "author": "孔矩", 
    "paragraphs": [
      "却月凌风度雪清。", 
      "何郎高咏照花明。", 
      "一枝弄碧传幽信，半额涂黄拾晚荣。", 
      "春思淡，暗香轻。", 
      "江南雨冷若为情。", 
      "犹胜远隔潇湘水，忽到窗前梦不成。"
    ], 
    "rhythmic": "鹧鸪天"
  }, 
  {
    "author": "邹浩", 
    "paragraphs": [
      "慧眼舒光无不见。", 
      "尘中一一藏经卷。", 
      "闻说大千摊已遍。", 
      "门方便。", 
      "法轮尽向毫端转。", 
      "月挂烛笼知再见。", 
      "西方可履休回盼。", 
      "要与老岑同掣电。", 
      "酬所愿。", 
      "欣逢十二观音面。"
    ], 
    "rhythmic": "渔家傲"
  }, 
  {
    "author": "邹浩", 
    "paragraphs": [
      "有个头陀修苦行，头上头发毵毵。", 
      "身披一副醦裙衫。", 
      "紧缠双脚，苦苦要游南。", 
      "闻说度牒朝夕到，并除颔下髭髯。", 
      "钵中无粥住无庵。", 
      "摩登伽处，只恐却重参。"
    ], 
    "rhythmic": "临江仙"
  }, 
  {
    "author": "曾诞", 
    "paragraphs": [
      "草草山林职事，厌厌罢相情怀。"
    ], 
    "rhythmic": "失调名"
  }, 
  {
    "author": "李坦然", 
    "paragraphs": [
      "东君虽不语，年华事、今岁恰如期。", 
      "向寒雨望中，晓霜清处，领些春意，开两三枝。", 
      "又不是、山桃红锦烂，溪柳绿摇丝。", 
      "别是一般，孤高风韵，绛裁纤萼，冰剪芳蕤。", 
      "清香还有意，轻飘度勾引，几句新诗。", 
      "须是放怀追赏，莫恁轻离。", 
      "更嫦娥为爱，寒光满地，故移疏影，来伴南枝。", 
      "谁道寿阳妆浅，偏入时宜。"
    ], 
    "rhythmic": "风流子"
  }, 
  {
    "author": "阮阅", 
    "paragraphs": [
      "芝检下中天，春寒犹浅。", 
      "馀闰银蟾许重看。", 
      "满城灯火，又遍高楼深院。", 
      "宝鞍催绣毂，香风软。", 
      "憔悴慢翁，萧条古县。", 
      "随分良辰试开宴。", 
      "且倾芳酒，共听新声弦管。", 
      "夜阑人未散，更筹转。"
    ], 
    "rhythmic": "感皇恩"
  }, 
  {
    "author": "阮阅", 
    "paragraphs": [
      "驿使初回，新阳才报。", 
      "时和倍觉青春早。", 
      "华灯和月拥朱轓，花间万点寒星小。", 
      "团扇歌清，重裀舞妙。", 
      "游人只恐归来悄。", 
      "明年亲侍辇舆行，未应肯记濡须好。"
    ], 
    "rhythmic": "踏莎行"
  }, 
  {
    "author": "阮阅", 
    "paragraphs": [
      "晓云舒瑞。", 
      "寒影初回长日至。", 
      "罗袜新成。", 
      "更有何人继後尘。", 
      "绮窗寒浅。", 
      "尽道朝来添一线。", 
      "秉烛须游。", 
      "已减铜壶昨夜筹。"
    ], 
    "rhythmic": "减字木兰花"
  }, 
  {
    "author": "阮阅", 
    "paragraphs": [
      "江入重关，山围翠巘，湖边自古巢阳。", 
      "正梅残林坞，冰泮池塘。", 
      "闻道当年父老，记梅福、曾隐南昌。", 
      "有长堤万柳，映□参差，尽是甘棠。", 
      "共夸金斗。"
    ], 
    "rhythmic": "锦堂春・锦堂春慢"
  }, 
  {
    "author": "阮阅", 
    "paragraphs": [
      "赵家姊妹，合在昭阳殿。", 
      "因甚人间有飞燕。", 
      "见伊底，尽道独步江南，便江北、也何曾惯见。", 
      "惜伊情性好，不解嗔人，长带桃花笑时脸。", 
      "向尊前酒底，得见些时，似恁地、能得几回细看。", 
      "待不眨眼儿、觑著伊，将眨眼底工夫，剩看几遍。"
    ], 
    "rhythmic": "洞仙歌"
  }, 
  {
    "author": "阮阅", 
    "paragraphs": [
      "楼上黄昏杏花寒。", 
      "斜月小栏干。", 
      "一双燕子，两行征雁，画角声残。", 
      "绮窗人在东风里，洒泪对春闲。", 
      "也应似旧，盈盈秋水，淡淡春山。"
    ], 
    "rhythmic": "眼儿媚"
  }, 
  {
    "author": "赵企", 
    "paragraphs": [
      "闻道南丹风土美。", 
      "流出溅溅五溪水。", 
      "威仪尽识汉君臣，衣冠已变□番子。", 
      "凯歌还、欢声载路。", 
      "一曲春风里。", 
      "不日万年觞，人北面朝天子。"
    ], 
    "rhythmic": "失调名"
  }, 
  {
    "author": "赵企", 
    "paragraphs": [
      "骑马踏红尘，长安重到。", 
      "人面依前似花好。", 
      "旧欢才展，又被新愁分了。", 
      "未成云雨梦，巫山晓。", 
      "千里断肠，关山古道。", 
      "回首高城似天杳。", 
      "满怀离恨，付与落花啼鸟。", 
      "故人何处也，青春老。"
    ], 
    "rhythmic": "感皇恩"
  }, 
  {
    "author": "汪存", 
    "paragraphs": [
      "玉京此去春犹浅。", 
      "正雪絮、马头零乱。", 
      "娥剪就绿云裳，待来步蟾宫与换。", 
      "明年二月桃花岸。", 
      "棹双浆、浪平烟暖。", 
      "扬州十里小红楼，尽卷上珠帘一半。"
    ], 
    "rhythmic": "步蟾宫"
  }, 
  {
    "author": "谢逸", 
    "paragraphs": [
      "豆蔻梢头春色浅。", 
      "新试纱衣，拂袖东风软。", 
      "红日三竿帘幕卷。", 
      "画楼影里双飞燕。", 
      "拢鬓步摇青玉碾。", 
      "缺样花枝，叶叶蜂儿颤。", 
      "独倚阑干凝望远。", 
      "一川烟草平如剪。"
    ], 
    "rhythmic": "蝶恋花"
  }, 
  {
    "author": "谢逸", 
    "paragraphs": [
      "柳絮风轻，梨花雨细。", 
      "春阴院落帘垂地。", 
      "碧溪影里小桥横，青帘市上孤烟起。", 
      "镜约关情，琴心破睡。", 
      "轻寒漠漠侵鸳被。", 
      "酒醒霞散脸边红，梦回山蹙眉间翠。"
    ], 
    "rhythmic": "踏莎行"
  }, 
  {
    "author": "谢逸", 
    "paragraphs": [
      "暄风迟日春光闹。", 
      "蒲萄水绿摇轻棹。", 
      "两岸草烟低。", 
      "青山啼子规。", 
      "归来愁未寝。", 
      "黛浅眉痕沁。", 
      "花影转廊腰。", 
      "红添酒面潮。"
    ], 
    "rhythmic": "菩萨蛮"
  }, 
  {
    "author": "谢逸", 
    "paragraphs": [
      "纹波面浮。", 
      "蒲芽出水参差碧。", 
      "满院落梅香。", 
      "柳梢初弄黄。", 
      "衣轻红袖皱。", 
      "春困花枝瘦。", 
      "睡起玉钗横。", 
      "隔帘闻晓莺。"
    ], 
    "rhythmic": "菩萨蛮"
  }, 
  {
    "author": "谢逸", 
    "paragraphs": [
      "楚山削玉云中碧，影落沙汀。", 
      "秋水澄凝。", 
      "一抹江天雁字横。", 
      "金钱满地西风急，红蓼烟轻。", 
      "帘外砧声。", 
      "惊起青楼梦不成。"
    ], 
    "rhythmic": "采桑子"
  }, 
  {
    "author": "谢逸", 
    "paragraphs": [
      "冰霜林里争先发，独压群花。", 
      "风送清笳。", 
      "更引轻烟淡淡遮。", 
      "抱墙溪水弯环碧，月色清华。", 
      "疏影横斜。", 
      "恰似林逋处士家。"
    ], 
    "rhythmic": "采桑子"
  }, 
  {
    "author": "谢逸", 
    "paragraphs": [
      "冷猿寒雁淮山远，风袅青帘。", 
      "飞雪廉纤。", 
      "莫道空中是撒盐。", 
      "到时乳鹊喧梧影，晓卷疏帘。", 
      "彩服巡檐。", 
      "索共梅花笑语添。"
    ], 
    "rhythmic": "采桑子"
  }, 
  {
    "author": "谢逸", 
    "paragraphs": [
      "落寞寒香满院，扶疏清影侵门。", 
      "雪消平野晚烟昏。", 
      "睡起懒匀檀粉。", 
      "皎皎风前玉树，盈盈月下冰魂。", 
      "南枝春信夜来温。", 
      "便觉肌肤瘦损。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "花额上堆翠葆，远山横处星眸。", 
      "绛宫深锁暮云浮。", 
      "月破黄昏时候。", 
      "谁谓霞衣玉简，便孤彩凤秦楼。", 
      "桃源不禁昔人游。", 
      "曾是刘郎邂逅。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "窄袖浅笼温玉，修眉淡扫遥岑。", 
      "行时云雾绕衣襟。", 
      "步步莲生宫锦。", 
      "菊与秋烟共晚，酒随人意俱深。", 
      "尊前有客动琴心。", 
      "醉後清狂不禁。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "宝柱横云雁影，朱弦隔叶莺声。", 
      "风生玉脂晚寒清。", 
      "官样轻黄袖冷。", 
      "饮罢尚留馀意，曲终自有深情。", 
      "归来江上数峰青。", 
      "梅水横斜夜永。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "滴滴金盘露冷，萧萧玉宇风清。", 
      "长庚入梦晓窗明。", 
      "淡月微云耿耿。", 
      "松竹五峰秋色，笙歌三市欢声。", 
      "华堂开宴拥娉婷。", 
      "天上人间共庆。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "青锦缠条配剑，紫丝络辔飞骢。", 
      "入关意气喜生风。", 
      "年少胸吞云梦。", 
      "金阙日高露泣，东华尘软香红。", 
      "争看荀氏第三龙。", 
      "春暖桃花浪涌。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "晓艳最便清露，晚红偏怯斜阳。", 
      "移根栽近菊花傍。", 
      "蜀锦翻成新样。", 
      "坐客联挥玉麈，歌词细琢琼章。", 
      "从今故事记溪堂。", 
      "岁岁携壶共赏。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "木末谁攀新萼，雪消自种前庭。", 
      "莫嫌开过尚盈盈。", 
      "似待诗人醉咏。", 
      "霜後最添妍丽，风中更觉娉婷。", 
      "影摇溪水一湾清。", 
      "妆罢晓临鸾境。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "密雪未知肤白，夜寒已觉香清。", 
      "振芳堂下月盈庭。", 
      "踏碎横斜疏影。", 
      "且醉杯中绿蚁，休辞笛里清声。", 
      "东君催促子青青。", 
      "滋味要调金鼎。"
    ], 
    "rhythmic": "西江月"
  }, 
  {
    "author": "谢逸", 
    "paragraphs": [
      "雨洗溪光净，风掀柳带斜。", 
      "画楼朱户玉人家。", 
      "帘外一眉新月、浸梨花。", 
      "金鸭香凝袖，铜荷烛映纱。", 
      "凤盘宫锦小屏遮。", 
      "夜静寒生春笋、理琵琶。"
    ], 
    "rhythmic": "南歌子"
  }, 
  {
    "author": "谢逸", 
    "paragraphs": [
      "碧梧翠竹交加影。", 
      "角簟纱厨冷。", 
      "疏云淡月媚横塘。", 
      "一阵荷花风起、隔帘香。", 
      "雁横天末无消息。", 
      "水阔吴山碧。", 
      "刺桐花上蝶翩翩。", 
      "唯有夜深清梦、到郎边。"
    ], 
    "rhythmic": "虞美人"
  }, 
  {
    "author": "谢逸", 
    "paragraphs": [
      "角声吹散梅梢雪。", 
      "疏影黄昏月。", 
      "落英点点拂阑干。", 
      "风送清香满院、作轻寒。", 
      "花瓷羯鼓催行酒。", 
      "红袖掺掺手。", 
      "曲声未彻宝杯空。", 
      "饮罢香薰翠被、锦屏中。"
    ], 
    "rhythmic": "虞美人"
  }, 
  {
    "author": "谢逸", 
    "paragraphs": [
      "风前玉树玱金韵。", 
      "碧落佳期近。", 
      "疏云影里鹊桥低。", 
      "檐外一弯新月、印修眉。", 
      "星河渐晓铜壶噎。", 
      "又是经年别。", 
      "此情莫与玉人知。", 
      "引起旧家离恨、泪珠垂。"
    ], 
    "rhythmic": "虞美人"
  }, 
  {
    "author": "谢逸", 
    "paragraphs": [
      "帘外雨。", 
      "洗尽楚乡残暑。", 
      "白露影边霞一缕。", 
      "绀碧江天暮。", 
      "沈水烟横香雾。", 
      "茗碗浅浮琼乳。", 
      "卧听鹧鸪啼竹坞。", 
      "竹风清院宇。"
    ], 
    "rhythmic": "谒金门"
  }, 
  {
    "author": "谢逸", 
    "paragraphs": [
      "花落莺啼春暮。", 
      "陌上绿杨飞絮。", 
      "金鸭晚香寒，人在洞房深处。", 
      "无语。", 
      "无语。", 
      "叶上数声疏雨。"
    ], 
    "rhythmic": "如梦令"
  }, 
  {
    "author": "谢逸", 
    "paragraphs": [
      "门外落花流水。", 
      "日暖杜鹃声碎。", 
      "蕃马小屏风，一枕画堂春睡。", 
      "如醉。", 
      "如醉。", 
      "正是困人天气。"
    ], 
    "rhythmic": "如梦令"
  }, 
  {
    "author": "谢逸", 
    "paragraphs": [
      "芦花飘雪迷洲渚。", 
      "送秋水、连天去。", 
      "一叶小舟横别浦。", 
      "数声鸿雁，两行鸥鹭。", 
      "天淡潇湘暮。", 
      "蓬窗醉梦惊箫鼓。", 
      "回首青楼在何处。", 
      "柳岸风轻吹残暑。", 
      "菊开青蕊，叶飞红树。", 
      "江上潇潇雨。"
    ], 
    "rhythmic": "青玉案"
  }, 
  {
    "author": "谢逸", 
    "paragraphs": [
      "疏雨洗烟波，雨过满江秋色。", 
      "风起白鸥零乱，破岚光深碧。", 
      "荻花枫叶只供愁，清吟写岑寂。", 
      "吟罢倚阑无语，听一声羌笛。"
    ], 
    "rhythmic": "好事近"
  }, 
  {
    "author": "谢逸", 
    "paragraphs": [
      "木落江寒秋色晚，飕飕吹帽风轻。", 
      "丹枫楼外捣衣声。", 
      "登高怀远，山影雁边横。", 
      "露染宫黄庭菊浅，茱萸烟拂红轻。", 
      "尊前谁整醉冠倾。", 
      "酒香薰脸，落日断霞明。"
    ], 
    "rhythmic": "临江仙"
  }, 
  {
    "author": "谢逸", 
    "paragraphs": [
      "玉树临风宾欲散，黄昏约马嘶庭。", 
      "幽欢未尽有馀清。", 
      "琼糜方一啜，银烛已双擎。", 
      "坐久香津生齿颊，何须五斗消酲。", 
      "艳歌声里醉魂醒。", 
      "明年思此会，旌旆想登瀛。"
    ], 
    "rhythmic": "临江仙"
  }, 
  {
    "author": "谢逸", 
    "paragraphs": [
      "荷花风细。", 
      "乞巧楼中凉似水。", 
      "天幕低垂。", 
      "新月弯环浅晕眉。", 
      "桥横乌鹊。", 
      "不负年年云外约。", 
      "残漏疏钟。", 
      "肠断朝霞一缕红。"
    ], 
    "rhythmic": "减字木兰花"
  }, 
  {
    "author": "谢逸", 
    "paragraphs": [
      "疏疏密密。", 
      "卜林中飞玉出。", 
      "妒舞欺梅。", 
      "悠扬随风去却回。", 
      "遥岑玉刻。", 
      "不见云中浮寸碧。", 
      "夜色清妍。", 
      "庭下交光月午天。"
    ], 
    "rhythmic": "减字木兰花"
  }, 
  {
    "author": "谢逸", 
    "paragraphs": [
      "秋水无痕清见底。", 
      "蓼花汀上西风起。", 
      "一叶小舟烟雾里。", 
      "兰棹舣。", 
      "柳条带雨穿双鲤。", 
      "自叹直钩无处使。", 
      "笛声吹彻云山翠。", 
      "脍落霜刀红缕细。", 
      "新酒美。", 
      "醉来独枕莎衣睡。"
    ], 
    "rhythmic": "渔家傲"
  }, 
  {
    "author": "谢逸", 
    "paragraphs": [
      "晓风残角。", 
      "月里梅花落。", 
      "宿酒醒时滋味恶。", 
      "翠被轻寒漠漠。", 
      "梦回一点相思。", 
      "远山暗蹙双眉。", 
      "不觉肌肤瘦玉，但知带减腰围。"
    ], 
    "rhythmic": "清平乐"
  }, 
  {
    "author": "谢逸", 
    "paragraphs": [
      "花边柳际。", 
      "已渐知春意。", 
      "归信不知何日是。", 
      "旧恨欲拚无计。", 
      "故人零落西东。", 
      "题诗待倩归鸿。", 
      "惟有多情芳草，年年处处相逢。"
    ], 
    "rhythmic": "清平乐"
  }, 
  {
    "author": "谢逸", 
    "paragraphs": [
      "霜清木落，深院帘栊静。", 
      "池面卷烟波，莹香水、一奁明镜。", 
      "修筠拂槛，疏翠挽婵娟，山雾敛，水云收，野阔江天迥。", 
      "红消醉玉，酒面风前醒。", 
      "罗幕护轻寒，锦屏空、金炉烬冷。", 
      "星横参昴，梅径月黄昏，清梦觉，浅眉颦，窗外横斜影。"
    ], 
    "rhythmic": "蓦山溪"
  }, 
  {
    "author": "谢逸", 
    "paragraphs": [
      "弄晴数点梨梢雨。", 
      "门外画桥寒食路。", 
      "杜鹃飞破草间烟，蛱蝶惹残花底露。", 
      "东君著意怜樊素。", 
      "一段韶华都付与。", 
      "妆成不管露桃嗔，舞罢从教风柳妒。"
    ], 
    "rhythmic": "玉楼春"
  }, 
  {
    "author": "谢逸", 
    "paragraphs": [
      "横塘晕浅琉璃莹。", 
      "绿叶阴浓庭院静。", 
      "樱桃熟後麦秋凉，芍药开时槐夏永。", 
      "蓬莱阁下红尘境。", 
      "青羽扇低摇凤影。", 
      "庭前玉树一枝春，香雾和烟新月冷。"
    ], 
    "rhythmic": "玉楼春"
  }, 
  {
    "author": "谢逸", 
    "paragraphs": [
      "个中怀抱谁排遣。", 
      "恻恻轻寒风剪剪。", 
      "细丝梅蕊晚香浓，争似柳梢春色浅。", 
      "娇叱道字歌声软。", 
      "醉後微涡回笑魇。", 
      "更无卓氏白头吟，只有卢郎年少恨。"
    ], 
    "rhythmic": "玉楼春"
  }, 
  {
    "author": "谢逸", 
    "paragraphs": [
      "青钱点水圆荷绿。", 
      "解箨新篁森嫩玉。", 
      "轻风冉冉楝花香，小雨丝丝梅子熟。", 
      "华堂烛烬零金粟。", 
      "人在洞天三十六。", 
      "昭华吹彻管声寒，声入寿觞红浪蹙。"
    ], 
    "rhythmic": "玉楼春"
  }, 
  {
    "author": "谢逸", 
    "paragraphs": [
      "画烛笼纱红影乱，门外紫骝嘶。", 
      "分破云团月影亏。", 
      "雪浪皱清漪。", 
      "捧碗纤纤春笋瘦，乳雾泛冰瓷。", 
      "两袖清风拂袖飞。", 
      "归去酒醒时。"
    ], 
    "rhythmic": "武陵春"
  }, 
  {
    "author": "谢逸", 
    "paragraphs": [
      "拍岸蒲萄江水碧，柳带挽归艎。", 
      "破闷琴风绕袖凉。", 
      "蔌蔌楝花香。", 
      "淡烟疏雨随宜好，何处不潇湘。", 
      "愿作双飞老凤皇。", 
      "莫学野鸳鸯。"
    ], 
    "rhythmic": "武陵春"
  }, 
  {
    "author": "谢逸", 
    "paragraphs": [
      "料峭小桃风。", 
      "凝淡春容。", 
      "宝灯山列半天中。", 
      "丽服靓妆携手处，笑语匆匆。", 
      "酒滴小槽红。", 
      "一饮千锺。", 
      "铜荷擎烛绛纱笼。", 
      "归去笙歌暄院落，月照帘栊。"
    ], 
    "rhythmic": "浪淘沙"
  }, 
  {
    "author": "谢逸", 
    "paragraphs": [
      "桐叶成阴拂画檐。", 
      "清风凉处卷疏帘。", 
      "红绡舞袖萦腰柳，碧玉眉心媚脸莲。", 
      "愁满眼，水连天。", 
      "香笺小字倩谁传。", 
      "梅黄楚岸垂垂雨，草碧吴江淡淡烟。"
    ], 
    "rhythmic": "鹧鸪天"
  }, 
  {
    "author": "谢逸", 
    "paragraphs": [
      "金节平分院落凉。", 
      "黄昏帘幕卷西厢。", 
      "冰轮碾碎粼粼碧，玉斧修成练练光。", 
      "低照户，巧侵床。", 
      "锦袍起舞谪仙狂。", 
      "鹊飞影里觥筹乱，桂子风前笑语香。"
    ], 
    "rhythmic": "鹧鸪天"
  }, 
  {
    "author": "谢逸", 
    "paragraphs": [
      "红晕香腮粉末匀。", 
      "梳妆闲淡稳精神。", 
      "谁知碧嶂清溪畔，也有姚家一朵春。", 
      "眉黛浅，谁为颦。", 
      "莫将心事付朝云。", 
      "坐中有客肠应断，忘了酴架下人。"
    ], 
    "rhythmic": "鹧鸪天"
  }, 
  {
    "author": "谢逸", 
    "paragraphs": [
      "水阔天低雁字横。", 
      "小春时节晚寒清。", 
      "梅梢月上纷纷白，竹坞风来冉冉轻。", 
      "人似玉，酒如渑。", 
      "入关意气喜风生。", 
      "坐中有客联镳去，谁唱阳关第四声。"
    ], 
    "rhythmic": "鹧鸪天"
  }, 
  {
    "author": "谢逸", 
    "paragraphs": [
      "楼阁帘垂乳燕飞。", 
      "圆荷细细点清溪。", 
      "薰风破闷晚凉时。", 
      "玉轸琴边兰思远，霜纨扇里翠眉低。", 
      "揉蓝衫子闹蜂儿。"
    ], 
    "rhythmic": "浣溪沙"
  }, 
  {
    "author": "谢逸", 
    "paragraphs": [
      "六曲阑干翠幕垂。", 
      "香烬冷金猊。", 
      "日高花外啭黄鹂。", 
      "春睡觉、酒醒时。", 
      "草青南浦，云横西塞，锦字杳无期。", 
      "东风只送柳绵飞。", 
      "全不管、寄相思。"
    ], 
    "rhythmic": "燕归梁"
  }, 
  {
    "author": "谢逸", 
    "paragraphs": [
      "楝花飘砌。", 
      "蔌蔌清香细。", 
      "梅雨过，苹风起。", 
      "情随湘水远，梦绕吴峰翠。", 
      "琴书倦，鹧鸪唤起南窗睡。", 
      "密意无人寄。", 
      "幽恨凭谁洗。", 
      "修竹畔，疏帘里。", 
      "歌馀尘拂扇，舞罢风掀袂。", 
      "人散後，一钩淡月天如水。"
    ], 
    "rhythmic": "千秋岁"
  }, 
  {
    "author": "谢逸", 
    "paragraphs": [
      "浅色染春衣。", 
      "衣上双双小雁飞。", 
      "袖卷藕丝寒玉瘦，弹棋。", 
      "赢得尊前酒一卮。", 
      "冰雪拂胭脂。", 
      "绛蜡香融落日西。", 
      "唱彻阳关人欲去，依依。", 
      "醉眼横波翠黛低。"
    ], 
    "rhythmic": "南乡子"
  }, 
  {
    "author": "谢逸", 
    "paragraphs": [
      "霜砧声急。", 
      "潇潇疏雨梧桐湿。", 
      "无言独倚阑干立。", 
      "帘卷黄昏，一阵西风入。", 
      "年时画阁佳宾集。", 
      "玉人檀板当筵执。", 
      "银瓶已断丝绳汲。", 
      "莫话前欢，忍对屏山泣。"
    ], 
    "rhythmic": "醉落魄・一斛珠"
  }, 
  {
    "author": "谢逸", 
    "paragraphs": [
      "蝶飞烟草，莺啼云树，满院垂杨阴绿。", 
      "轻风飘散杏梢红，更吹皱、池波如。", 
      "珠帘日晚，银屏人散，楼上醉横霜竹。", 
      "一春若道不相思，缘底事、红绡褪玉。"
    ], 
    "rhythmic": "鹊桥仙"
  }, 
  {
    "author": "谢逸", 
    "paragraphs": [
      "一江秋水碧湾湾。", 
      "绕青山。", 
      "玉连环。", 
      "帘幕低垂，人在画图间。", 
      "闲抱琵琶寻旧曲，弹未了，意阑珊。", 
      "飞鸿数点拂云端。", 
      "倚阑看。", 
      "楚天寒。", 
      "拟倩东风，吹梦到长安。", 
      "恰似梨花春带雨，愁满眼，泪阑干。"
    ], 
    "rhythmic": "江神子・江城子"
  }, 
  {
    "author": "谢逸", 
    "paragraphs": [
      "杏花村馆酒旗风。", 
      "水溶溶。", 
      "扬残红。", 
      "野渡舟横，杨柳绿阴浓。", 
      "望断江南山色远。", 
      "人不见，草连空。", 
      "夕阳楼外晚烟笼。", 
      "粉香融。", 
      "淡眉峰。", 
      "记得年时，相见画屏中。", 
      "只有关山今夜月，千里外，素光同。"
    ], 
    "rhythmic": "江神子・江城子"
  }, 
  {
    "author": "谢逸", 
    "paragraphs": [
      "九日登高，倚楼人在秋空半。", 
      "汝江如练。", 
      "碧影涵云。", 
      "醉看茱萸，定是明年健。", 
      "清尊满。", 
      "菊花黄浅。", 
      "偏入陶潜眼。"
    ], 
    "rhythmic": "点绛唇"
  }, 
  {
    "author": "谢逸", 
    "paragraphs": [
      "金气秋分，风清露冷秋期半。", 
      "凉蟾光满。", 
      "桂子飘香远。", 
      "素练宽衣，仙仗明飞观。", 
      "霓裳乱。", 
      "银桥人散。", 
      "吹彻昭华管。"
    ], 
    "rhythmic": "点绛唇"
  }, 
  {
    "author": "谢逸", 
    "paragraphs": [
      "风剪冰花飞零乱。", 
      "映梅梢、素影摇清浅。", 
      "绣幄寒轻，兰薰烟暖。", 
      "艳歌催得金荷卷。", 
      "游梁已觉相如倦。", 
      "忆去年、舟渡淮南岸。", 
      "别後销魂，冷猿寒雁。", 
      "角声只送黄昏怨。"
    ], 
    "rhythmic": "七娘子"
  }, 
  {
    "author": "谢逸", 
    "paragraphs": [
      "烟雨幂横塘，绀色涵清浅。", 
      "谁把并州快剪刀，剪取吴江半。", 
      "隐几岸乌巾，细葛含风软。", 
      "不见柴桑避俗翁，心共孤云远。"
    ], 
    "rhythmic": "卜算子"
  }, 
  {
    "author": "谢逸", 
    "paragraphs": [
      "花枝破蕾柳梢青。", 
      "春寒拂面轻。", 
      "一眉新月影三星。", 
      "铜荷烛烬零。", 
      "低凤扇，袅霓旌。", 
      "珊珊环佩声。", 
      "坐间谁识许飞琼。", 
      "对郎仙骨清。"
    ], 
    "rhythmic": "醉桃源・阮郎归"
  }, 
  {
    "author": "谢逸", 
    "paragraphs": [
      "风飘万点落花飞。", 
      "残红枝上稀。", 
      "平芜叶上淡烟迷。", 
      "那堪春鸟啼。", 
      "风细细，日迟迟。", 
      "轻纱叠雪衣。", 
      "多情多病懒追随。", 
      "玉人应恨伊。"
    ], 
    "rhythmic": "醉桃源・阮郎归"
  }, 
  {
    "author": "谢逸", 
    "paragraphs": [
      "晨光晓色扫檐晶。", 
      "寒斋蝶梦惊。", 
      "乱飘鸳瓦细无声。", 
      "游扬柳丝轻。", 
      "书幌冷，竹窗明。", 
      "柴门只独扃。", 
      "一尊浊酒为谁倾。", 
      "梅花相对清。"
    ], 
    "rhythmic": "醉桃源・阮郎归"
  }, 
  {
    "author": "谢逸", 
    "paragraphs": [
      "临川好，柳岸转平沙。", 
      "门外澄江丞相宅，坛前乔木列仙家。", 
      "春到满城花。", 
      "行乐处，舞袖卷轻纱。", 
      "谩摘青梅尝煮酒，旋煎白雪试新茶。", 
      "明月上檐牙。"
    ], 
    "rhythmic": "望江南・忆江南"
  }, 
  {
    "author": "谢逸", 
    "paragraphs": [
      "临川好，山影碧波摇。", 
      "鱼跃冰池飞玉尺，云横石廪拂鲛绡。", 
      "高树竹萧萧。", 
      "寒食近，湖水绿平桥。", 
      "繁杏梢头张锦旆，垂杨阴里系兰桡。", 
      "游客解金貂。"
    ], 
    "rhythmic": "望江南・忆江南"
  }, 
  {
    "author": "谢逸", 
    "paragraphs": [
      "香肩轻拍。", 
      "尊前忍听，一声将息。", 
      "昨夜浓欢，今朝别酒，明日行客。", 
      "後回来则须来，便去也、如何去得。", 
      "无限离情，无穷江水，无边山色。"
    ], 
    "rhythmic": "柳梢青"
  }, 
  {
    "author": "夏倪", 
    "paragraphs": [
      "江涵晓日。", 
      "荡漾波光摇桨入。", 
      "笑指浯溪。", 
      "漫叟雄文锁翠微。", 
      "休嗟不偶。", 
      "归到中州何处有。", 
      "独立风烟。", 
      "湘水浯台总接天。"
    ], 
    "rhythmic": "减字木兰花"
  }, 
  {
    "author": "晁冲之", 
    "paragraphs": [
      "黯黯离怀，向东门系马，南浦移舟。", 
      "薰风乱飞燕子，时下轻鸥。", 
      "无情渭水，问谁教、日日东流。", 
      "常是送、行人去後，烟波一向离愁。", 
      "回首旧游如梦，记踏青殢饮，拾翠狂游。", 
      "无端彩云易散，覆水难收。", 
      "风流未老，拚千金，重入扬州。", 
      "应又是、当年载酒，依前名占青楼。"
    ], 
    "rhythmic": "汉宫春"
  }, 
  {
    "author": "晁冲之", 
    "paragraphs": [
      "目断江南千里，灞桥一望，烟水微茫。", 
      "尽锁重门，人去暗度流光。", 
      "雨轻轻，梨花院落，风淡淡、杨柳池塘。", 
      "恨偏长。", 
      "佩沈湘浦，云散高唐。", 
      "清狂。", 
      "重来一梦，手搓梅子，煮酒初尝。", 
      "寂寞经春，小桥依旧燕飞忙。", 
      "玉钩栏、凭多渐暖，金缕枕、别久犹香。", 
      "最难忘。", 
      "看花南陌，待月西厢。"
    ], 
    "rhythmic": "玉蝴蝶"
  }, 
  {
    "author": "晁冲之", 
    "paragraphs": [
      "小阁倚晴空，数声钟定。", 
      "斗柄寒垂暮天净。", 
      "向来残酒，尽被晓风吹醒。", 
      "眼前还认得，当时景。", 
      "旧恨与新愁，不堪重省。", 
      "自叹多情更多病。", 
      "绮窗犹在，敲遍阑干谁应。", 
      "断肠明月下，梅摇影。"
    ], 
    "rhythmic": "感皇恩"
  }, 
  {
    "author": "晁冲之", 
    "paragraphs": [
      "蝴蝶满西园，啼莺无数。", 
      "水阁桥南路。", 
      "凝伫。", 
      "两行烟柳，吹落一池飞絮。", 
      "秋千斜挂起，人何处。", 
      "把酒劝君，闲愁莫诉。", 
      "留取笙歌住。", 
      "休去。", 
      "几多春色，禁得许多风雨。", 
      "海棠花谢也，君知否。"
    ], 
    "rhythmic": "感皇恩"
  }, 
  {
    "author": "晁冲之", 
    "paragraphs": [
      "寒食不多时，牡丹初卖。", 
      "小院重帘燕飞碍。", 
      "昨宵风雨，只有一分春在，今朝犹自得，阴晴快。", 
      "熟睡起来，宿酲微带。", 
      "不惜罗襟揾眉黛，日高梳洗，看著花阴移改。", 
      "笑摘双杏子，连枝戴。"
    ], 
    "rhythmic": "感皇恩"
  }, 
  {
    "author": "晁冲之", 
    "paragraphs": [
      "双舸亭亭横晚渚，城中飞观嵯峨。", 
      "画桥灯火照清波。", 
      "玉钩平浸水，金锁半沈河。", 
      "试问无情堤上柳，也应厌听离歌。", 
      "人生无奈别离何。", 
      "夜长嫌梦短，泪少怕愁多。"
    ], 
    "rhythmic": "临江仙"
  }, 
  {
    "author": "晁冲之", 
    "paragraphs": [
      "忆昔西池池上饮，年年多少欢娱。", 
      "别来不寄一行书。", 
      "寻常相见了，犹道不如初。", 
      "安稳锦屏今夜梦，月明好度江湖。", 
      "相思休问定何如。", 
      "情知春去後，管得落花无。"
    ], 
    "rhythmic": "临江仙", 
    "tags": [
      "宋词三百首"
    ]
  }, 
  {
    "author": "晁冲之", 
    "paragraphs": [
      "谩道追欢惟九日，年年此恨偏浓。", 
      "今朝吹帽与谁同。", 
      "黄花都未拆，和泪泣西风。", 
      "应恐登临肠更断，故交烟雨迷空。", 
      "为君一曲送飞鸿。", 
      "谁能推毂我，深入醉乡中。"
    ], 
    "rhythmic": "临江仙"
  }, 
  {
    "author": "晁冲之", 
    "paragraphs": [
      "浦口潮来沙尾涨。", 
      "危樯半落帆游漾，水调不知何处唱。", 
      "风淡荡。", 
      "鳜鱼吹起桃花浪。", 
      "雪尽小桥梅总放。", 
      "层楼一任愁人上。", 
      "万里长安回首望。", 
      "山四向。", 
      "澄江日色如春酿。"
    ], 
    "rhythmic": "渔家傲"
  }, 
  {
    "author": "晁冲之", 
    "paragraphs": [
      "一夜东风，吹散柳梢残雪。", 
      "御楼烟暖，正鳌山对结。", 
      "箫鼓向晚，凤辇初归宫阙。", 
      "千门灯火，九街风月。", 
      "绣阁人人，乍喜游、困又歇。", 
      "笑匀妆面，把朱帘半揭。", 
      "娇波向人，手拈玉梅低说。", 
      "相逢常是，上元时节。"
    ], 
    "rhythmic": "传言玉女"
  }, 
  {
    "author": "晁冲之", 
    "paragraphs": [
      "帘外新来双燕。", 
      "珠阁琼楼穿遍。", 
      "香径得泥归，飞蹙池塘波面。", 
      "谁见。", 
      "谁见。", 
      "春晚昭阳宫殿。"
    ], 
    "rhythmic": "如梦令"
  }, 
  {
    "author": "晁冲之", 
    "paragraphs": [
      "墙外辘轳金并。", 
      "惊梦瞢腾初省。", 
      "深院闭斜阳，燕入阴阴帘影。", 
      "人静。", 
      "人静。", 
      "花落鸟啼风定。"
    ], 
    "rhythmic": "如梦令"
  }, 
  {
    "author": "晁冲之", 
    "paragraphs": [
      "门在垂杨阴里。", 
      "楼枕曲江春水。", 
      "一阵牡丹风，香压满园花气。", 
      "沈醉。", 
      "沈醉。", 
      "不记绿窗先睡。"
    ], 
    "rhythmic": "如梦令"
  }, 
  {
    "author": "晁冲之", 
    "paragraphs": [
      "帽落宫花，衣惹御香，凤辇晚来初过。", 
      "鹤降诏飞，龙擎烛戏，端门万枝灯火。", 
      "满城车马，对明月、有谁闲坐。", 
      "任狂游，更许傍禁街，不局金锁。", 
      "玉楼人、暗中掷果。", 
      "珍帘下、笑著春衫袅娜。", 
      "素蛾绕钗，轻蝉扑鬓，垂垂柳丝梅朵。", 
      "夜阑饮散，但赢得、翠翘双亸。", 
      "醉归来，又重向、晓窗梳裹。"
    ], 
    "rhythmic": "上林春慢"
  }, 
  {
    "author": "晁冲之", 
    "paragraphs": [
      "潇洒江梅，向竹梢稀处，横两三枝。", 
      "东君也不爱惜，雪压风欺。", 
      "无情燕子，怕春寒、轻失佳期。", 
      "惟是有、南来归雁，年年长见开时。", 
      "清浅小溪如练，问玉堂何似，茅舍疏篱。", 
      "伤心故人去後，冷落新诗。", 
      "微云淡月，对孤芳、分付他谁。", 
      "空自倚，清香未减，风流不在人知。"
    ], 
    "rhythmic": "汉宫春"
  }, 
  {
    "author": "晁冲之", 
    "paragraphs": [
      "碧水浮瓜纹簟前。", 
      "只知闲枕手，不成眠。", 
      "晚云如火雨晴天。", 
      "轻云远，亭外一声蝉。", 
      "池馆几年年。", 
      "倚阑催小艇，采新莲。", 
      "多情还到芰荷边。", 
      "应相忆，折藕看丝牵。"
    ], 
    "rhythmic": "小重山"
  }, 
  {
    "author": "苏庠", 
    "paragraphs": [
      "本是白苹洲畔客，虎符卧镇江城。", 
      "归来犹得趁鸥盟。", 
      "柳丝摇晓市，杜若遍芳汀。", 
      "莫惜飞觞仍堕帻，柳边依约莺声。", 
      "水秋鲈熟正关情。", 
      "只愁宣室召，未许钓船轻。"
    ], 
    "rhythmic": "临江仙"
  }, 
  {
    "author": "苏庠", 
    "paragraphs": [
      "猎猎风蒲初暑过，萧然庭户秋清。", 
      "野航渡口带烟横。", 
      "晚山千万叠，别鹤两三声。", 
      "秋水芙蓉聊荡桨，一樽同破愁城。", 
      "蓼花滩上白鸥明。", 
      "暮云连极浦，急雨暗长汀。"
    ], 
    "rhythmic": "临江仙"
  }, 
  {
    "author": "苏庠", 
    "paragraphs": [
      "叠嶂晓埋烟雨。", 
      "忽作飞花无数。", 
      "整整复斜斜，来伴南枝清苦。", 
      "日暮。", 
      "日暮。", 
      "何许云林烟树。"
    ], 
    "rhythmic": "如梦令"
  }, 
  {
    "author": "苏庠", 
    "paragraphs": [
      "军书未息梅仍破。", 
      "穿市溪流过。", 
      "病来无处不关情。", 
      "一夜鸣榔急雨、杂滩声。", 
      "飘零无复还山梦。", 
      "云屋春寒重。", 
      "山连积水水连空。", 
      "溪上青蒲短短、柳重重。"
    ], 
    "rhythmic": "虞美人"
  }, 
  {
    "author": "苏庠", 
    "paragraphs": [
      "水榭风微玉枕凉。", 
      "牙床角簟藕花香。", 
      "野塘烟雨罩鸳鸯。", 
      "红蓼渡头青嶂远，绿苹波上白鸥双。", 
      "淋浪淡墨水云乡。"
    ], 
    "rhythmic": "浣溪沙"
  }, 
  {
    "author": "苏庠", 
    "paragraphs": [
      "何处所。", 
      "门外冷云堆浦。", 
      "竹里江梅寒未吐。", 
      "茅屋疏疏雨。", 
      "谁遣愁来如许。", 
      "小立野塘官渡。", 
      "手种凌霄今在否。", 
      "柳浪迷烟渚。"
    ], 
    "rhythmic": "谒金门"
  }, 
  {
    "author": "苏庠", 
    "paragraphs": [
      "杨柳渡。", 
      "醉著青鞋归去。", 
      "点点沙鸥何处所。", 
      "十里菰蒲雨。", 
      "抖擞向来尘土。", 
      "卧看碧山云度。", 
      "寄语故时猿鹤侣。", 
      "未见心先许。"
    ], 
    "rhythmic": "谒金门"
  }, 
  {
    "author": "苏庠", 
    "paragraphs": [
      "枫落河梁野水秋。", 
      "澹烟衰草接郊丘。", 
      "醉眠小坞黄茅店，梦倚高城赤叶楼。", 
      "天杳杳，路悠悠。", 
      "钿筝歌扇等闲休。", 
      "灞桥杨柳年年恨，鸳浦芙蓉叶叶愁。"
    ], 
    "rhythmic": "鹧鸪天"
  }, 
  {
    "author": "苏庠", 
    "paragraphs": [
      "梅妒晨妆雪妒轻。", 
      "远山依约学眉青。", 
      "樽前无复歌金缕，梦觉空馀月满林。", 
      "鱼与雁，两浮沈。", 
      "浅颦微笑总关心。", 
      "相思恰似江南柳，一夜春风一夜深。"
    ], 
    "rhythmic": "鹧鸪天"
  }, 
  {
    "author": "苏庠", 
    "paragraphs": [
      "秋入蒹葭小雁行。", 
      "参差飞堕水云乡。", 
      "直须银甲供春笋，且滴糟床覆羽觞。", 
      "风压幕，月侵廊。", 
      "江南江北夜茫茫。", 
      "悬知上马啼鹃梦，一夜惊飞宝鸭香。"
    ], 
    "rhythmic": "鹧鸪天"
  }, 
  {
    "author": "苏庠", 
    "paragraphs": [
      "杖头挑得布囊行。", 
      "活计有谁争。", 
      "不肯侯家五鼎，碧涧一杯羹。", 
      "溪上月，岭头云。", 
      "不劳耕。", 
      "瓮中春色，枕上华胥，便是长生。"
    ], 
    "rhythmic": "诉衷情"
  }, 
  {
    "author": "苏庠", 
    "paragraphs": [
      "倦投林樾当诛茅。", 
      "鸿雁响寒郊。", 
      "溪上晚来杨柳，月露洗烟梢。", 
      "霜後渚，水分槽。", 
      "尚平桥。", 
      "客床归梦，何必江南，门接云涛。"
    ], 
    "rhythmic": "诉衷情"
  }, 
  {
    "author": "苏庠", 
    "paragraphs": [
      "西园风暖落花时。", 
      "绿阴莺乱啼。", 
      "倚阑无语惜芳菲。", 
      "絮飞蝴蝶飞。", 
      "缘底事，减腰围。", 
      "遣愁愁著眉。", 
      "波连春渚暮天垂。", 
      "燕归人未归。"
    ], 
    "rhythmic": "阮郎归"
  }, 
  {
    "author": "苏庠", 
    "paragraphs": [
      "冰勒轻飔，绿痕初涨回塘水。", 
      "柳洲烟际。", 
      "白鹭翘沙嘴。", 
      "箬笠青蓑，未减貂蝉贵。", 
      "云涛里。", 
      "醉眠篷底。", 
      "不属人间世。"
    ], 
    "rhythmic": "点绛唇"
  }, 
  {
    "author": "苏庠", 
    "paragraphs": [
      "北风振野云平屋。", 
      "寒溪淅淅流冰谷。", 
      "落日送归鸿。", 
      "夕岚千万重。", 
      "荒坡垂斗柄。", 
      "直北乡山近。", 
      "何必苦言归。", 
      "石亭春满枝。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "园林寂寂春归去。", 
      "柳下飞香絮。", 
      "野水接云横。", 
      "绿烟啼晓莺。", 
      "江南梦。", 
      "山色朝来重。", 
      "小艇小湾头。", 
      "苹花苹叶洲。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "短船谁泊蒹葭渚。", 
      "夜深远火明渔浦。", 
      "却忆槿花篱。", 
      "春声穿竹溪。", 
      "云山如昨好。", 
      "人自垂垂老。", 
      "心事有谁知。", 
      "月明霜满枝。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "眼中叠叠烟中树。", 
      "晚云点点翻荷雨。", 
      "鸥泛渚边烟。", 
      "绿蒲秋满川。", 
      "未成江海去。", 
      "聊作林塘主。", 
      "客恨阔无津。", 
      "风斜白氎巾。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "年时忆著花前醉。", 
      "而今花落人憔悴。", 
      "麦浪卷晴川。", 
      "杜鹃声可怜。", 
      "有书无雁寄。", 
      "初夏槐风细。", 
      "家在落霞边。", 
      "愁逢江月圆。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "照溪梅雪和烟堕。", 
      "寒林漠漠愁烟锁。", 
      "客恨渺无涯。", 
      "雁来人忆家。", 
      "远山疑带雨。", 
      "一线云间语。", 
      "霜月又婵娟。", 
      "江南若个边。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "春波滟滟浮春渚。", 
      "绿阴一径风兼雨。", 
      "又作去年时。", 
      "绿深垂蔓篱。", 
      "故山归兴动。", 
      "江北江南梦。", 
      "白发故相欺。", 
      "星星如有期。"
    ], 
    "rhythmic": "菩萨蛮"
  }, 
  {
    "author": "苏庠", 
    "paragraphs": [
      "江云叠叠遮鸳浦。", 
      "江水无情留薄暮。", 
      "归帆初张苇边风，客梦不禁篷背雨。", 
      "渚花不解留人住。", 
      "只作深愁无尽处。", 
      "白沙烟树有无中，雁落沧洲何处所。"
    ], 
    "rhythmic": "木兰花・玉楼春"
  }, 
  {
    "author": "苏庠", 
    "paragraphs": [
      "断崖流水。", 
      "香度青林底。", 
      "元配骚人兰与芷。", 
      "不数春风桃李。", 
      "淮南丛桂小山。", 
      "诗翁合得攀翻。", 
      "身到十洲三岛，心游万壑千岩。"
    ], 
    "rhythmic": "清平乐"
  }, 
  {
    "author": "祖可", 
    "paragraphs": [
      "谁向江头遣恨浓。", 
      "碧波流不断，楚山重。", 
      "柳烟和雨隔疏钟。", 
      "黄昏後，罗幕更朦胧。", 
      "桃李小园空。", 
      "阿谁犹笑语，拾残红。", 
      "珠帘卷尽落花风。", 
      "人不见，春在绿芜中。"
    ], 
    "rhythmic": "小重山"
  }, 
  {
    "author": "祖可", 
    "paragraphs": [
      "西风簌簌低红叶。", 
      "梧桐影里银河匝。", 
      "梦破画帘垂。", 
      "月明乌鹊飞。", 
      "新愁知几许。", 
      "欲似丝千缕。", 
      "雁已不堪闻。", 
      "砧声何处村。"
    ], 
    "rhythmic": "菩萨蛮"
  }, 
  {
    "author": "祖可", 
    "paragraphs": [
      "谁能画取沙边雨。", 
      "和烟澹扫蒹葭渚。", 
      "别岸却斜晖。", 
      "采莲人未归。", 
      "鸳鸯如解语。", 
      "对浴红衣去。", 
      "去了更回头。", 
      "教侬特地愁。"
    ], 
    "rhythmic": "菩萨蛮"
  }, 
  {
    "author": "蔡", 
    "paragraphs": [
      "扇开仙掌。"
    ], 
    "rhythmic": "失调名"
  }, 
  {
    "author": "张阁", 
    "paragraphs": [
      "长天霞散，远浦潮平，危阑注目江皋。", 
      "长记年年荣遇，同是今朝。", 
      "金銮两回命相，对清光、频许挥毫。", 
      "雍容久，正茶杯初赐，香袖时飘。", 
      "归去玉堂深夜，泥封罢，金莲一寸才烧。", 
      "帝语丁宁，曾被华衮亲褒。", 
      "如今谩劳梦想，叹尘踪、杳隔仙鳌。", 
      "无聊意，强当歌对酒怎消。"
    ], 
    "rhythmic": "声声慢"
  }, 
  {
    "author": "毛滂", 
    "paragraphs": [
      "九金增宋重，八玉变秦馀。", 
      "千年清浸，洗净河洛出图书。", 
      "一段升平光景，不但五星循轨，万点共连珠。", 
      "垂衣本神圣，补衮妙工夫。", 
      "朝元去，锵环佩，冷云衢。", 
      "芝房雅奏，仪凤矫首听笙竽。", 
      "天近黄麾仗晓，春早红鸾扇暖，迟日上金铺。", 
      "万岁南山色，不老对唐虞。"
    ], 
    "rhythmic": "水调歌头"
  }, 
  {
    "author": "毛滂", 
    "paragraphs": [
      "馀寒尚峭。", 
      "早凤沼冻开，芝田春到。", 
      "茂对诞期，天与公春向廊庙。", 
      "元工开物争春妙。", 
      "付与秾华多少。", 
      "召还和气，拂开霁色，未妨谈笑。", 
      "缥缈。", 
      "五云乱处，种雕菰向熟，碧桃犹小。", 
      "雨露在门，光采充闾乌亦好。", 
      "宝熏郁雾城南道。", 
      "天自锡公难老。", 
      "看公身任安危，二十四考。"
    ], 
    "rhythmic": "绛都春"
  }, 
  {
    "author": "毛滂", 
    "paragraphs": [
      "九重寒少。", 
      "烟暖丰瑶草。", 
      "金井碧梧雏凤矫。", 
      "南极人来最老。", 
      "衣冠远换裘毡。", 
      "德随和气蝉连。", 
      "万里同开寿域，一年三秀芝田。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "重芳叠秀。", 
      "风约仙云皱。", 
      "椿不争年松与寿。", 
      "共出皇家忠孝。", 
      "仁深枯冷皆蒙。", 
      "托根不倚东风。", 
      "日照恩光万里，暖生塞草丛中。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "镂烟翦雾。", 
      "无层数。", 
      "苜蓿青深烦雪兔。", 
      "引到祥华开处。", 
      "仙人手翳朝阳。", 
      "清都绛阙相将。", 
      "来覆东封翠辇，好遮化日舒长。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "九茎为寿。", 
      "千叶前无有。", 
      "叶叶年年看不朽。", 
      "天与君主意厚。", 
      "君恩雨露无边。", 
      "玉筵暖接非烟。", 
      "马向华山烽冷，人安草亦千年。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "绛河千岁。", 
      "一照升平事。", 
      "万里青铜开碧霁。", 
      "俯见南山晚翠。", 
      "绀寒不翅湘酃。", 
      "清於练静江澄。", 
      "流向万年觞里，玉波可但如渑。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "银河秋浪。", 
      "遥出昆仑上。", 
      "忽变澄澜添碧涨。", 
      "可道升平无象。", 
      "黄云浊雾初开。", 
      "荣光休气徘徊。", 
      "试觅当时五老，金泥玉检将来。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "天连翠潋。", 
      "九折玻璃软。", 
      "回抱金堤清宛转。", 
      "疑共蓬莱清浅。", 
      "吾君欲济如何。", 
      "唐虞风顺无多。", 
      "自有松舟桧楫，一帆三代同波。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "娟娟月满。", 
      "冉冉梅花暖。", 
      "春意初长寒力浅。", 
      "渐拟芳菲满眼。", 
      "当时吉梦重重。", 
      "间生天子三公。", 
      "付与人间桃李，年年管领春风。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "瀛洲春酒。", 
      "满酌公眉寿。", 
      "日照沙堤春傍柳。", 
      "恩暖朝天衮绣。", 
      "东君著意丁宁。", 
      "芳酸先许梅英。", 
      "要就生平滋味，待公来进君羹。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "雪馀寒退。", 
      "唯有青松在。", 
      "春不加荣寒不悴。", 
      "用舍如公都耐。", 
      "流肪磊硌龟蛇。", 
      "会留红日西斜。", 
      "欲助我公寿骨，蟠桃等见开花。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "流光电急。", 
      "又过书云日。", 
      "旧是天津花下客。", 
      "老对山青水碧。", 
      "而今转惜年华。", 
      "迟阳为缓西斜。", 
      "试问东君音信，晓寒犹压梅花。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "云峰秀叠。", 
      "露冷琉璃叶。", 
      "北畔娑罗花弄雪。", 
      "香度小桥淡月。", 
      "与君踏月寻花。", 
      "玉人双捧流霞。", 
      "吸尽杯中花月，仙风相送还家。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "东风桂影。", 
      "低拂姮娥镜。", 
      "镜里妆寒酥粉莹。", 
      "越恁十分端正。", 
      "素光行处随人。", 
      "柳边照见青春。", 
      "一片笙箫何处，花阴定有遗簪。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "曲房青琐。", 
      "浅笑樱桃破。", 
      "睡起三竿红日过。", 
      "冷了沈香残火。", 
      "东风偏管伊家。", 
      "剩教那与秾华。", 
      "谁送一怀春思，玉台燕拂菱花。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "杏花时候。", 
      "庭下双梅瘦。", 
      "天上流霞凝碧袖。", 
      "起舞与君为寿。", 
      "两桥风月同来。", 
      "东堂且没尘埃。", 
      "烟艇何时重理，更凭风月相催。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "兰堂灯灺。", 
      "春入流苏夜。", 
      "衣褪轻红闻水麝。", 
      "云重宝钗未卸。", 
      "知君不奈情何。", 
      "时时慢转横波。", 
      "一饷花柔柳困，枕前特地春多。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "风摇灺烬。", 
      "吹下桃花影。", 
      "醉倒碧铺眠碎锦。", 
      "谁伴香迷酒凝。", 
      "少年不解孤春。", 
      "年来减尽春心。", 
      "犹下绣帘遮定，不教风雨侵凌。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "桃夭杏好。", 
      "似个人人好。", 
      "淡抹胭脂眉不扫。", 
      "笑里知春占了。", 
      "此情没个人知。", 
      "灯前仔细看伊。", 
      "恰似云屏半醉，不言不语多时。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "杯深莫厌。", 
      "强看桃花面。", 
      "记约阳和初一线。", 
      "便恁芳菲满眼。", 
      "明年春色重来。", 
      "东堂花为谁开。", 
      "我在芦花深处，钓矶雨绿莓苔。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "锦屏夜夜。", 
      "绣被熏兰麝。", 
      "帐卷芙蓉长不下。", 
      "垂尽银台蜡灺。", 
      "脸痕微著流霞。", 
      "瞢腾越恁秾华。", 
      "破睡半残妆粉，月随雪到梅花。"
    ], 
    "rhythmic": "清平乐"
  }, 
  {
    "author": "毛滂", 
    "paragraphs": [
      "碧雾朦胧郁宝熏。", 
      "和风容曳舞帘旌。", 
      "花间千骑两朱轮。", 
      "金马天材文作锦，玉堂仙骨气如冰。", 
      "湖山何似使君清。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "曾向瑶台月下逢。", 
      "为谁回首矮墙东。", 
      "春风吹酒退腮红。", 
      "庾岭殷勤通远信，梅家潇洒有仙风。", 
      "晚香都在玉杯中。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "谢女清吟压郢楼。", 
      "楼前风转柳花球。", 
      "学成舞态却多羞。", 
      "半落琼瑶天又惜，稍侵桃李蝶应愁。", 
      "酒家先当翠云裘。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "小圃韶光不待邀。", 
      "早通消耗与含桃。", 
      "晚来芳意半寒梢。", 
      "含笑不言春淡淡，试妆未遍雨萧萧。", 
      "东家小女可怜娇。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "日照遮檐绣凤凰。", 
      "博山金暖一帘香。", 
      "尊前光景为君长。", 
      "不信腊寒雕鬓影，渐匀春意上妆光。", 
      "梅花长共占年芳。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "花市东风卷笑声。", 
      "柳溪人影乱於云。", 
      "梅花何处暗香闻。", 
      "露湿翠云裘上月，烛摇红锦帐前春。", 
      "瑶台有路渐无尘。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "月样婵娟雪样清。", 
      "索强先占百花春。", 
      "於中烛底好精神。", 
      "多恨肌肤元自瘦，半残妆粉不匀。", 
      "十分全似那人人。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "水北烟寒雪似梅。", 
      "水南梅闹雪千堆。", 
      "月明南北两瑶台。", 
      "云近恰如天上坐，魂清疑向斗边来。", 
      "梅花多处载春回。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "小雨初收蝶做团。", 
      "和风轻拂燕泥乾。", 
      "秋千院落落花寒。", 
      "莫对清尊追往事，更催新火续馀欢。", 
      "一春心绪倚阑干。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "魏紫姚黄欲占春。", 
      "不教桃杏见清明。", 
      "残红吹尽恰才晴。", 
      "芳草池塘新涨绿，官桥杨柳半拖青。", 
      "秋千院落管弦声。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "晚色寒清如四檐。", 
      "梧桐冷碧到疏帘。", 
      "小花未了烛花偏。", 
      "瑶瓮孛堆春这里，锦屏屈曲梦谁边。", 
      "熏笼香暖索衣添。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "碧浸澄沙上下天。", 
      "曲堤疏柳短长烟。", 
      "月明不待十分圆。", 
      "凿落未空牙板闹，阑干久凭夹衣寒。", 
      "婵娟薄幸冷相看。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "碧户珠窗小洞房。", 
      "玉醅新压嫩鹅黄。", 
      "半青橙子可怜香。", 
      "风露满帘清似水，笙箫一片醉为乡。", 
      "芙蓉绣冷夜初长。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "松菊秋来好在无。", 
      "寄声猿鹤莫情疏。", 
      "渊明不老久踟蹰。", 
      "打鼓枫林谁作社，枕溪茅屋忆吾庐。", 
      "去年醉倒倩人扶。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "本是青门学灌园。", 
      "生涯浑在乱山前。", 
      "一犁春雨种瓜田。", 
      "别後倩云遮鹤帐，来时和月寄渔船。", 
      "旁人莫做长官看。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "晚色轻凉入画船。", 
      "云峰飞尽玉为天。", 
      "疏飙自为月褰帘。", 
      "细酌流霞君且住，更深风月更清妍。", 
      "为谁凄断小桥边。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "锦里无端无素书。", 
      "长安秋晚忆家无。", 
      "故人来此尚踟蹰。", 
      "旧事殷勤休忘了，老来凄断恶消除。", 
      "小楼雪夜记当初。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "记得山翁往少年。", 
      "青楼一笑万金钱。", 
      "宝鞍逐月玉鞭寒。", 
      "老对冻醪留客话，醉爬短发枕书眠。", 
      "伴人松雨隔疏帘。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "烟柳风蒲冉冉斜。", 
      "小窗不用著帘遮。", 
      "载将山影转湾沙。", 
      "略断时分岸色，蜻蜓立处过汀花。", 
      "此情此水共天涯。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "蕙炷犹熏百和。", 
      "兰膏正烂五枝红。", 
      "风流云散太匆匆。", 
      "仙草已添君胜爽，醉乡肯为我从容。", 
      "剩风残月小庭空。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "银字笙箫小小童。", 
      "梁洲吹过柳桥风。", 
      "阿谁劝我玉杯空。", 
      "小醉径须眠锦瑟，夜归不用照纱笼。", 
      "画船帘卷月明中。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "滟滟金波暖做春。", 
      "疏疏烟柳瘦於人。", 
      "柳边半醉不胜情。", 
      "未解画船留待月，缓歌金缕细留云。", 
      "将云带月入东门。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "蜡烛花中月满窗。", 
      "楚梅初试寿阳妆。", 
      "麒麟为脯玉为浆。", 
      "花影烛光相动荡，抱持春色入金觞。", 
      "鸭炉从冷醉魂香。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "进止详华，文章尔雅，金銮恩异群彦。", 
      "尘断银台，天低鳌禁，最是玉皇香案。", 
      "燕公视草，星斗动、昭回云汉。", 
      "对罢宵分，又是金莲，烛引归院。", 
      "年来偃藩江畔。", 
      "赖湖山、慰公心眼。", 
      "碧瓦千家，少借裤襦馀暖。", 
      "黄气珠庭渐满。", 
      "望红日、长安殊不远。", 
      "缓辔端门，青春未晚。"
    ], 
    "rhythmic": "天香"
  }, 
  {
    "author": "毛滂", 
    "paragraphs": [
      "碧瓦朱甍紫翠深。", 
      "玻璃屏障里，锦为城。", 
      "子胥英爽海涛横。", 
      "玉堂人，於此劝春耕。", 
      "五月政当成。", 
      "岩廊将去路，肯留行。", 
      "江山雄胜为公倾。", 
      "公惜醉，风月若为情。"
    ], 
    "rhythmic": "小重山"
  }, 
  {
    "author": "毛滂", 
    "paragraphs": [
      "谁劝东风腊里来。", 
      "不知天待雪，恼江梅。", 
      "东郊寒色尚徘徊。", 
      "双彩燕，飞傍鬓云堆。", 
      "玉冷晓妆台。", 
      "宜春金缕字，拂香腮。", 
      "红罗先绣踏青鞋。", 
      "春犹浅，花信更须催。"
    ], 
    "rhythmic": "小重山"
  }, 
  {
    "author": "毛滂", 
    "paragraphs": [
      "门外东风糁玉尘。", 
      "曲房花气蔼，博山春。", 
      "小槽珠滴桂椒芬。", 
      "梅蕊绽，谁共醉中闻。", 
      "睡起静无人。", 
      "曲屏横远翠，锦为邻。", 
      "十年旧事梦如新。", 
      "红蕤枕，犹暖楚峰云。"
    ], 
    "rhythmic": "小重山"
  }, 
  {
    "author": "毛滂", 
    "paragraphs": [
      "鹤舞青青雪里松。", 
      "冰开龟在藻，绿蒙茸。", 
      "一成不记蕊珠宫。", 
      "蟠桃熟，应待几东风。", 
      "玉酒紫金锺。", 
      "非烟罗幕暖，宝熏秾。", 
      "赠君春色腊寒中。", 
      "君留取，长伴脸边红。"
    ], 
    "rhythmic": "小重山"
  }, 
  {
    "author": "毛滂", 
    "paragraphs": [
      "烁石炎曦，过云急雨，院落槐午阴清。", 
      "藕花开遍，绿细一池萍。", 
      "槽下真珠溜溜，龙团破、河朔馀酲。", 
      "阑干外，梧桐叶底，金井辘轳声。", 
      "盈盈。", 
      "开雾帐，珊瑚连枕，云母围屏。", 
      "对肌肤冰雪，自有凉生。", 
      "翠袖风回画扇，拂香篆、虬尾斜横。", 
      "北窗晚，娟娟静色，竹影上帘旌。"
    ], 
    "rhythmic": "满庭芳"
  }, 
  {
    "author": "毛滂", 
    "paragraphs": [
      "马络青丝，障开红锦，小晴初断香尘。", 
      "芳醪满载，持烛有佳人。", 
      "飞盖西园午夜，花梢冷、云月胧明。", 
      "折还惜，留花伴月，占定可怜春。", 
      "佳人。", 
      "争插帽，已残芳树，犹缀馀英。", 
      "任红辞香散，蝶恨蜂嗔。", 
      "醉也和春戴去，深院落、初馥炉熏。", 
      "玉台畔，未教卸了，留映晚妆新。"
    ], 
    "rhythmic": "满庭芳"
  }, 
  {
    "author": "毛滂", 
    "paragraphs": [
      "日照门前千万峰。", 
      "晴飙先扫冻云空。", 
      "谁作素涛翻玉手，小团龙。", 
      "定国精明过少壮，次公烦碎本雍容。", 
      "听讼阴中苔自绿，舞衣红。"
    ], 
    "rhythmic": "摊声浣溪沙・浣溪沙"
  }, 
  {
    "author": "毛滂", 
    "paragraphs": [
      "日转堂阴一线添。", 
      "使君和气作春妍。", 
      "祗有北山轻带雪，见丰年。", 
      "残月夜来收不尽，行云早起更留连。", 
      "急翦垂杨迎秀色，到窗前。"
    ], 
    "rhythmic": "摊声浣溪沙・浣溪沙"
  }, 
  {
    "author": "毛滂", 
    "paragraphs": [
      "雨色流香绕坐中。", 
      "映阶疏竹一丛丛。", 
      "不奈晚来萧瑟意，子猷风。", 
      "潋滟满倾金凿落，淋漓从湿绣芙蓉。", 
      "吸尽百川天上去，看长虹。"
    ], 
    "rhythmic": "摊声浣溪沙・浣溪沙"
  }, 
  {
    "author": "毛滂", 
    "paragraphs": [
      "天质婵娟，妆光荡漾。", 
      "御酥做出花模样。", 
      "夭桃繁杏本妖妍，文鸳彩凤能偎傍。", 
      "艾绿浓香，鹅黄新酿。", 
      "缘云清切歌声上。", 
      "夜寒不近绣芙蓉，醉中祗觉春相向。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "映竹幽妍，临池娟靓。", 
      "芳苞先暖香初娠。", 
      "南枝微弄雪精神，东君早寄春音信。", 
      "奔月仙标，乘烟远韵。", 
      "玉台粉点和酥凝。", 
      "从来清瘦可禁寒，为谁早把霞衣褪。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "粟玉玲珑，雍酥浮动。", 
      "芳跗染得胭脂重。", 
      "风前兰麝作香寒，枝头烟雪和春冻。", 
      "蜂翅初开，蜜房香弄。", 
      "佳人寒睡愁和梦。", 
      "鹅黄衫子茜罗裙，风流不与江梅共。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "景泮冰檐，情回瑶草。", 
      "副能守得春来到。", 
      "管曾独自索春怜，而今觑著东风笑。", 
      "粉凝酥寒，云房睡觉。", 
      "胭脂也不添些小。", 
      "天真要与此花争，是伊占得春多少。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "拨雪寻春，烧灯续昼。", 
      "暗香院落梅开後。", 
      "无端夜色欲遮春，天教月上官桥柳。", 
      "花市无尘，朱门如绣。", 
      "娇云瑞雾笼星斗。", 
      "沈香火冷小妆残，半衾轻梦浓如酒。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "阶影红迟，柳苞黄遍。", 
      "纤云弄日阴晴半。", 
      "重帘不卷篆香横，小花初破春丛浅。", 
      "凤绣犹重，鸭炉长暖。", 
      "屏山翠入江南远。", 
      "醉轻梦短枕闲敧，绿窗窈窕风光转。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "芳气霏微，薄衣料峭。", 
      "何人正倚桃花笑。", 
      "流红不出武陵溪，这回空与春风到。", 
      "尊俎全稀，风情终较。", 
      "安仁老也谁知道。", 
      "碧云无信失秦楼，旧时明月犹相照。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "碧树阴圆，绿阶露满。", 
      "金波潋滟堆瑶盏。", 
      "行云会事不飞来，长空一片琉璃浅。", 
      "玉燕钗寒，藕丝袖冷。", 
      "只应未倚阑干遍。", 
      "随人全不似婵娟，桂花影里年年见。"
    ], 
    "rhythmic": "踏莎行"
  }, 
  {
    "author": "毛滂", 
    "paragraphs": [
      "西风吹冷沈香篆。", 
      "门掩小晴红叶院。", 
      "卧看黄菊送重阳，露重烟寒花未遍。", 
      "衰翁病怯琉璃簟。", 
      "日日愁侵霜鬓短。", 
      "一杯菊叶小云团，满眼萧萧松竹晚。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "泥银四壁盘蜗篆。", 
      "明月一庭秋满院。", 
      "不知陶菊总开无，但见杜苔新雨遍。", 
      "去年醉倒云为簟。", 
      "未尽百壶惊日短。", 
      "小云今夜伴牢愁，好在凤凰春未晚。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "三衢太守文章伯。", 
      "七月政成如戏剧。", 
      "坐中咳唾落珠玑，笔下神明飞霹雳。", 
      "才高莫恨溪山窄。", 
      "且与燕公添秀发。", 
      "风流前辈渐无多，好在魏公门下客。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "一年滴尽莲花漏。", 
      "碧井酴酥沈冻酒。", 
      "晓寒料峭尚欺人，春态苗条先到柳。", 
      "佳人重劝千长寿。", 
      "柏叶椒花芬翠袖。", 
      "醉乡深处少相知，祗与东君偏故旧。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "蕊珠宫里三千女。", 
      "滴粉为春尘不住。", 
      "月华冷处欲迎人，七里香风生满路。", 
      "一枝谁寄长安去。", 
      "想得韶光能几许。", 
      "醉翁满眼玉玲珑，直到烟空云尽处。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "小园半夜东风转。", 
      "吹皱冰池云母面。", 
      "晓披阊阖见朝阳，知向碧阶添几线。", 
      "小烟弄柳晴先暖。", 
      "残雪禁梅香尚浅。", 
      "殷勤洗拂旧东君，多少韶华聊借看。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "长安回首空云雾。", 
      "春梦觉来无觅处。", 
      "冷烟寒雨又黄昏，数尽一堤杨柳树。", 
      "楚山照眼青无数。", 
      "淮口潮生催晓渡。", 
      "西风吹面立苍茫，欲寄此情无雁去。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "一春花事今宵了。", 
      "点检落红都已少。", 
      "阿谁追路问东君，祗有青青河畔草。", 
      "尊前不信韶华老。", 
      "酒意妆光相借好。", 
      "檐前暮雨亦多情，未做朝云容易晓。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "暮霰寒依树，娇云冷傍人。", 
      "江南谁寄一枝春。", 
      "何似珑璁十里、更无尘。", 
      "雨萼胭脂淡，香须蝶子轻。", 
      "碧山归路小桥横。", 
      "谁见暗香今夜、月胧明。"
    ], 
    "rhythmic": "南歌子"
  }, 
  {
    "author": "毛滂", 
    "paragraphs": [
      "庭下新生月，凭君把酒看。", 
      "不须直待素团团。", 
      "恰似那人眉样、秀弯环。", 
      "冷射鸳鸯瓦，清欺翡翠帘。", 
      "数枝烟竹小桥寒。", 
      "渐见风吹疏影、过阑干。"
    ], 
    "rhythmic": "南歌子"
  }, 
  {
    "author": "毛滂", 
    "paragraphs": [
      "绿暗藏城市，清香扑酒尊。", 
      "淡烟疏雨冷黄昏。", 
      "零落酴醾花片、损春痕。", 
      "润入笙箫腻，春馀笑语温。", 
      "更深不锁醉乡门。", 
      "先遣歌声留住、欲归云。"
    ], 
    "rhythmic": "南歌子"
  }, 
  {
    "author": "毛滂", 
    "paragraphs": [
      "名满人间。", 
      "记黄金殿，旧赐清闲。", 
      "才高鹦鹉赋，风懔惠文冠。", 
      "涛波何处试蛟鳄，到白头、犹守溪山。", 
      "且做龚黄样度，留与人看。", 
      "桃溪柳曲阴圆。", 
      "离唱断、旌旗却卷春还。", 
      "襦裤寄馀温，双石畔、唯闻吏胆长寒。", 
      "诗翁去，谁细绕、屈曲阑干。", 
      "从今後、南来幽梦，应随月度云端。"
    ], 
    "rhythmic": "八节长欢"
  }, 
  {
    "author": "毛滂", 
    "paragraphs": [
      "泽国秋深。", 
      "绣楹天近，坐久魂清。", 
      "溪山绕尊酒，云雾浥衣襟。", 
      "馀霞孤雁送愁眼，寄寒闺、一点离心。", 
      "杜老两峰秀处，短发疏巾。", 
      "佳人为折寒英。", 
      "罗袖湿、真珠露冷钿金。", 
      "幽艳为谁妍，东篱下、却教醉倒渊明。", 
      "君但饮，莫觑他、落日芜城。", 
      "从教夜、龙山清月，端的便解留人。"
    ], 
    "rhythmic": "八节长欢"
  }, 
  {
    "author": "毛滂", 
    "paragraphs": [
      "雪空毡径，扑扑怜飞絮。", 
      "柔弱不胜春，任东风、吹来吹去。", 
      "墙阴苑外，一片落谁家，叶依依，烟郁郁，依旧如张绪。", 
      "那人拈得，吹向钗头住。", 
      "不定却飞扬，满眼前、搅人情愫。", 
      "蜂儿蝶子，教得越轻狂，隔斜阳，点芳草，断送青春暮。"
    ], 
    "rhythmic": "蓦山溪"
  }, 
  {
    "author": "毛滂", 
    "paragraphs": [
      "东堂先晓，帘挂扶桑暖。", 
      "画舫寄江湖，倚小楼、心随望远。", 
      "水边竹畔，石瘦藓花寒，秀阴遮，潜玉梦，鹤下渔矶晚。", 
      "藏花小坞，蝶径深深见。", 
      "彩笔赋阳春，看藻思、飘飘云半。", 
      "烟拖山翠，和月冷西窗，玻璃盏，蒲萄酒，旋落酴醾片。"
    ], 
    "rhythmic": "蓦山溪"
  }, 
  {
    "author": "毛滂", 
    "paragraphs": [
      "婵娟不老，依旧东风面。", 
      "华烛下珠，盛寒里、春光一片。", 
      "不教暮景，也似每常来，水精宫，银色界，今夜分明见。", 
      "碧街如水，人影花凌乱。", 
      "谁在柳阴中，小妆寒、落梅数点。", 
      "诗翁独倚，十二玉阑干，露，云冉冉，千嶂琉璃浅。"
    ], 
    "rhythmic": "蓦山溪"
  }, 
  {
    "author": "毛滂", 
    "paragraphs": [
      "梅花初谢，雪後寒微峭。", 
      "谁送一城春，绮罗香、风光窈窕。", 
      "插花走马，天近宝鞭寒，金波上，玉轮边，不是红尘道。", 
      "玻璃山畔，夜色无由到。", 
      "深下水晶帘，拥严妆、铅华相照。", 
      "珠楼缈缈，人月两婵娟，尊前月，月中人，相见年年好。"
    ], 
    "rhythmic": "蓦山溪"
  }, 
  {
    "author": "毛滂", 
    "paragraphs": [
      "古寺长廊清夜美，风松烟桧萧然。", 
      "石阑干外上疏帘。", 
      "过云闲窈窕，斜月静婵娟。", 
      "独自徘徊无个事，瑶琴试奏流泉。", 
      "曲终谁见枕琴眠。", 
      "香残虬尾细，灯暗玉虫偏。"
    ], 
    "rhythmic": "临江仙"
  }, 
  {
    "author": "毛滂", 
    "paragraphs": [
      "莫恨那回容易别，不妨久远情肠。", 
      "为人留下旧风光。", 
      "花枝长好在，馥馥十年香。", 
      "便是旧时帘外月，却来小槛低窗。", 
      "朦胧影里淡梳妆。", 
      "相看如梦寐，回首乍思量。"
    ], 
    "rhythmic": "临江仙"
  }, 
  {
    "author": "毛滂", 
    "paragraphs": [
      "帘下风光自足。", 
      "春到席间屏曲。", 
      "瑶瓮酥融，羽觞蚁闹，花映酃湖寒绿。", 
      "汨罗愁独。", 
      "又何似、红围翠簇。", 
      "聚散悲欢箭速。", 
      "不易一杯相属。", 
      "频剔银灯，别听牙板，尚有龙膏堪续。", 
      "罗熏绣馥。", 
      "锦瑟畔、低迷醉玉。"
    ], 
    "rhythmic": "剔银灯"
  }, 
  {
    "author": "毛滂", 
    "paragraphs": [
      "金马空故事，方朔漫多端。", 
      "三千牍在，玉殿何日赐清闲。", 
      "难恋长安锺漏，谁借青云咳唾，拂袖且东还。", 
      "笑杀长缨使，复转出秦关。", 
      "吾道在，虽不遇，面何惭。", 
      "雒阳年少，高轮难与绛侯谈。", 
      "富贵暂饶先手，尽草头秋露，掩鼻出东山。", 
      "且饱鲸鱼脍，风月过江南。"
    ], 
    "rhythmic": "水调歌头"
  }, 
  {
    "author": "毛滂", 
    "paragraphs": [
      "谢安涵雅量，叔夜赋刚肠。", 
      "清宵假寐，应笑长孺卧淮阳。", 
      "尽彻东平屏障，不废南楼谈咏，宴寝自凝香。", 
      "庭下一杯土，须避赤帷裳。", 
      "双石健，含古色，照新堂。", 
      "百年乔木阴下，僵立两蛟苍。", 
      "目送千山爽气，帘卷一城风月，杖屦合彷徉。", 
      "他日峨眉秀，相望隔明光。"
    ], 
    "rhythmic": "水调歌头"
  }, 
  {
    "author": "毛滂", 
    "paragraphs": [
      "竹送秋声入小窗。", 
      "香迷夜色暗牙床。", 
      "小屏风掩烛花长。", 
      "雁过故人无信息，酒醒残梦寄凄凉。", 
      "画桥露月冷鸳鸯。"
    ], 
    "rhythmic": "浣溪沙"
  }, 
  {
    "author": "毛滂", 
    "paragraphs": [
      "维岳分公英特气，万丈拂长虹。", 
      "丙魏萧曹总下风。", 
      "千载友夔龙。", 
      "宝熏袅翠昏帘绣，嘉颂佩绅同。", 
      "不用黄精扫鬓中。", 
      "元是黑头翁。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "迎得春来闻好语，贺燕立帘钩。", 
      "转蕙风光柳弄柔。", 
      "喜气与春游。", 
      "万钱珍鼎期公饭，天自寿留侯。", 
      "文物升平速置邮。", 
      "江左属风流。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "银浦流云初度月，空碧挂团团。", 
      "照夜珠胎贝阙寒。", 
      "光彩满长安。", 
      "春风为拂新沙路，珂马款天关。", 
      "篆印金窠红屈盘。", 
      "嵬ㄝ押千官。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "今朝何以为公寿。", 
      "极贵长年公素有。", 
      "庭阶不乏长芝兰，少翁又是廷臣右。", 
      "三能粲粲依魁秀。", 
      "八柱魏魏蟠地厚。", 
      "皇家卜册万斯年，年光长转洪钧手。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "我公两器兼文武。", 
      "谈笑岩廊无治古。", 
      "红颜绿发已官高，赤舄绣裳今仲父。", 
      "我欲形容无妙语。", 
      "颂穆清风须吉甫。", 
      "望公聊比泰山云，岁岁年年天下雨。"
    ], 
    "rhythmic": "玉楼春", 
    "tags": [
      "泰山"
    ]
  }, 
  {
    "author": "毛滂", 
    "paragraphs": [
      "压玉为浆麟作。", 
      "珠树琼葩长不谢。", 
      "翠帘绣暖燕归来，宝鸭花香蜂上下。", 
      "沙堤佩马催公驾。", 
      "月白风清天不夜。", 
      "重来赫赫照岩廊，不动堂堂凝太华。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "蔷薇折。", 
      "一怀秀影花和月。", 
      "花和月。", 
      "著人浓似，粉香酥色。", 
      "绿阴垂幕帘波叠。", 
      "微风过竹凉吹发。", 
      "凉吹发。", 
      "无人分付，这些时节。"
    ], 
    "rhythmic": "秦楼月・忆秦娥"
  }, 
  {
    "author": "毛滂", 
    "paragraphs": [
      "白玉阑边自凝伫。", 
      "满枝头、彩云雕雾。", 
      "甚芳菲、绣得成团，砌合出、韶华好处。", 
      "暖风前、一笑盈盈，吐檀心、向谁分付。", 
      "莫与他、西子精神，不枉了、东君雨露。"
    ], 
    "rhythmic": "遍地花"
  }, 
  {
    "author": "毛滂", 
    "paragraphs": [
      "长记劳君送远。", 
      "柳烟重、桃花波暖。", 
      "花外溪城望不见。", 
      "古槐边，故人稀，秋鬓晚。", 
      "我有凌霄伴。", 
      "在何处、山寒云乱。", 
      "何不随君弄清浅。", 
      "见伊时，话阳春，山数点。"
    ], 
    "rhythmic": "夜游宫"
  }, 
  {
    "author": "毛滂", 
    "paragraphs": [
      "花阴柳影映帘栊。", 
      "罗幕绣重重。", 
      "行云自随语燕，回雪趁惊鸿。", 
      "银字歇，玉杯空。", 
      "蕙烟中。", 
      "桃花髻暖，杏叶眉弯，一片春风。"
    ], 
    "rhythmic": "诉衷情"
  }, 
  {
    "author": "毛滂", 
    "paragraphs": [
      "短疏萦缘象床低。", 
      "玉鸭度香迟。", 
      "微云淡著河汉，凉过碧梧枝。", 
      "秋韵起，月阴移。", 
      "下帘时。", 
      "人间天上，一样风光，我与君知。"
    ], 
    "rhythmic": "诉衷情"
  }, 
  {
    "author": "毛滂", 
    "paragraphs": [
      "檀板一声莺起速。", 
      "山影穿疏木。", 
      "人在翠阴中，欲觅残春，春在屏风曲。", 
      "劝君对客杯须覆。", 
      "灯照瀛洲绿。", 
      "西去玉堂深，魄冷魂清，独引金莲烛。"
    ], 
    "rhythmic": "醉花阴"
  }, 
  {
    "author": "毛滂", 
    "paragraphs": [
      "金叶犹温香未歇。", 
      "尘定歌初彻。", 
      "暖透薄罗衣，一霎清风，人映团团月。", 
      "持杯试听留春阕。", 
      "此个情肠别。", 
      "分付与莺莺，劝取东君，停待芳菲节。"
    ], 
    "rhythmic": "醉花阴"
  }, 
  {
    "author": "毛滂", 
    "paragraphs": [
      "暖风吹雪。", 
      "洗尽碧阶今夜月。", 
      "试觅云英。", 
      "更就蓝桥借月明。", 
      "从教不借。", 
      "自有使君家不夜。", 
      "谁道由天。", 
      "光景随人特地妍。"
    ], 
    "rhythmic": "减字木兰花"
  }, 
  {
    "author": "毛滂", 
    "paragraphs": [
      "曾教风月。", 
      "催促花边烟棹发。", 
      "不管花开。", 
      "月白风清始肯来。", 
      "既来且住。", 
      "风月闲寻秋好处。", 
      "收取凄清。", 
      "暖日阑干助梦吟。"
    ], 
    "rhythmic": "减字木兰花"
  }, 
  {
    "author": "毛滂", 
    "paragraphs": [
      "小桥秀绝。", 
      "露湿芙蕖花上月。", 
      "月下人人。", 
      "花样精神月样清。", 
      "谁言见惯。", 
      "到了司空情不慢。", 
      "丞相瞋无。", 
      "若不瞋时醉倩扶。"
    ], 
    "rhythmic": "减字木兰花"
  }, 
  {
    "author": "毛滂", 
    "paragraphs": [
      "蝴蝶初翻帘绣。", 
      "万玉女、齐回舞袖。", 
      "落花飞絮，长忆著、灞桥别後。", 
      "浓香斗帐自永漏。", 
      "任满地、月深云厚。", 
      "夜寒不近流苏，祗怜他、後庭梅瘦。"
    ], 
    "rhythmic": "上林春令・一落索"
  }, 
  {
    "author": "毛滂", 
    "paragraphs": [
      "雪做屏风，花为行帐。", 
      "屏帐里、见春模样。", 
      "小晴未了，轻阴一饷。", 
      "酒到处、恰如把春拈上。", 
      "官柳黄轻，河堤绿涨。", 
      "花多处、少停兰桨。", 
      "雪边花际，平芜叠幛。", 
      "这一段、凄凉为谁怅望。"
    ], 
    "rhythmic": "人娇"
  }, 
  {
    "author": "毛滂", 
    "paragraphs": [
      "短棹犹停，寸心先往。", 
      "说归期、唤做的当。", 
      "夕阳下地，重城远样。", 
      "风露冷、高楼误伊等望。", 
      "今夜孤村，月明怎向。", 
      "依还是、梦回绣幌。", 
      "远山想像。", 
      "秋波荡漾。", 
      "明夜里、与伊画著眉上。"
    ], 
    "rhythmic": "人娇"
  }, 
  {
    "author": "毛滂", 
    "paragraphs": [
      "山转沙回江声小。", 
      "望尽冷烟衰草。", 
      "梦断瑶台晓。", 
      "楚云何处英英好。", 
      "古寺黄昏人悄悄。", 
      "帘卷寒堂月到。", 
      "不会思量了。", 
      "素光看尽桐阴少。"
    ], 
    "rhythmic": "惜分飞"
  }, 
  {
    "author": "毛滂", 
    "paragraphs": [
      "泪湿阑干花著露。", 
      "愁到眉峰碧聚。", 
      "此恨平分取。", 
      "更无言语。", 
      "空相觑。", 
      "短雨残云无意绪。", 
      "寂寞朝朝暮暮。", 
      "今夜山深处。", 
      "断魂分付。", 
      "潮回去。"
    ], 
    "rhythmic": "惜分飞", 
    "tags": [
      "宋词三百首"
    ]
  }, 
  {
    "author": "毛滂", 
    "paragraphs": [
      "花影低徊帘幕卷。", 
      "惯了双来燕燕。", 
      "惊散雕阑晚。", 
      "雨昏烟重垂杨院。", 
      "云断月斜红烛短。", 
      "望断真个望断。", 
      "情寄梅花点。", 
      "趁风飞过楼南畔。"
    ], 
    "rhythmic": "惜分飞"
  }, 
  {
    "author": "毛滂", 
    "paragraphs": [
      "恰则心头托托地。", 
      "放下了日多萦系。", 
      "别恨还容易。", 
      "袖痕犹有年时泪。", 
      "满满频斟乞求醉。", 
      "且要时闲忘记。", 
      "明日刘郎起。", 
      "马蹄去便三千里。"
    ], 
    "rhythmic": "惜分飞"
  }, 
  {
    "author": "毛滂", 
    "paragraphs": [
      "闻说君家传窈窕。", 
      "秀色天真，更夺丹青妙。", 
      "细意端相都总好。", 
      "春愁春媚生颦笑。", 
      "琼玉胸前金凤小。", 
      "那得殷勤，细托琵琶道。", 
      "十二峰云遮醉倒。", 
      "华灯翠帐花相照。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "江接寒溪家已近。", 
      "想见秋来，松菊荒三径。", 
      "目送吴山秋色尽。", 
      "星星却入双蓬鬓。", 
      "凫短鹤长真个定。", 
      "勋业来迟，不用频看镜。", 
      "懒出问人人不问。", 
      "绿尊倒尽横书枕。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "相见江南情不少。", 
      "尔许多时，怪得无消耗。", 
      "淡日暖云句引到。", 
      "阑干寂寞怜春小。", 
      "宫面可忺匀画了。", 
      "粉瘦酥寒，一段天真好。", 
      "唤起玉儿娇睡觉。", 
      "半山残月南枝晓。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "红杏梢头寒食雨。", 
      "燕子泥新，不住飞来去。", 
      "行傍柳阴闻好语。", 
      "莺儿穿过黄金缕。", 
      "桑落酒寒杯懒举。", 
      "总被多情，做得无情绪。", 
      "春过二分能几许。", 
      "银台新火重帘暮。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "三叠阑干铺碧甃。", 
      "小雨新晴，才过清明後。", 
      "初见花王披衮绣。", 
      "娇云瑞日明春昼。", 
      "彩女朝真天质秀。", 
      "宝髻微偏，风卷霞衣皱。", 
      "莫道东君情最厚。", 
      "韶光半在东堂手。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "红影斑斑吹锦片。", 
      "露叶烟梢，寒月娟娟满。", 
      "更起绕庭行百遍。", 
      "无人祗有栖莺见。", 
      "觅个薄情心对换。", 
      "愁绪偏长，不信春宵短。", 
      "正是碧云音信断。", 
      "半衾犹赖香熏暖。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "城上春云低阁雨。", 
      "渐觉春随，一片花飞去。", 
      "素颈圆吭莺燕语。", 
      "不妨缓缓歌金缕。", 
      "堕纪颓纲公已举。", 
      "但见清风，萧瑟随谈绪。", 
      "借寇假饶天不许。", 
      "未须忙遣韶华暮。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "花里传觞飞羽过。", 
      "渐觉金槽，月缺圆龙破。", 
      "素手转罗酥作颗。", 
      "鹅溪雪绢云腴堕。", 
      "七盏能醒千日卧。", 
      "扶起瑶山，嫌怕香尘涴。", 
      "醉色轻松留不可。", 
      "清风停待些时过。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "不雨不晴秋气味。", 
      "酒病秋怀，不做醒松地。", 
      "初换夹衣围翠被。", 
      "蔷薇水润衙香腻。", 
      "旋折秋英餐露蕊。", 
      "金缕虬团，更试康王水。", 
      "幽梦不来寻小睡。", 
      "无言划尽屏山翠。"
    ], 
    "rhythmic": "蝶恋花"
  }, 
  {
    "author": "毛滂", 
    "paragraphs": [
      "玉狻猊，金叶暖。", 
      "馥馥香云不断。", 
      "长下著，绣帘重。", 
      "怕随花信风。", 
      "傍蔷薇，摇露点。", 
      "衣润得香长远。", 
      "双枕凤，一衾鸾。", 
      "柳烟花雾间。"
    ], 
    "rhythmic": "更漏子"
  }, 
  {
    "author": "毛滂", 
    "paragraphs": [
      "绿窗寒，清漏短。", 
      "帐底沈香火暖。", 
      "残烛暗，小屏弯。", 
      "云峰遮梦还。", 
      "那些愁，推不去。", 
      "分付一檐寒雨。", 
      "檐外竹，试秋声。", 
      "空庭鹤唤人。"
    ], 
    "rhythmic": "更漏子"
  }, 
  {
    "author": "毛滂", 
    "paragraphs": [
      "柳藏烟，云漏日。", 
      "寒满雕盘玉食。", 
      "风卷旆，水摇天。", 
      "鱼龙挟彩船。", 
      "水边人，波面乐。", 
      "太守与民同乐。", 
      "春好处，总随轩。", 
      "花中谁状元。"
    ], 
    "rhythmic": "更漏子"
  }, 
  {
    "author": "毛滂", 
    "paragraphs": [
      "花下春藏五马，松间风落双凫。", 
      "兵厨玉帐卷酃湖。", 
      "人醉碧云欲暮。", 
      "归去聊登文石，翱翔便是天衢。", 
      "雅歌谁解继投壶。", 
      "桃李无言满路。"
    ], 
    "rhythmic": "西江月"
  }, 
  {
    "author": "毛滂", 
    "paragraphs": [
      "烟雨半藏杨柳，风光初到桃花。", 
      "玉人细细酌流霞。", 
      "醉里将春留下。", 
      "柳畔鸳鸯作伴，花边蝴蝶为家。", 
      "醉翁醉里也随他。", 
      "月在柳桥花榭。"
    ], 
    "rhythmic": "西江月"
  }, 
  {
    "author": "毛滂", 
    "paragraphs": [
      "雨後夹衣初冷，霜前细菊浑斑。", 
      "觚棱清月绣团环。", 
      "万里长安秋晚。", 
      "槽下内家玉滴，盘中江国金丸。", 
      "春容著面作微殷。", 
      "烛影红摇醉眼。"
    ], 
    "rhythmic": "西江月"
  }, 
  {
    "author": "毛滂", 
    "paragraphs": [
      "席上芙蓉待暖，花间騕袅还嘶。", 
      "劝君不醉且无归。", 
      "归去因谁惜醉。", 
      "汤点瓶心未老，乳堆盏面初肥。", 
      "留连能得几多时。", 
      "两腋清风唤起。"
    ], 
    "rhythmic": "西江月"
  }, 
  {
    "author": "毛滂", 
    "paragraphs": [
      "芙蕖花上蒙蒙雨。", 
      "又冷落、池塘暮。", 
      "何处风来摇碧户。", 
      "卷帘凝望，淡烟疏柳，翡翠穿花去。", 
      "玉京人去无由驻。", 
      "恁独坐、凭阑处。", 
      "试问绿窗秋到否。", 
      "可人今夜，新凉一枕，无计相分付。"
    ], 
    "rhythmic": "青玉案"
  }, 
  {
    "author": "毛滂", 
    "paragraphs": [
      "玉婴初有排云分。", 
      "向晚色、娟娟静。", 
      "秋入风枝清不尽。", 
      "月和粉露，徘徊孤映，独夜扶疏影。", 
      "子猷风调全相称。", 
      "是彼此、无凡韵。", 
      "玉勒前头花柳近。", 
      "水边石上，冷依烟雨，时有幽人问。"
    ], 
    "rhythmic": "青玉案"
  }, 
  {
    "author": "毛滂", 
    "paragraphs": [
      "玉人为我殷勤醉。", 
      "向醉里、添姿媚。", 
      "偏著冠儿钗欲坠。", 
      "桃花气暖，露浓烟重，不自禁春意。", 
      "绿榆阴下东行水。", 
      "渐渐近、凄凉地。", 
      "明月侵床愁不睡。", 
      "眉儿吃皱，为谁无语，阁住阳关泪。"
    ], 
    "rhythmic": "青玉案"
  }, 
  {
    "author": "毛滂", 
    "paragraphs": [
      "今宵月好来同看。", 
      "月未落、人还散。", 
      "把手留连帘儿畔。", 
      "含羞和恨转娇盼。", 
      "恁花映春风面。", 
      "相思不用宽金钏。", 
      "也不用、多情似玉燕。", 
      "问取婵娟学长远。", 
      "不必清光夜夜见。", 
      "但莫负、团圆愿。"
    ], 
    "rhythmic": "青玉案"
  }, 
  {
    "author": "毛滂", 
    "paragraphs": [
      "急雨初收珠点。", 
      "云峰巉绝天半。", 
      "辘轳金井卷甘冽，帘外翠阴遮遍。", 
      "波翻水精重帘，秋在琉璃双簟。", 
      "漏永流花缓缓。", 
      "未放崦嵫晼晚。", 
      "红荷绿芰暮天好，小宴水亭风馆。", 
      "云乱香喷宝鸭，月冷钗横玉燕。"
    ], 
    "rhythmic": "河满子"
  }, 
  {
    "author": "毛滂", 
    "paragraphs": [
      "灯雾里。", 
      "老去昔游不记。", 
      "月似旧时人不似。", 
      "小楼何处是。", 
      "归卧晚香翠被。", 
      "玉酒著人小醉。", 
      "欲睡先来都不睡。", 
      "此情那恁地。"
    ], 
    "rhythmic": "谒金门"
  }, 
  {
    "author": "毛滂", 
    "paragraphs": [
      "山屏雾帐玲珑碧。", 
      "更绮窗、临水新凉入。", 
      "雨短烟长，柳桥萧瑟。", 
      "这番一日凉一日。", 
      "离多绿鬓多时白。", 
      "这离情、不似而今惜。", 
      "云外长安，斜晖脉脉。", 
      "西风吹梦来无迹。"
    ], 
    "rhythmic": "七娘子"
  }, 
  {
    "author": "毛滂", 
    "paragraphs": [
      "月光波影寒相向。", 
      "借团团、与做长壕样。", 
      "此老南楼，风流可想。", 
      "殷勤冰彩随人上。", 
      "欲同次道倾家酿。", 
      "有兵厨、玉盎金波涨。", 
      "云外归鸿，烟中飞桨。", 
      "五湖秋兴心先往。"
    ], 
    "rhythmic": "七娘子"
  }, 
  {
    "author": "毛滂", 
    "paragraphs": [
      "寒浸东倾不定。", 
      "更奈橹声催紧。", 
      "堤树胧明孤月上，暗淡移船影。", 
      "旧事十年愁未醒。", 
      "渐老可禁离恨。", 
      "今夜谁知风露里，目断云空尽。"
    ], 
    "rhythmic": "雨中花・夜行船"
  }, 
  {
    "author": "毛滂", 
    "paragraphs": [
      "池上山寒欲雾。", 
      "竹暗小窗低户。", 
      "数点秋声侵短梦，檐下芭蕉雨。", 
      "白酒浮蛆鸡啄黍。", 
      "问陶令、几时归去。", 
      "溪月岭云红蓼岸，总是思量处。"
    ], 
    "rhythmic": "雨中花・夜行船"
  }, 
  {
    "author": "毛滂", 
    "paragraphs": [
      "寒满一衾谁共。", 
      "夜沈沈、醉魂朦松。", 
      "雨呼烟唤付凄凉，又不成、那些好梦。", 
      "明日烟江□暝曚。", 
      "扁舟系、一行螮蝀。", 
      "季鹰生事水弥漫，过鲈船、再三目送。"
    ], 
    "rhythmic": "夜行船"
  }, 
  {
    "author": "毛滂", 
    "paragraphs": [
      "弄水馀英溪畔。", 
      "绮罗香、日迟风慢。", 
      "桃花春浸一篙深，画桥东、柳低烟远。", 
      "涨绿流红空满眼。", 
      "倚兰桡、旧愁无限。", 
      "莫把鸳鸯惊飞去，要歌时、少低檀板。"
    ], 
    "rhythmic": "夜行船"
  }, 
  {
    "author": "毛滂", 
    "paragraphs": [
      "红摧绿锉，莺愁蝶怨，满院落花风紧。", 
      "醉乡好梦恰瞢腾，又冷落、一成吹醒。", 
      "柔红不耐，暗香犹好，觑著翻成不忍。", 
      "春心减尽眼长闲，更肯被、游丝牵引。"
    ], 
    "rhythmic": "鹊桥仙"
  }, 
  {
    "author": "毛滂", 
    "paragraphs": [
      "水精帘外，沈香阑畔，新下红油画幕。", 
      "百花何处避芳尘，便独自、将春占却。", 
      "月华淡淡，夜寒森森，犹把红灯照著。", 
      "醉时从醉不归家，贤守定、不教冷落。"
    ], 
    "rhythmic": "鹊桥仙"
  }, 
  {
    "author": "毛滂", 
    "paragraphs": [
      "一亩清阴，半天潇洒松窗午。", 
      "床头秋色小屏山，碧帐垂烟缕。", 
      "枕畔风摇绿户。", 
      "唤人醒、不教梦去。", 
      "可怜恰到，瘦石寒泉，冷云幽处。"
    ], 
    "rhythmic": "烛影摇红"
  }, 
  {
    "author": "毛滂", 
    "paragraphs": [
      "老景萧条，送君归去添凄断。", 
      "赠君明月满前溪，直到西湖畔。", 
      "门掩绿苔应遍。", 
      "为黄花、频开醉眼。", 
      "橘奴无恙，蝶子相迎，寒窗日短。"
    ], 
    "rhythmic": "烛影摇红", 
    "tags": [
      "西湖"
    ]
  }, 
  {
    "author": "毛滂", 
    "paragraphs": [
      "鬓绿飘萧，漫郎已是青云晚。", 
      "古槐阴外小阑干，不负看山眼。", 
      "此意悠悠无限。", 
      "有云山、知人醉懒。", 
      "他年寻我，水边月底，一蓑烟短。"
    ], 
    "rhythmic": "烛影摇红"
  }, 
  {
    "author": "毛滂", 
    "paragraphs": [
      "醉醉。", 
      "醉击珊瑚碎。", 
      "花花。", 
      "先借春光与酒家。", 
      "夜寒我醉谁扶我。", 
      "应抱瑶琴卧。", 
      "清清。", 
      "揽月吟风不用人。"
    ], 
    "rhythmic": "忆秦娥"
  }, 
  {
    "author": "毛滂", 
    "paragraphs": [
      "夜夜。", 
      "夜了花朝也。", 
      "连忙。", 
      "指点银瓶索酒尝。", 
      "明朝花落知多少。", 
      "莫把残红扫。", 
      "愁人。", 
      "一片花飞减却春。"
    ], 
    "rhythmic": "忆秦娥"
  }, 
  {
    "author": "毛滂", 
    "paragraphs": [
      "城上落梅风料峭，寒馥逼清尊。", 
      "爽兴天教属使君。", 
      "雪意压歌云。", 
      "插帽殷罗金缕细，燕燕早随人。", 
      "留取笙歌直到明。", 
      "莲漏已催春。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "风过冰檐环佩响，宿雾在华茵。", 
      "剩落瑶花衬月明。", 
      "嫌怕有纤尘。", 
      "凤口衔灯金炫转，人醉觉寒轻。", 
      "但得清光解照人。", 
      "不负五更春。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "春在前村梅雪里，一夜到千门。", 
      "玉佩琼琚下冷云。", 
      "银界见东君。", 
      "桃花髻暖双飞燕，金字巧宜春。", 
      "寂寞溪桥柳弄晴。", 
      "老也探花人。"
    ], 
    "rhythmic": "武陵春"
  }, 
  {
    "author": "毛滂", 
    "paragraphs": [
      "高柳横斜，冷光凌乱摇疏翠。", 
      "露荷珠缀。", 
      "但见鸳鸯睡。", 
      "□□□□，□□□□□。", 
      "□□□。", 
      "□□□□。", 
      "□□□□□。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "柏叶春醅，为君亲酌玻璃盏。", 
      "玉箫牙管。", 
      "人意如春暖。", 
      "鬓绿长留，不使韶华晚。", 
      "春无限。", 
      "碧桃花畔。", 
      "笑看蓬莱浅。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "手抚归鸿，坐临烟雨帘旌润。", 
      "气清天近。", 
      "云日温阑楯。", 
      "压玉浮金，一醉留青鬓。", 
      "风光胜。", 
      "淡妆人靓。", 
      "眉黛生秋晕。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "何处君家，蟠桃花下瑶池畔。", 
      "日迟烟暖。", 
      "占得春长远。", 
      "几见花开，一任年光换。", 
      "今年见。", 
      "明年重见。", 
      "春色如人面。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "秀岭寒青，冷泉凌乱催秋意。", 
      "佩环声里。", 
      "无限真珠碎。", 
      "叹我平生，识尽闲滋味。", 
      "来闲地。", 
      "为君一醉。", 
      "万事浮云外。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "小院重帘，那回来处花相向。", 
      "迟迟一饷。", 
      "记得春模样。", 
      "昨夜月明，应照芙蓉帐。", 
      "空凝望。", 
      "蜂劳蝶攘。", 
      "谁在花枝上。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "绣岭横秋，玉螭吹暑迎凉气。", 
      "碧崖流水。", 
      "流入春葱指。", 
      "半倚朱弦，微亸连环珥。", 
      "通深意。", 
      "月明风细。", 
      "分付知音耳。"
    ], 
    "rhythmic": "点绛唇"
  }, 
  {
    "author": "毛滂", 
    "paragraphs": [
      "深苑重调弦管。", 
      "不觉银台烛短。", 
      "相对有金波，天畔杯中都满。", 
      "人远。", 
      "人远。", 
      "醉倚阑干玉冷。"
    ], 
    "rhythmic": "如梦令"
  }, 
  {
    "author": "毛滂", 
    "paragraphs": [
      "当日岭头相见处。", 
      "玉骨冰肌元淡伫。", 
      "近来因甚要浓妆，不管满城桃杏妒。", 
      "酒晕脸霞春暗度。", 
      "认是东皇偏管顾。", 
      "生罗衣褪为谁羞，香冷熏炉都不觑。"
    ], 
    "rhythmic": "玉楼春"
  }, 
  {
    "author": "毛滂", 
    "paragraphs": [
      "鲈蟹正肥时，烟雨新凉日。", 
      "露蕊郁金黄，云液蒲萄碧。", 
      "此日古为佳，此醉君宁惜。", 
      "高挂水精帘，尽放秋光入。"
    ], 
    "rhythmic": "生查子"
  }, 
  {
    "author": "毛滂", 
    "paragraphs": [
      "日照小窗纱，风动重帘绣。", 
      "宝炷暮云迷，曲沼晴漪皱。", 
      "烟暖柳醒松，雪尽梅清瘦。", 
      "恰是可怜时，好似花秾后。"
    ], 
    "rhythmic": "生查子"
  }, 
  {
    "author": "毛滂", 
    "paragraphs": [
      "钗上燕犹寒，胜里红偏小。", 
      "恰有尔多春，不许群花笑。", 
      "酒面粉酥融，香袖金泥罩。", 
      "芳意已潜通，残雪犹相照。"
    ], 
    "rhythmic": "生查子"
  }, 
  {
    "author": "毛滂", 
    "paragraphs": [
      "春晚出山城，落日行江岸。", 
      "人不共潮来，香亦临风散。", 
      "花谢小妆残，莺困清歌断。", 
      "行雨梦魂消，飞絮心情乱。"
    ], 
    "rhythmic": "生查子"
  }, 
  {
    "author": "毛滂", 
    "paragraphs": [
      "花地锦斑残，月箔波凌乱。", 
      "斗鸭玉阑旁，扑兽金炉畔。", 
      "小醉奈春何，轻梦催云散。", 
      "却步蕙兰中，应被鸳鸯见。"
    ], 
    "rhythmic": "生查子"
  }, 
  {
    "author": "毛滂", 
    "paragraphs": [
      "深院绣帘垂。", 
      "前日春归。", 
      "画桥杨柳弄烟霏。", 
      "池面东风先解冻，龟上涟漪。", 
      "酒潋玉东西。", 
      "香暖狻猊。", 
      "远山郁秀入双眉。", 
      "待看碧桃花烂漫，春日迟迟。"
    ], 
    "rhythmic": "浪淘沙"
  }, 
  {
    "author": "毛滂", 
    "paragraphs": [
      "玉卮细酌流霞湿。", 
      "金钗翠袖勤留客。", 
      "行色小梅残。", 
      "官桥杨柳寒。", 
      "赐环宣室夜。", 
      "看落金莲灺。", 
      "人记海听康。", 
      "流风秀水旁。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "端端正正人如月。", 
      "孜孜媚媚花如颊。", 
      "花月不如人。", 
      "眉眉眼眼春。", 
      "沈香添小炷。", 
      "共挹熏炉语。", 
      "香解著人衣。", 
      "君心蝴蝶飞。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "含章檐下眉如月。", 
      "融酥和粉描疏雪。", 
      "桃杏莫争春。", 
      "凌风台畔人。", 
      "如今千万树。", 
      "零乱孤村雨。", 
      "和雨滴瑶觞。", 
      "归来肌骨香。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "淡烟疏雨东篱晓。", 
      "菊团凄露真珠小。", 
      "青蕊抱寒枝。", 
      "因谁特故迟。", 
      "曾是骚人盼。", 
      "羞做茱萸伴。", 
      "揉破郁金黄。", 
      "与君些子香。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "溪山不尽知多少。", 
      "遥峰秀叠寒波渺。", 
      "携酒上高台。", 
      "与君开壮怀。", 
      "枉做悲秋赋。", 
      "醉後悲何处。", 
      "白发几黄花。", 
      "官裘付酒家。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "春潮曾送离魂去。", 
      "春山曾见伤离处。", 
      "老去不堪愁。", 
      "凭阑看水流。", 
      "东风留不住。", 
      "一夜檐前雨。", 
      "明日觅春痕。", 
      "红疏桃杏村。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "云山沁绿残眉浅。", 
      "垂杨睡起腰肢软。", 
      "不见玉妆台。", 
      "飞花将梦来。", 
      "行云何事恶。", 
      "雨透罗衣薄。", 
      "不忍湿残春。", 
      "黄莺啼向人。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "当时学舞钧天部。", 
      "惊鸿吹下江湖去。", 
      "家住百花桥。", 
      "何郎偏与娇。", 
      "杏梁尘拂面。", 
      "牙板闻莺燕。", 
      "劝客玉梨花。", 
      "月侵钗燕斜。"
    ], 
    "rhythmic": "菩萨蛮"
  }, 
  {
    "author": "毛滂", 
    "paragraphs": [
      "年少莫寻潜玉老。", 
      "无才无艺烦君笑。", 
      "暖过茅檐霜日晓。", 
      "休起早。", 
      "竹间尽日无人到。", 
      "别径小峰孤碧峭。", 
      "曲沟浅浸寒清绕。", 
      "此老相看情不少。", 
      "浑忘了。", 
      "浑教忘了长安道。"
    ], 
    "rhythmic": "渔家傲"
  }, 
  {
    "author": "毛滂", 
    "paragraphs": [
      "恰则小庵贪睡著。", 
      "不知风撼梅花落。", 
      "一点儿春吹去却。", 
      "香约略。", 
      "黄蜂犹抱红酥萼。", 
      "绕遍寒枝添索寞。", 
      "却穿竹径随孤鹤。", 
      "守定微官真个错。", 
      "从今莫。", 
      "从今莫负云山约。"
    ], 
    "rhythmic": "渔家傲"
  }, 
  {
    "author": "毛滂", 
    "paragraphs": [
      "鬓底青春留不住。", 
      "功名薄似风前絮。", 
      "何似瓮头春没数。", 
      "都占取。", 
      "只消一纸长门赋。", 
      "寒日半窗桑柘暮。", 
      "倚阑目送繁云去。", 
      "却欲载书寻旧路。", 
      "烟深处。", 
      "杏花菖叶耕春雨。"
    ], 
    "rhythmic": "渔家傲"
  }, 
  {
    "author": "毛滂", 
    "paragraphs": [
      "水边山，云畔水，新出烟林。", 
      "送秋来、双桧寒阴。", 
      "桧堂寒，香雾碧，帘箔清深。", 
      "放衙隐几，谁知共、云水无心。", 
      "望西园，飞盖夜，月到清尊。", 
      "为诗翁、露冷风清。", 
      "退红裙，云碧袖，花草争春。", 
      "劝翁强饮，莫孤负、风月留人。"
    ], 
    "rhythmic": "于飞乐"
  }, 
  {
    "author": "毛滂", 
    "paragraphs": [
      "记瞢腾，浓睡里，一片行云。", 
      "未多时、梦破云惊。", 
      "听辘轳，声断也，井底银瓶。", 
      "不知罗带，等闲便、结得同心。", 
      "系画船，杨柳岸，晓月亭亭。", 
      "记阳关、断韵残声。", 
      "被西风，吹玉枕，酒魄还清。", 
      "有些言语，独自个、说与谁应。"
    ], 
    "rhythmic": "于飞乐"
  }, 
  {
    "author": "毛滂", 
    "paragraphs": [
      "并梅兄，双蝶子，烟缕衫轻。", 
      "凤凰钗、缭绕香云。", 
      "淡梳妆，□得恁，雪腻酥匀。", 
      "揉春捻就，更是他、花与精神。", 
      "黛尖低、桃萼破，微笑轻颦。", 
      "早做成、役梦劳魂。", 
      "好风前，佳月下，莫忘行人。", 
      "扁舟去也，没个事、多样离情。"
    ], 
    "rhythmic": "于飞乐"
  }, 
  {
    "author": "毛滂", 
    "paragraphs": [
      "映阶芳草净无尘。", 
      "新晴隔柳阴。", 
      "绿丝步障碧茸茵。", 
      "遮藏欲尽春。", 
      "寒未了，酒须深。", 
      "残花无处寻。", 
      "年来陪尽惜春心。", 
      "闲愁渐不禁。"
    ], 
    "rhythmic": "阮郎归"
  }, 
  {
    "author": "毛滂", 
    "paragraphs": [
      "雨馀烟草弄春柔。", 
      "芳郊翠欲流。", 
      "暖风时转柳花球。", 
      "晴光烂不收。", 
      "红尽处，绿新稠。", 
      "华只暂留。", 
      "却应留下等闲愁。", 
      "令人双鬓秋。"
    ], 
    "rhythmic": "阮郎归"
  }, 
  {
    "author": "毛滂", 
    "paragraphs": [
      "游人莫笑东园小。", 
      "莫问花多少。", 
      "一枝半朵恼人肠。", 
      "无限姿姿媚媚、倚斜阳。", 
      "二分春去知何处。", 
      "赖是无风雨。", 
      "更将绣幕密遮花。", 
      "任是东风急性、不由他。"
    ], 
    "rhythmic": "虞美人"
  }, 
  {
    "author": "毛滂", 
    "paragraphs": [
      "百花赶定东君去。", 
      "知与花何处。", 
      "阳春但更买花栽。", 
      "留住蜂儿蝶子、等君来。", 
      "翠轻绿嫩庭阴好。", 
      "醉便眠芳草。", 
      "春波如酒不曾空。", 
      "谁见东堂日日、自春风。"
    ], 
    "rhythmic": "虞美人"
  }, 
  {
    "author": "毛滂", 
    "paragraphs": [
      "柳枝却学腰肢袅。", 
      "好似江东小。", 
      "春风吹绿上眉峰。", 
      "秀色欲流不断、眼波融。", 
      "檐前月上灯花堕。", 
      "风递馀香过。", 
      "小欢云散已难收。", 
      "到处冷烟寒雨、为君愁。"
    ], 
    "rhythmic": "虞美人"
  }, 
  {
    "author": "毛滂", 
    "paragraphs": [
      "月下风前花畔。", 
      "此情不浅。", 
      "欲留风月守花枝，却不道、而今远。", 
      "樯外鹭飞沙晚。", 
      "烟斜雨短。", 
      "青山祗管一重重，向东下、遮人眼。"
    ], 
    "rhythmic": "一落索"
  }, 
  {
    "author": "毛滂", 
    "paragraphs": [
      "墙头花□寒犹噤。", 
      "放绣帘昼静。", 
      "帘外时有蜂儿，趁杨花不定。", 
      "阑干又还独凭。", 
      "念翠低眉晕。", 
      "春梦枉恼人肠，更厌厌酒病。"
    ], 
    "rhythmic": "散馀霞"
  }, 
  {
    "author": "毛滂", 
    "paragraphs": [
      "微雨过，深院芰荷中。", 
      "香冉冉，绣重重。", 
      "玉人共倚阑干角，月华犹在小池东。", 
      "入人怀，吹鬓影，可怜风。", 
      "分散去、轻如云与梦，剩下了、许多风与月，侵枕簟，冷帘栊。", 
      "副能小睡还惊觉，略成轻醉早醒松。", 
      "仗行云，将此恨，到眉峰。"
    ], 
    "rhythmic": "最高楼"
  }, 
  {
    "author": "毛滂", 
    "paragraphs": [
      "新睡起，熏过绣罗衣。", 
      "梳洗了，百般宜。", 
      "东风淡荡垂杨院，一春心事有谁知。", 
      "苦留人，娇不尽，曲眉低。", 
      "漫良夜、月圆空好意，恐落花、流水终寄恨，悲欢往往相随。", 
      "凤台痴望双双羽，高唐愁著梦回时。", 
      "又争如，遵大路，合逢伊。"
    ], 
    "rhythmic": "最高楼"
  }, 
  {
    "author": "毛滂", 
    "paragraphs": [
      "遥山雪气入疏帘。", 
      "罗幕晓寒添。", 
      "爱日腾波，朝霞入户，一线过冰檐。", 
      "绿尊香嫩蒲萄暖，满酌破冬严。", 
      "庭下早梅，已含芳意，春近瘦枝南。"
    ], 
    "rhythmic": "少年游"
  }, 
  {
    "author": "毛滂", 
    "paragraphs": [
      "雪遍梅花，素光都共奇绝。", 
      "到窗前、认君时节。", 
      "下重帏，香篆冷，兰膏明灭。", 
      "梦悠扬，空绕断云残月。", 
      "沈郎带宽，同心放开重结。", 
      "褪罗衣、楚腰一捻。", 
      "正春风，新著摸，花花叶叶。", 
      "粉蝶儿，这回共花同活。"
    ], 
    "rhythmic": "粉蝶儿"
  }, 
  {
    "author": "毛滂", 
    "paragraphs": [
      "城月。", 
      "冷罗袜。", 
      "郎睡不知鸾帐揭。", 
      "香凄翠被灯明灭。", 
      "花困钗横时节。", 
      "河桥杨柳催行色。", 
      "愁黛有人描得。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "香歇。", 
      "袂红黦。", 
      "记立河桥花自折。", 
      "隼旟绀幰城西阙。", 
      "教妾惊鸿回雪。", 
      "铜驼春梦空愁绝。", 
      "云破碧江流月。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "无力。", 
      "倚瑶瑟。", 
      "罢舞霓裳今几日。", 
      "楼空雨小春寒逼。", 
      "钿晕罗衫烟色。", 
      "帘前归燕看人立。", 
      "却趁落花飞入。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "钗冷。", 
      "鬓云晚。", 
      "罗袖拂人花气暖。", 
      "风流公子来应远。", 
      "半倚瑶琴羞懒。", 
      "云寒日暮天微霰。", 
      "无处不堪肠断。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "憔悴。", 
      "何郎地。", 
      "密寄软绡三尺泪。", 
      "传心语眼郎应记。", 
      "翠袖犹芬仙桂。", 
      "愿郎学做蝴蝶子。", 
      "去去来来花里。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "何处。", 
      "长安路。", 
      "不记墙东花拂树。", 
      "瑶琴理罢霓裳谱。", 
      "依旧月窗风户。", 
      "薄情年少如飞絮。", 
      "梦逐玉环西去。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "芳草。", 
      "恨春老。", 
      "自是寻春来不早。", 
      "落花风起红多少。", 
      "记得一枝春小。", 
      "绿阴青子空相恼。", 
      "此恨平生怀抱。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "相望。", 
      "楚江上。", 
      "萦水缭云闻妙唱。", 
      "龙沙醉眼看花浪。", 
      "正要风将月傍。", 
      "云车瑶佩成惆怅。", 
      "衰柳白须相向。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "酒美。", 
      "从酒贵。", 
      "濯锦江边花满地。", 
      "换得文君醉。", 
      "暖和一团春意。", 
      "怕将醒眼看浮世。", 
      "不换云芽雪水。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "花好。", 
      "怕花老。", 
      "暖日和风将养到。", 
      "东君须愿长年少。", 
      "图不看花草草。", 
      "西园一点红犹小。", 
      "早被蜂儿知道。"
    ], 
    "rhythmic": "调笑・调笑令"
  }, 
  {
    "author": "毛滂", 
    "paragraphs": [
      "两岁抚邦人，曾无恩意。", 
      "别後何人更相记。", 
      "题舆玉树，愧与蒹葭相倚。", 
      "殷勤犹念我，同吟醉。", 
      "画舸相追，孤城已闭。", 
      "不道扁舟□云外。", 
      "夜分月冷，一段波平风细。", 
      "忆君清兴满，无由寄。"
    ], 
    "rhythmic": "感皇恩"
  }, 
  {
    "author": "毛滂", 
    "paragraphs": [
      "绿水小河亭，朱阑碧甃。", 
      "江月娟娟上高柳。", 
      "画楼缥缈，尽挂窗纱帘绣。", 
      "月明知我意，来相就。", 
      "银字吹笙，金貂取酒。", 
      "小小微风弄襟袖。", 
      "宝熏浓炷，人共博山烟瘦。", 
      "露凉钗燕冷，更深後。"
    ], 
    "rhythmic": "感皇恩"
  }, 
  {
    "author": "毛滂", 
    "paragraphs": [
      "多病酒尊疏，饮少辄醉。", 
      "年少衔杯可追记。", 
      "无多酌我，醉倒阿谁扶起。", 
      "满怀明月冷，炉烟细。", 
      "云汉虽高，风波无际。", 
      "何似归来醉乡里。", 
      "玻璃江上，满载春光花气。", 
      "蒲萄仙浪软，迷红翠。"
    ], 
    "rhythmic": "感皇恩"
  }, 
  {
    "author": "毛滂", 
    "paragraphs": [
      "闻道长安灯夜好，雕轮宝马如云。", 
      "蓬莱清浅对觚棱。", 
      "玉皇开碧落，银界失黄昏。", 
      "谁见江南憔悴客，端忧懒步芳尘。", 
      "小屏风畔冷香凝。", 
      "酒浓春入梦，窗破月寻人。"
    ], 
    "rhythmic": "临江仙"
  }, 
  {
    "author": "毛滂", 
    "paragraphs": [
      "十年湖海扁舟。", 
      "几多愁。", 
      "白发青灯今夜、不宜秋。", 
      "中庭树。", 
      "空阶雨。", 
      "思悠悠。", 
      "寂寞一生心事、五更头。"
    ], 
    "rhythmic": "相见欢"
  }, 
  {
    "author": "刘焘", 
    "paragraphs": [
      "偏忆江南，有尘表丰神，世外标格。", 
      "低傍小桥，斜山疏篱，似向陇头曾识。", 
      "暗香孤韵冰雪里，初不怕、春寒要勒。", 
      "问桃杏贤瞒，怎生向前争得。", 
      "省共萧娘笑摘。", 
      "玉纤映琼枝，照人一色。", 
      "澹粉晕酥，多少工夫，到得寿阳宫额。", 
      "再三留待东君看，管都将、别花不惜。", 
      "但只恐、南楼又三弄笛。"
    ], 
    "rhythmic": "花心动"
  }, 
  {
    "author": "刘焘", 
    "paragraphs": [
      "门掩黄昏，画堂人寂，暮雨乍收残暑。", 
      "帘卷疏星门户悄，隐隐严城钟鼓。", 
      "空街烟暝半开，斜日朦胧，银河澄淡风凄楚。", 
      "还是凤楼人远，桃源无路。", 
      "惆怅夜久星繁，碧空望断，玉箫声在何处。", 
      "念谁伴、茜裙翠袖，共携手、瑶台归去。", 
      "对修竹、森森院宇。", 
      "曲屏香暖凝沈炷。", 
      "问对酒当歌，情怀记得刘郎否。"
    ], 
    "rhythmic": "八宝妆"
  }, 
  {
    "author": "刘焘", 
    "paragraphs": [
      "风急霜浓，天低云淡，过来孤雁声切。", 
      "雁儿且住，略听自家说。", 
      "你是离群到此，我共那人才相别。", 
      "松江岸，黄芦影里，天更待飞雪。", 
      "声声肠欲断，和我也、泪珠点点成血。", 
      "一江流水，流也呜咽。", 
      "告你高飞远举，前程事、永没磨折。", 
      "须知道、飘零聚散，终有见时节。"
    ], 
    "rhythmic": "转调满庭芳・满庭芳"
  }, 
  {
    "author": "刘焘", 
    "paragraphs": [
      "小红桃脸花中笑。", 
      "笑中花脸桃红小。", 
      "垂柳拂帘低。", 
      "低帘拂柳垂。", 
      "袅花风鬓绕。", 
      "绕鬓风花袅。", 
      "归路月沈西。", 
      "西沈月路归。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "簟纹双映冰肌艳。", 
      "艳肌冰映双纹簟。", 
      "窗外竹生风。", 
      "风生竹外窗。", 
      "点红潮醉脸。", 
      "脸醉潮红点。", 
      "廊上月昏黄。", 
      "黄昏月上廊。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "露盘金冷初阑暑。", 
      "暑阑初冷金盘露。", 
      "风细引鸣蛩。", 
      "蛩鸣引细风。", 
      "雨零愁远路。", 
      "路远愁零雨。", 
      "空醉一尊同。", 
      "同尊一醉空。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "屑琼霏玉堆檐雪。", 
      "雪檐堆玉霏琼屑。", 
      "山远对眉攒。", 
      "攒眉对远山。", 
      "拆梅寒映月。", 
      "月映寒梅拆。", 
      "阑倚暂愁宽。", 
      "宽愁暂倚阑。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "湿花春雨如珠泣。", 
      "泣珠如雨春花湿。", 
      "花枕并敧斜。", 
      "斜敧并枕花。", 
      "织文回字密。", 
      "密字回文织。", 
      "嗟更数年华。", 
      "华年数更嗟。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "润肌饶汗香红沁。", 
      "沁红香汗饶肌润。", 
      "低槛小山围。", 
      "围山小槛低。", 
      "枕横钗坠鬓。", 
      "鬓坠钗横枕。", 
      "归梦与郎期。", 
      "期郎与梦归。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "绿窗斜动摇风竹。", 
      "竹风摇动斜窗绿。", 
      "虚恍夕凉初。", 
      "初凉夕恍虚。", 
      "曲眉愁翠蹙。", 
      "蹙翠愁眉曲。", 
      "无雁寄书来。", 
      "来书寄雁无。"
    ], 
    "rhythmic": "菩萨蛮"
  }, 
  {
    "author": "刘焘", 
    "paragraphs": [
      "雪窗寒听孤灯灭。", 
      "灭灯孤听寒窗雪。", 
      "残漏惜衾闲。", 
      "闲衾惜漏残。", 
      "说时常恨别。", 
      "别恨常时说。", 
      "还不奈宵寒。", 
      "寒宵奈不还。"
    ], 
    "rhythmic": "菩萨蛮"
  }, 
  {
    "author": "宇文元质", 
    "paragraphs": [
      "休休得也，只消更、一朵荼蘼。"
    ], 
    "rhythmic": "于飞乐"
  }, 
  {
    "author": "范致虚", 
    "paragraphs": [
      "紫禁寒轻，瑶津冰泮，丽月光射千门。", 
      "万年枝上，甘露惹祥氛。", 
      "北阙华灯预赏，嬉游盛、丝管纷纷。", 
      "东风峭，雪残梅瘦，烟锁凤城春。", 
      "风光何处好，彩山万仞，宝炬凌云。", 
      "尽欢陪舜乐，喜赞尧仁。", 
      "天子千秋万岁，徵招宴、宰府师臣。", 
      "君恩重，年年此夜，长祝本嘉辰。"
    ], 
    "rhythmic": "满庭芳慢・满庭芳"
  }, 
  {
    "author": "郑少微", 
    "paragraphs": [
      "谁折南枝傍小丛。", 
      "佳人丰色与梅同。", 
      "有花无叶真潇洒，不问胭脂借淡红。", 
      "应未许，嫁春风。", 
      "天教雪月伴玲珑。", 
      "池塘疏影伤幽独，何似横斜酒盏中。"
    ], 
    "rhythmic": "鹧鸪天"
  }, 
  {
    "author": "郑少微", 
    "paragraphs": [
      "欲把长绳系日难。", 
      "纷纷从此见花残。", 
      "休将世事兼身事，须看人间比梦间。", 
      "红烛继，艳歌阑。", 
      "等闲留客却成欢。", 
      "劝君更尽一杯酒，赢得浮生半日闲。"
    ], 
    "rhythmic": "思越人・朝天子"
  }, 
  {
    "author": "李新", 
    "paragraphs": [
      "杨柳梢头春色重，紫骝嘶入残花。", 
      "香风满面日西斜。", 
      "只知闲信马，不觉误随车。", 
      "已许洞天归路晚，空劳眼惜眉怜。", 
      "几回偷为掷花钿。", 
      "今生应已过，重结後来缘。"
    ], 
    "rhythmic": "临江仙"
  }, 
  {
    "author": "李新", 
    "paragraphs": [
      "千古人生乐事稀。", 
      "露浓烟事薄寒时。", 
      "菊花须插两三枝。", 
      "未老功名辜两鬓，悲秋情绪入双眉。", 
      "茂陵多病有谁知。"
    ], 
    "rhythmic": "浣溪沙"
  }, 
  {
    "author": "李新", 
    "paragraphs": [
      "雨霁笼山碧破赊。", 
      "小园围屋粉墙斜。", 
      "朱门闲掩那人家。", 
      "素腕拨香临宝砌，层波窥客擘轻纱。", 
      "隔窗隐隐见簪花。"
    ], 
    "rhythmic": "浣溪沙"
  }, 
  {
    "author": "李新", 
    "paragraphs": [
      "几度珠帘卷上钩。", 
      "折花走马向扬州。", 
      "老去不堪寻往事，上心头。", 
      "陶令无聊惟喜醉，茂陵多病不胜愁。", 
      "脉脉春情长不断，水东流。"
    ], 
    "rhythmic": "摊破浣溪沙・山花子"
  }, 
  {
    "author": "欧阳辟", 
    "paragraphs": [
      "涧碧山红粉烂漫，烟萝远映霜枫。", 
      "倚阑人在暮云东。", 
      "遥天垂众壑，平地起孤峰。", 
      "大好家山重九日，尊前切莫匆匆。", 
      "黄花消息雁声中。", 
      "寻芳须未晚，与客且携筇。"
    ], 
    "rhythmic": "临江仙"
  }, 
  {
    "author": "司马", 
    "paragraphs": [
      "家在钱塘江上住。", 
      "花落花开，不管年华度。", 
      "燕子又将春色去。", 
      "纱窗一阵黄昏雨。", 
      "斜插犀梳云半吐。", 
      "檀板清歌，唱彻黄金缕。", 
      "望断云行无去处。", 
      "梦回明月生春浦。"
    ], 
    "rhythmic": "黄金缕・蝶恋花", 
    "tags": [
      "钱塘江"
    ]
  }, 
  {
    "author": "司马", 
    "paragraphs": [
      "银河漾漾。", 
      "正桐飞露井，寒生斗帐。", 
      "芳草梦惊，人忆高唐惆怅。", 
      "感离愁，甚情况。", 
      "春风二月桃花浪。", 
      "扁舟征棹，又过吴江上。", 
      "人去雁回，千里风云相望。", 
      "倚江楼，倍凄怆。"
    ], 
    "rhythmic": "河传"
  }, 
  {
    "author": "王重", 
    "paragraphs": [
      "去岁花前曾记有。", 
      "坐醉嬉游，花下携纤手。", 
      "粉面与花相间斗。", 
      "星眸一转晴波溜。", 
      "一见新花还感旧。", 
      "泪眼逢春，忍更看花柳。", 
      "春恨厌厌如永昼。", 
      "□□寂寞黄昏後。"
    ], 
    "rhythmic": "蝶恋花"
  }, 
  {
    "author": "王重", 
    "paragraphs": [
      "烟雨江城，望中绿暗花枝少。", 
      "惜春长待醉东风，却恨春归早。", 
      "纵有幽情欢会，奈如今、风情渐老。", 
      "凤楼何处，画阑愁倚，天涯芳草。"
    ], 
    "rhythmic": "烛影摇红"
  }, 
  {
    "author": "某两地", 
    "paragraphs": [
      "为爱金陵佳丽。", 
      "乃分符来此。", 
      "拥麾忽又向淮东，便咫尺、人千里。", 
      "画鼓一声催起。", 
      "邦内人齐跪。", 
      "江山有兴我重来，斟别酒、休辞泪。"
    ], 
    "rhythmic": "失调名"
  }, 
  {
    "author": "王采", 
    "paragraphs": [
      "雪里东风未过江。", 
      "陇头先折一枝芳。", 
      "如今疏影照溪塘。", 
      "北客乍惊无绿叶，东君应笑不红妆。", 
      "玉真爱著淡衣裳。"
    ], 
    "rhythmic": "浣溪沙"
  }, 
  {
    "author": "王采", 
    "paragraphs": [
      "日月无根天不老。", 
      "浮生总被消磨了。", 
      "陌上红尘常扰扰。", 
      "昏复晓。", 
      "一场大梦谁先觉。", 
      "雒水东流山四绕。", 
      "路傍几个新华表。", 
      "见说在时官职好。", 
      "争信道。", 
      "冷烟寒雨埋荒草。"
    ], 
    "rhythmic": "渔家傲"
  }, 
  {
    "author": "王采", 
    "paragraphs": [
      "扇影轻摇一线香。", 
      "斜红匀过晚来妆。", 
      "娇多无事做凄凉。", 
      "借问谁教春易老，几时能勾夜何长。", 
      "旧欢新恨总思量。"
    ], 
    "rhythmic": "浣溪沙"
  }, 
  {
    "author": "王采", 
    "paragraphs": [
      "珠箔随檐一桁垂。", 
      "绣屏遮枕四边移。", 
      "春归人懒日迟迟。", 
      "旧事只将云入梦，新欢重借月为期。", 
      "晚来花动隔墙枝。"
    ], 
    "rhythmic": "浣溪沙"
  }, 
  {
    "author": "王采", 
    "paragraphs": [
      "秋闺思入江南远。", 
      "帘幕低垂闲不卷。", 
      "玉珂声断晓屏空，好梦惊回还起懒。", 
      "风轻只觉香烟短。", 
      "阴重不知天色晚。", 
      "隔窗人语趁朝归，旋整宿妆匀睡脸。"
    ], 
    "rhythmic": "玉楼春"
  }, 
  {
    "author": "王采", 
    "paragraphs": [
      "绣屏晓梦鸳鸯侣。", 
      "可惜夜来欢聚取。", 
      "几声低语记曾闻，一段新愁看乍觑。", 
      "繁红洗尽胭脂雨。", 
      "春被杨花勾引去。", 
      "多情只有旧时香，衣上经年留得住。"
    ], 
    "rhythmic": "玉楼春"
  }, 
  {
    "author": "王采", 
    "paragraphs": [
      "燕子来时春未老。", 
      "红蜡团枝，费尽东君巧。", 
      "烟雨弄晴芳意恼。", 
      "雨馀特地残妆好。", 
      "斜倚青楼临远道。", 
      "不管傍人，密共东君笑。", 
      "都见娇多情不少。", 
      "丹青传得倾城貌。"
    ], 
    "rhythmic": "蝶恋花"
  }, 
  {
    "author": "王采", 
    "paragraphs": [
      "濯锦江头春欲暮。", 
      "枝上繁红，着意留春住。", 
      "只恐东君嫌面素。", 
      "新妆剩把胭脂傅。", 
      "晓梦惊寒初过雨。", 
      "寂寞珠帘，问有馀花否。", 
      "怅望草堂无一语。", 
      "丹青传得凝情处。"
    ], 
    "rhythmic": "蝶恋花"
  }, 
  {
    "author": "王采", 
    "paragraphs": [
      "艳娇春春婉娩。", 
      "雨惜风饶，学得宫妆浅。", 
      "爱把绿眉都不展。", 
      "无言脉脉情何限。", 
      "花下当时红粉面。", 
      "准拟新年，都向花前见。", 
      "争奈武陵人易散。", 
      "丹青传得闺中怨。"
    ], 
    "rhythmic": "蝶恋花"
  }, 
  {
    "author": "王采", 
    "paragraphs": [
      "镂雪成花檀作蕊。", 
      "爱伴秋千，摇曳东风里。", 
      "翠袖年年寒食泪。", 
      "为伊牵惹愁无际。", 
      "幽艳偏宜春雨细。", 
      "红粉阑干，有个人相似。", 
      "钿合金钗谁与寄。", 
      "丹青传得凄凉意。"
    ], 
    "rhythmic": "蝶恋花"
  }, 
  {
    "author": "王采", 
    "paragraphs": [
      "晕绿抽芽新叶斗。", 
      "掩映娇红，脉脉群芳後。", 
      "京兆画眉樊素口。", 
      "风姿别是闺房秀。", 
      "新篆题诗霜实就。", 
      "换得琼琚，心事偏长久。", 
      "应是春来初觉有。", 
      "丹青传得厌厌瘦。"
    ], 
    "rhythmic": "蝶恋花"
  }, 
  {
    "author": "王采", 
    "paragraphs": [
      "花为年年春易改。", 
      "待放柔条，系取长春在。", 
      "宫样妆成还可爱。", 
      "鬓边斜作拖枝戴。", 
      "每到无情风雨大。", 
      "检点群芳，却是深丛耐。", 
      "摇曳绿萝金缕带。", 
      "丹青传得妖娆态。"
    ], 
    "rhythmic": "蝶恋花"
  }, 
  {
    "author": "周纯", 
    "paragraphs": [
      "江南春信，望断人千里。", 
      "魂梦入花枝，染相思、同心并蒂。", 
      "鸳鸯名字，赢得一双双，无限意。", 
      "凝烟水。", 
      "念远教谁寄。", 
      "毫端写兴，莫把丹青拟。", 
      "墨客要卿卿，想临池、等闲梳洗。", 
      "香衣黯淡，元不涴缁尘，怜缟袂。", 
      "东风里。", 
      "只恐于飞起。"
    ], 
    "rhythmic": "蓦山溪"
  }, 
  {
    "author": "周纯", 
    "paragraphs": [
      "脂泽休施，铅华不御，自然林下真风。", 
      "欲窥馀韵，何处问仙踪。", 
      "路厌横桥夜雪，看暗淡、残月朦胧。", 
      "无言处，丹青莫拟，谁寄染毫工。", 
      "遥通。", 
      "尘外信，寒生墨晕，依约形容。", 
      "似疏疏斜影，蘸水摇空。", 
      "收入云窗雾箔，春不老、芳意无穷。", 
      "梨花雨，飘零尽也，难入梦魂中。"
    ], 
    "rhythmic": "满庭霜・满庭芳"
  }, 
  {
    "author": "周纯", 
    "paragraphs": [
      "梅花韵似才人面。", 
      "为伊写在春风扇。", 
      "人面似花妍。", 
      "花应不解言。", 
      "在手微风动。", 
      "勾引相思梦。", 
      "莫用插酴醾。", 
      "酴醾羞见伊。"
    ], 
    "rhythmic": "菩萨蛮"
  }, 
  {
    "author": "周纯", 
    "paragraphs": [
      "一痕月色挂帘栊。", 
      "梅影斜斜小院中。", 
      "狂醉有心窥粉面，梦魂无处避香风。", 
      "愁来梦楚三千里，人在巫山十二重。", 
      "咫尺蓝桥无处问，玉萧声断楚山空。"
    ], 
    "rhythmic": "瑞鹧鸪"
  }, 
  {
    "author": "曹希蕴", 
    "paragraphs": [
      "零落不因春雨，吹嘘何假东风。", 
      "纱窗一点自然红。", 
      "费尽工夫怎种。", 
      "有艳难寻腻粉，无香不惹游蜂。", 
      "更阑人静画堂中。", 
      "相伴玉人春梦。"
    ], 
    "rhythmic": "西江月"
  }, 
  {
    "author": "曹希蕴", 
    "paragraphs": [
      "解遣愁人，能添喜气。", 
      "些儿好事先施力。", 
      "画堂深处伴妖娆，绛纱笼里丹砂赤。", 
      "有艳难留，无根怎觅。", 
      "几回不忍轻轻别。", 
      "玉人曾向耳边言，花有信、人无的。"
    ], 
    "rhythmic": "踏莎行"
  }, 
  {
    "author": "廖刚", 
    "paragraphs": [
      "无诸好，方面镇全闽。", 
      "千骑泛云归洞府，三山明玉外风尘。", 
      "依约是蓬瀛。", 
      "贤刺史，龙虎檀香名。", 
      "金花已传当日梦，锦衣聊慰故乡情。", 
      "和气万家春。"
    ], 
    "rhythmic": "望江南・忆江南"
  }, 
  {
    "author": "廖刚", 
    "paragraphs": [
      "无诸好，金地遍重城。", 
      "乌石亭危千嶂合，荔枝楼暖百花明。", 
      "十里暮潮平。", 
      "贤刺史，来暮相欢迎。", 
      "终向凤池朝紫极，暂依猿洞驻朱轮。", 
      "风月锦堂春。"
    ], 
    "rhythmic": "望江南・忆江南"
  }, 
  {
    "author": "廖刚", 
    "paragraphs": [
      "雨霁烟波阔，雁度陇云愁。", 
      "西风庭院不胜秋。", 
      "桂华光满，偏照最高楼。", 
      "东山携妓约，故人千里，夜来为舣仙舟。", 
      "明眸皓齿，歌舞总名流。", 
      "恼人情态物中忧。", 
      "阳春一曲，谁把万金酬。", 
      "便好拚沈醉，此夕姮娥，共须著意攀留。"
    ], 
    "rhythmic": "满路花・促拍满路花"
  }, 
  {
    "author": "廖刚", 
    "paragraphs": [
      "柯山瑞，云路玉桥横。", 
      "六月天香琼蕊秀，千年人瑞昂星明。", 
      "风露湿麒麟。", 
      "廊庙器，冰雪照精神。", 
      "妙世文章凌贾马，致君事业富姬衡。", 
      "松桧倚青青。"
    ], 
    "rhythmic": "望江南・忆江南"
  }, 
  {
    "author": "廖刚", 
    "paragraphs": [
      "蓬山晓，龟鹤倚芝庭。", 
      "云覆宝熏迷舞凤，玉扶琼液荐文星。", 
      "棠荫署风清。", 
      "人尽道，天遣瑞升平。", 
      "九万鹏程才振翼，八千椿寿恰逢春。", 
      "貂衮瞩公荣。"
    ], 
    "rhythmic": "望江南・忆江南"
  }, 
  {
    "author": "廖刚", 
    "paragraphs": [
      "月桥风槛水边居。", 
      "画楼三鼓初。", 
      "草堂收拾读闲书。", 
      "起看清夜徂。", 
      "闲想像，尽踌躇。", 
      "玉牌金字铺。", 
      "梦昏纵有也成虚。", 
      "那堪和梦无。"
    ], 
    "rhythmic": "阮郎归"
  }, 
  {
    "author": "廖刚", 
    "paragraphs": [
      "论长校短，总是非闲誉。", 
      "光景百年中，似难留、长江东去。", 
      "随缘游戏，触□寄高情，西楼月，北窗风，鹆尊前舞。", 
      "故人襟韵，千里心相许。", 
      "飞骑趁花时，正名园、揉风洗雨。", 
      "玻璃潋滟，聊共醉红裙，阳春曲，碧云词，慷慨怀千古。"
    ], 
    "rhythmic": "蓦山溪", 
    "tags": [
      "长江"
    ]
  }, 
  {
    "author": "赵鼎臣", 
    "paragraphs": [
      "旧游何处，记金汤形胜，蓬瀛佳丽。", 
      "渌水芙蓉，元帅与宾僚，风流济济。", 
      "万柳庭边，雅歌堂上，醉倒春风里。", 
      "十年一梦，觉来烟水千里。", 
      "惆怅送子重游，南楼依旧不，朱阑谁倚。", 
      "要识当时，惟是有明月，曾陪珠履。", 
      "量减杯中，雪添头上，甚矣吾衰矣。", 
      "酒徒相问，为言憔悴如此。"
    ], 
    "rhythmic": "念奴娇"
  }, 
  {
    "author": "韩嘉彦", 
    "paragraphs": [
      "杏香消散尽，须知自昔，都门春早。", 
      "燕子来时，绣陌乱铺芳草。", 
      "蕙圃妖桃过雨，弄笑脸、红筛碧沼。", 
      "深院悄。", 
      "绿杨巷陌，莺声争巧。", 
      "早是赋得多情，更遇酒临花，镇辜欢笑。", 
      "数曲阑干，故国谩劳凝眺。", 
      "汉外微云尽处，乱峰锁、一杆修竹。", 
      "间琅玕，东风泪零多少。"
    ], 
    "rhythmic": "玉漏迟"
  }, 
  {
    "author": "谢", 
    "paragraphs": [
      "月胧星淡，南飞乌鹊，暗数秋期天上。", 
      "锦楼不到野人家，但门外、清流叠嶂。", 
      "一杯相属，佳人何在，不见绕粱清唱。", 
      "人间平地亦崎岖，叹银汉、何曾风浪。"
    ], 
    "rhythmic": "鹊桥仙"
  }, 
  {
    "author": "谢", 
    "paragraphs": [
      "雪消新洗寒林碧。", 
      "华堂向晚开瑶席。", 
      "一曲杜韦娘。", 
      "有人空断肠。", 
      "谪仙同夜宴。", 
      "晓即归程远。", 
      "莫放酒尊空。", 
      "主人陈孟公。"
    ], 
    "rhythmic": "菩萨蛮"
  }, 
  {
    "author": "谢", 
    "paragraphs": [
      "相思一夜庭花发。", 
      "窗前忽认生尘袜。", 
      "晓起艳寒妆。", 
      "雪肌生暗香。", 
      "佳人纤手摘。", 
      "手与花同色。", 
      "插鬓有谁宜。", 
      "惟应潘玉儿。"
    ], 
    "rhythmic": "菩萨蛮"
  }, 
  {
    "author": "谢", 
    "paragraphs": [
      "情亲难语离，且尽玻璃盏。", 
      "双鲤有来时，莫使音书缓。", 
      "征骖去若飞，不道家山远。", 
      "相见小冯君，笑语迎归雁。"
    ], 
    "rhythmic": "生查子"
  }, 
  {
    "author": "谢", 
    "paragraphs": [
      "人似已圆孤月。", 
      "心似丁香百结。", 
      "不见谪仙人，孤负梅花时节。", 
      "愁绝。", 
      "愁绝。", 
      "江上落英如雪。"
    ], 
    "rhythmic": "如梦令"
  }, 
  {
    "author": "谢", 
    "paragraphs": [
      "柳絮随风散漫飞。", 
      "檐冰成柱粟生肌。", 
      "力排寒气赖金卮。", 
      "赋丽谁为梁苑客，调高难和郢中词。", 
      "且烦呵笔写乌丝。"
    ], 
    "rhythmic": "浣溪沙"
  }, 
  {
    "author": "谢", 
    "paragraphs": [
      "景阳楼上钟声晓。", 
      "半面啼妆匀未了。", 
      "斜月纷纷。", 
      "斜影幽香暗断魂。", 
      "玉颜应在昭阳殿。", 
      "却向前村深夜见。", 
      "冰雪肌肤。", 
      "还有斑斑雪点无。"
    ], 
    "rhythmic": "偷声木兰花"
  }, 
  {
    "author": "谢", 
    "paragraphs": [
      "望晴峰染黛，暮霭澄空，碧天银汉。", 
      "圆镜高飞，又一年秋半。", 
      "皓色谁同，归心暗折，听唳云孤雁。", 
      "问月停杯，锦袍何处，一尊无伴。", 
      "好在南邻，诗盟酒社，刻烛争成，引觞愁缓。", 
      "今夕楼中，继阿连清玩。", 
      "饮剧狂歌，歌终起舞，醉冷光凌乱。", 
      "乐事难穷，疏星易晓，又成浩叹。"
    ], 
    "rhythmic": "醉蓬莱"
  }, 
  {
    "author": "谢", 
    "paragraphs": [
      "江边一树。", 
      "愁绝黄昏谁与度。", 
      "琪树琼枝。", 
      "不受雄蜂取次欺。", 
      "风前望处。", 
      "直恐乘风吹得去。", 
      "能动诗情。", 
      "故与诗人独目成。"
    ], 
    "rhythmic": "减字木兰花"
  }, 
  {
    "author": "谢", 
    "paragraphs": [
      "寻常三五。", 
      "坐待丹山飞玉兔。", 
      "试问常娥。", 
      "底事清光此夜多。", 
      "尊空客满。", 
      "纵有鹔鹴无处换。", 
      "不倒金荷。", 
      "可奈金波潋滟何。"
    ], 
    "rhythmic": "减字木兰花"
  }, 
  {
    "author": "谢", 
    "paragraphs": [
      "风篁度曲。", 
      "倦倚银屏初睡足。", 
      "清簟疏帘。", 
      "金鸭香销懒更添。", 
      "纤纤露玉。", 
      "风雹纵横飞钿局。", 
      "颦敛双蛾。", 
      "凝伫无言密意多。"
    ], 
    "rhythmic": "减字木兰花"
  }, 
  {
    "author": "谢", 
    "paragraphs": [
      "金钗尽醉何须伴。", 
      "萸糁浮杯乱。", 
      "黄花香返岭梅魂。", 
      "好把一枝斜插、向乌云。", 
      "坡词欲唱无人会。", 
      "桃叶知何在。", 
      "与君同咏一联诗。", 
      "但道老来能趁、菊花时。"
    ], 
    "rhythmic": "虞美人"
  }, 
  {
    "author": "谢", 
    "paragraphs": [
      "人间离合常相半。", 
      "璧月宁长满。", 
      "九秋风露又方阑。", 
      "何日小窗相对、话悲欢。", 
      "月华临夜宜人醉。", 
      "老去嗟颜悴。", 
      "君如玉树照清空。", 
      "况有凝之道蕴、一尊同。"
    ], 
    "rhythmic": "虞美人"
  }, 
  {
    "author": "谢", 
    "paragraphs": [
      "一水盈盈牛与女。", 
      "目送经年，脉脉无由语。", 
      "後夜鹊桥知暗度。", 
      "持杯乞与开愁绪。", 
      "君似庾郎愁几许。", 
      "万斛愁生，更作征人去。", 
      "留定征鞍君且住。", 
      "人间岂有无愁处。"
    ], 
    "rhythmic": "蝶恋花"
  }, 
  {
    "author": "谢", 
    "paragraphs": [
      "牛女心期与目成。", 
      "弥弥脉脉得盈盈。", 
      "今夕银河凭鹊度。", 
      "相遇。", 
      "玉钩新吐照云屏。", 
      "行旆雍容留宴语。", 
      "将暮。", 
      "方携珠袖到山亭。", 
      "寂寞江天正云雾。", 
      "回顾。", 
      "不应中有少微星。"
    ], 
    "rhythmic": "定风波"
  }, 
  {
    "author": "谢", 
    "paragraphs": [
      "破瓜年纪柳腰身。", 
      "懒精神。", 
      "带羞瞋。", 
      "手把江梅，冰雪斗清新。", 
      "不向鸦儿飞处著。", 
      "留乞与，眼中人。", 
      "水精船里酒粼粼。", 
      "皱香茵。", 
      "驻行云。", 
      "舞罢歌馀，花困不胜春。", 
      "问著些儿心底事，才靥笑，又眉颦。"
    ], 
    "rhythmic": "江神子・江城子"
  }, 
  {
    "author": "谢", 
    "paragraphs": [
      "绿云影里，把明霞、织就千重文绣。", 
      "紫腻红骄扶不起，好是未开时候。", 
      "半怯新寒，半宜晴色，养得胭脂透。", 
      "小亭人静。", 
      "嫩莺啼破清昼。", 
      "犹记携手芳阴，一枝斜带艳，娇波双秀。", 
      "小语轻怜花总见，争得似花长久。", 
      "醉浅休归，夜深同睡，明月还相守。", 
      "免叫春去，断肠空叹诗瘦。"
    ], 
    "rhythmic": "念奴娇"
  }, 
  {
    "author": "沈蔚", 
    "paragraphs": [
      "柳与堤回，桥随波转，望中如在蓬莱。", 
      "水禽高下，烟雾敛还开。", 
      "认是仙翁住处，都不见、一点尘埃。", 
      "壶天晚，清寒带雪，光景自徘徊。", 
      "高才。", 
      "廊庙手，当年平步，直到尧阶。", 
      "况今朝调鼎，尤待盐梅。", 
      "只恐身闲不久，难留恋、花月楼台。", 
      "看新岁，春风且送，五马过江来。"
    ], 
    "rhythmic": "满庭芳"
  }, 
  {
    "author": "沈蔚", 
    "paragraphs": [
      "雪底寻梅，冰痕观水，晚来天气尤寒。", 
      "渐闻歌笑，轻暖发春妍。", 
      "赏尽十洲新景，依稀见、三岛风烟。", 
      "判深夜，一年月色，只是这般圆。", 
      "熙然。", 
      "千里地，何妨载酒，频上湖船。", 
      "况坐中高客，不日朝天。", 
      "须信人间好处，没个事、胜得尊前。", 
      "东风近，侵寻桃李，别做醉夤缘。"
    ], 
    "rhythmic": "满庭芳"
  }, 
  {
    "author": "沈蔚", 
    "paragraphs": [
      "疏木藏钟，轻烟笼角，几家帘幕灯光。", 
      "暮砧声断，空壁锁寒蜇。", 
      "入袂西风阵阵，彻醉骨、都不胜凉。", 
      "栏干外，依稀嫩竹，月色冷如霜。", 
      "仙乡。", 
      "何处是，云深路杳，不念刘郎。", 
      "但画桥流水，依旧垂杨。", 
      "要见时时便是，一向价、只作寻常。", 
      "争知道，愁肠泪眼，独自个重阳。"
    ], 
    "rhythmic": "满庭芳"
  }, 
  {
    "author": "沈蔚", 
    "paragraphs": [
      "过尽清明三月雨，东风才到溪滨。", 
      "画工传得已非真。", 
      "青君著意处，桃李未为伦。", 
      "倚槛盈盈如欲语，就中拈足花神。", 
      "自然亭馆一番新。", 
      "从今观绝品，不独洛阳人。"
    ], 
    "rhythmic": "临江仙"
  }, 
  {
    "author": "沈蔚", 
    "paragraphs": [
      "旧追游处，思前事、俨如昔。", 
      "过尽莺花，横雨暴风初息。", 
      "杏子枝头，又自然、别是般天色。", 
      "好傍垂杨，系画船桥侧。", 
      "小欢幽会，一霎时、光景也堪惜。", 
      "对酒当歌，故人情分难觅。", 
      "水远山长，不成空相忆。", 
      "这归去重来，又却是、几时来得。"
    ], 
    "rhythmic": "梦玉人引"
  }, 
  {
    "author": "沈蔚", 
    "paragraphs": [
      "想伊不住。", 
      "船在蓝桥路。", 
      "别语未甘听，更拟问、而今是去。", 
      "门前杨柳，几日转西风，将行色，欲留心，忽忽城头鼓。", 
      "一番幽会，只觉添愁绪。", 
      "邂逅却相逢。", 
      "又还有、此时欢否。", 
      "临岐把酒，莫惜十分斟，尊前月，月中人，明夜知何处。"
    ], 
    "rhythmic": "蓦山溪"
  }, 
  {
    "author": "沈蔚", 
    "paragraphs": [
      "别酒初醒。", 
      "似一番梦觉，屈指堪惊。", 
      "犹疑送消寄息，遇著人听。", 
      "当初唤作，据眼前、略略看承。", 
      "及去了，从头想伊，心下始觉宁宁。", 
      "黄昏画角重城。", 
      "更伤高念远，怀抱何胜。", 
      "良时好景，算来半为愁生。", 
      "幽期暂阻，便就中、月白风清。", 
      "千万计，年年断除不得，是这些情。"
    ], 
    "rhythmic": "汉宫春"
  }, 
  {
    "author": "沈蔚", 
    "paragraphs": [
      "今年早觉花信蹉。", 
      "想芳心、未应误我。", 
      "一月小径几回过。", 
      "始朝来寻见，雪痕微破。", 
      "眼前大抵情无那。", 
      "好景色、只消些个。", 
      "春风烂熳却且可。", 
      "是而今、枝上一朵两朵。"
    ], 
    "rhythmic": "寻梅"
  }, 
  {
    "author": "沈蔚", 
    "paragraphs": [
      "日过重帘未卷。", 
      "袅袅欲残香线。", 
      "午醉却醒来，柳外一声莺啭。", 
      "不见。", 
      "不见。", 
      "门掩落花深院。"
    ], 
    "rhythmic": "不见・如梦令"
  }, 
  {
    "author": "沈蔚", 
    "paragraphs": [
      "回首芜城旧苑。", 
      "还是绿深红浅。", 
      "春意已无多，斜日满帘飞燕。", 
      "不见。", 
      "不见。", 
      "花上雨来风转。"
    ], 
    "rhythmic": "不见・如梦令"
  }, 
  {
    "author": "沈蔚", 
    "paragraphs": [
      "深深院宇小池塘。", 
      "一径碧梧长。", 
      "青春又归何处，新笋绿成行。", 
      "多少事，恼人肠。", 
      "懒思量。", 
      "香消一炷，睡起霎时，日过东窗。"
    ], 
    "rhythmic": "诉衷情"
  }, 
  {
    "author": "沈蔚", 
    "paragraphs": [
      "相逢无处无尊酒。", 
      "尊前未必皆朋旧。", 
      "酒到任教倾。", 
      "莫思今夜醒。", 
      "明朝相别後。", 
      "江上空回首。", 
      "欲去不胜情。", 
      "为君歌数声。"
    ], 
    "rhythmic": "菩萨・菩萨蛮"
  }, 
  {
    "author": "沈蔚", 
    "paragraphs": [
      "春城迤逦层阴绕。", 
      "青梅竞弄枝头小。", 
      "江色雨和烟。", 
      "行人江那边。", 
      "好花都过了。", 
      "满地空芳草。", 
      "落日醉醒闲。", 
      "一春无此寒。"
    ], 
    "rhythmic": "菩萨・菩萨蛮"
  }, 
  {
    "author": "沈蔚", 
    "paragraphs": [
      "花过园林清荫浓。", 
      "琅玕新脱笋，绿丛丛。", 
      "雨声只在小池东。", 
      "闲敧枕，直面芰荷风。", 
      "长日敞帘栊。", 
      "轻尘飞不到，画堂空。", 
      "一尊今夜与谁同。", 
      "人如玉，相对月明中。"
    ], 
    "rhythmic": "小重山"
  }, 
  {
    "author": "沈蔚", 
    "paragraphs": [
      "溪上清明初过雨。", 
      "春色无多，叶底花如许。", 
      "轻暖时闻燕双语。", 
      "等闲飞入谁家去。", 
      "短墙东畔新朱户。", 
      "前日花前，把酒人何处。", 
      "仿佛桥边船上路。", 
      "绿杨风里黄昏鼓。"
    ], 
    "rhythmic": "转调蝶恋花・蝶恋花"
  }, 
  {
    "author": "沈蔚", 
    "paragraphs": [
      "渐近朱门香夹道。", 
      "一片笙歌，依约楼台杪。", 
      "野色和烟满芳草。", 
      "溪光曲曲山回抱。", 
      "物华不逐人间老。", 
      "日日春风，在处花枝好。", 
      "莫恨云深路难到。", 
      "刘郎可惜归来早。"
    ], 
    "rhythmic": "转调蝶恋花・蝶恋花"
  }, 
  {
    "author": "沈蔚", 
    "paragraphs": [
      "景物因人成胜概。", 
      "满目更无尘可碍。", 
      "等闲帘幕小栏干，衣未解。", 
      "心先快。", 
      "明月清风如有待。", 
      "谁信门前车马隘。", 
      "别是人间闲世界。", 
      "坐中无物不清凉，山一带。", 
      "水一派。", 
      "流水白云长自在。"
    ], 
    "rhythmic": "天仙子"
  }, 
  {
    "author": "沈蔚", 
    "paragraphs": [
      "梅英弄粉。", 
      "尚浅寒、腊雪消未尽。", 
      "布彩箔、层楼高下，灯火万点，金莲相照映。", 
      "香径纵横，听画鼓、声声随步紧。", 
      "渐霄汉无云，月华如水，夜久露清风迅。", 
      "轻车趁马，微尘杂雾，带晓色、绮罗生润。", 
      "花阴下、瞥见仍回，但时闻、笑音中香阵阵。", 
      "奈酒阑人困。", 
      "残漏里、年年馀恨。", 
      "归来沈醉何处，一片笙歌又近。"
    ], 
    "rhythmic": "倾杯・倾杯乐"
  }, 
  {
    "author": "沈蔚", 
    "paragraphs": [
      "城上鸦啼斗转。", 
      "渐渐玉壶冰满。", 
      "月淡寒梅，清香来小院。", 
      "谁遣鸾笺写怨。", 
      "翻锦字、叠叠如愁卷。", 
      "梦破胡笳，江南烟树远。"
    ], 
    "rhythmic": "清商怨"
  }, 
  {
    "author": "沈蔚", 
    "paragraphs": [
      "微含清露真珠滴。", 
      "怯晓寒脉脉。", 
      "秉烛倚雕栏，今日尊前，尽是多情客。", 
      "从来应与春相得。", 
      "有动人标格。", 
      "半笑倚春风，醉脸生红，不是胭脂色。"
    ], 
    "rhythmic": "醉花阴"
  }, 
  {
    "author": "沈蔚", 
    "paragraphs": [
      "相将初下蕊珠殿。", 
      "似醉粉、生香未遍。", 
      "爱惜娇心春不管。", 
      "被东风、赚开一半。", 
      "中黄宫里赐仙衣，斗浅深、妆成笑面。", 
      "放出妖娆难系管。", 
      "笑东君、自家肠断。"
    ], 
    "rhythmic": "柳摇金・思归乐"
  }, 
  {
    "author": "沈蔚", 
    "paragraphs": [
      "楚天来驾春相送。", 
      "半醉侧、花冠重。", 
      "瑶台清宴，群仙戏手，剪出彩衣犹动。", 
      "谁拂瑶琴巧弄。", 
      "舞丹山、三千雏凤。", 
      "艳冶轻盈放纵。", 
      "倚东风、从来遍宠。", 
      "桃花溪上，相思未断，愁掩五云真洞。", 
      "算曾揖、飞鸾双控。", 
      "等闲入、襄王春梦。"
    ], 
    "rhythmic": "柳初新"
  }, 
  {
    "author": "唐庚", 
    "paragraphs": [
      "平生不会敛眉头。", 
      "诸事等闲休。", 
      "元来却到愁处，须著与他愁。", 
      "残照外，大江流。", 
      "去悠悠。", 
      "风悲兰杜，烟淡沧浪，何处扁舟。"
    ], 
    "rhythmic": "诉衷情"
  }, 
  {
    "author": "惠洪", 
    "paragraphs": [
      "南涧茶香笑语新。", 
      "西州春涨小舟横。", 
      "困顿人归烂熳晴。", 
      "天迥游丝长百尺，日高飞絮满重城。", 
      "一番花信近清明。"
    ], 
    "rhythmic": "浣溪沙"
  }, 
  {
    "author": "惠洪", 
    "paragraphs": [
      "日暮江空船自流。", 
      "谁家院落近沧洲。", 
      "一枝闲暇出墙头。", 
      "数朵幽香和月暗，十分归意为春留。", 
      "风撩片片是闲愁。"
    ], 
    "rhythmic": "浣溪沙"
  }, 
  {
    "author": "惠洪", 
    "paragraphs": [
      "玉带云袍童顶露。", 
      "一生笑傲知何故。", 
      "万里归来方旦暮。", 
      "休疑虑。", 
      "大千捏在豪端聚。", 
      "不解犁田分亩步。", 
      "却能对客鸣花鼓。", 
      "忽共老安相耳语。", 
      "还推去。", 
      "莫来拦我球门路。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "不怕石头行路滑。", 
      "归来那爱驹儿踏。", 
      "言下百骸俱拨撒。", 
      "无剩法。", 
      "灵然昼夜光通达。", 
      "古寺天寒还恶发。", 
      "夜将木佛齐烧杀。", 
      "炙背横眠真快活。", 
      "憨抹挞。", 
      "从教院主无须发。"
    ], 
    "rhythmic": "渔父词・渔父"
  }
]