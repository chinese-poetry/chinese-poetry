[
  {
    "author": "吴文英", 
    "paragraphs": [
      "碧澹山姿，暮寒愁沁歌眉浅。", 
      "障泥南陌润轻酥，灯火深深院。", 
      "入夜笙歌渐暖。", 
      "彩旗翻、宜男舞遍。", 
      "恣游不怕，素袜尘生，行裙红溅。", 
      "银烛笼纱，翠屏不照残梅怨。", 
      "洗妆清靥湿春风，宜带啼痕看。", 
      "楚梦留情未散。", 
      "素娥愁、天深信远。", 
      "晓窗移枕，酒困香残，春阴帘卷。"
    ], 
    "rhythmic": "烛影摇红"
  }, 
  {
    "author": "吴文英", 
    "paragraphs": [
      "天桂飞香，御花簇座千秋宴。", 
      "笑从王母摘仙桃，琼醴双金盏。", 
      "掌上龙珠照眼。", 
      "映萝图、星晖海润。", 
      "浮槎远到，水浅蓬莱，秋明河汉。", 
      "宝月将弦，晚钩斜挂西帘卷。", 
      "未须十日便中秋，争看清光满。", 
      "净洗红尘障面。", 
      "贺朝霖、催班正殿。", 
      "喜回天上，紫府开筵，瑶池宣劝。"
    ], 
    "rhythmic": "烛影摇红"
  }, 
  {
    "author": "吴文英", 
    "paragraphs": [
      "莓锁虹梁，稽山祠下当时见。", 
      "横斜无分照溪光，珠网空凝遍。", 
      "姑射青春对面。", 
      "驾飞虬、罗浮路远。", 
      "千年春在，新月苔池，黄昏山馆。", 
      "花满河阳，为君羞褪晨妆茜。", 
      "云根直下是银河，客老秋槎变。", 
      "雨外红铅洗断。", 
      "又晴匣、惊飞暮管。", 
      "倚阑祗怕，弄水鳞生，乘东风便。"
    ], 
    "rhythmic": "烛影摇红"
  }, 
  {
    "author": "吴文英", 
    "paragraphs": [
      "秋入灯花，夜深檐影琵琶语。", 
      "越娥青镜洗红埃，山斗秦眉妩。", 
      "相问金茸翠亩。", 
      "认城阴、春耕旧处。", 
      "晚春相应，新稻炊香，疏烟林莽。", 
      "清磬风前，海沈宿袅芙蓉炷。", 
      "阿香秋梦起娇啼，玉女传幽素。", 
      "人驾梅槎未渡。", 
      "试梧桐、聊分宴俎。", 
      "采菱别调，留取蓬莱，霎时云住。"
    ], 
    "rhythmic": "烛影摇红"
  }, 
  {
    "author": "吴文英", 
    "paragraphs": [
      "东风未起，花上纤尘无影。", 
      "峭云湿，凝酥深坞，乍洗梅清。", 
      "钓卷愁丝，冷浮虹气海空明。", 
      "若耶门闭，扁舟去懒，客思鸥轻。", 
      "几度问春，倡红冶翠，空媚阴晴。", 
      "看真色、千岩一素，天澹无情。", 
      "醒眼重开，玉钩帘外晓峰青。", 
      "相扶轻醉，越王台上，更最高层。"
    ], 
    "rhythmic": "丑奴儿慢・采桑子慢"
  }, 
  {
    "author": "吴文英", 
    "paragraphs": [
      "空乍敛，波影帘花晴乱。", 
      "正西子、梳妆楼上，镜舞青鸾。", 
      "润逼风襟，满湖山色入阑干。", 
      "天虚鸣籁，云多易雨，长带秋寒。", 
      "遥望翠凹，隔江时见，越女低鬟。", 
      "算堪羡、烟沙白鹭，暮往朝远。", 
      "歌管重城，醉花春梦半香残。", 
      "乘杯对影，云海人闲。"
    ], 
    "rhythmic": "丑奴儿慢・采桑子慢"
  }, 
  {
    "author": "吴文英", 
    "paragraphs": [
      "紫骝嘶冻草，晓云锁、岫眉颦。", 
      "正蕙雪初销，松腰玉瘦，憔悴真真。", 
      "轻藜渐穿险磴，步荒苔、犹认瘗花痕。", 
      "千古兴亡旧恨，半丘残日孤云。", 
      "开尊。", 
      "重吊吴魂。", 
      "岚翠冷、洗微醺。", 
      "问几曾夜宿，月明起看，剑水星纹。", 
      "登临总成去客，更软红、先有探芳人。", 
      "回首沧波故苑，落梅烟雨黄昏。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "步层丘翠莽，□□处、更春寒。", 
      "渐晚色催阴，风花弄雨，愁起阑干。", 
      "惊翰。", 
      "带云去杳，任红尘、一片落人间。", 
      "青冢麒麟有恨，卧听箫鼓游山。", 
      "年年。", 
      "叶外花前。", 
      "腰艳楚、鬓成潘。", 
      "叹宝奁瘗久，青萍共化，裂石空磐。", 
      "尘缘。", 
      "酒沾粉污，问何人、从此濯清泉。", 
      "一笑掀髯付与，寒松瘦倚苍峦。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "送秋云万里，算舒卷、总何心。", 
      "叹路转羊肠，人营燕垒，霜满蓬簪。", 
      "愁侵。", 
      "庾尘满袖，便封侯、那羡汉淮阴。", 
      "一醉莼丝脍玉，忍教菊老松深。", 
      "离音。", 
      "又听西风，金井树、动秋吟。", 
      "向暮江目断，鸿飞渺渺，天色沈沈。", 
      "沾襟。", 
      "四弦夜语，问杨琼、往事到寒砧。", 
      "争似湖山岁晚，静梅香底同斟。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "酹清杯问水，惯曾见、几逢迎。", 
      "自越棹轻飞，秋莼归後，杞菊荒荆。", 
      "孤鸣。", 
      "舞鸥惯下，又渔歌、忽断晚烟生。", 
      "雪浪闲销钓石，冷枫频落江汀。", 
      "长亭。", 
      "春恨何穷，目易尽、酒微醒。", 
      "怅断魂西子，凌波去杳，环佩无声。", 
      "阴晴。", 
      "最无定处，被浮云、多翳镜华明。", 
      "向晓东风霁色，绿杨楼外山青。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "润寒梅细雨，卷灯火、暗尘香。", 
      "正万里胥涛，流花涨腻，春共东江。", 
      "云樯。", 
      "未传燕语，过罘、垂柳舞鹅黄。", 
      "留取行人系马，软红深处闻莺。", 
      "悠扬。", 
      "霁月清风，凝望久、山苍。", 
      "又紫箫一曲，还吹别调，楚际吴旁。", 
      "仙方。", 
      "袖中秘宝，遣蓬莱、弱水变飞霜。", 
      "寒食春城秀句，趁花飞入宫墙。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "指罘罳晓月，动凉信、又催归。", 
      "正玉涨松波，花穿画舫，无限红衣。", 
      "青丝。", 
      "傍桥浅系，问笛中、谁奏鹤南飞。", 
      "西子冰销冷处，素娥宝镜圆时。", 
      "清奇。", 
      "好借秋光，临水色、写瑶卮。", 
      "向醉中织就，天孙云锦，一杼新诗。", 
      "依稀。", 
      "数声禁漏，又东华、尘染帽檐缁。", 
      "争似西风小队，便乘鲈脍秋肥。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "几临流送远，渐荒落、旧邮亭。", 
      "念西子初来，当时望眼，啼雨难晴。", 
      "娉婷。", 
      "素亭共载，到越吟、翻调倚吴声。", 
      "得意东风去棹，怎怜会重离轻。", 
      "云零。", 
      "梦绕浮觞，流水畔、叙幽情。", 
      "恨赋笔分携，江山委秀，桃李荒荆。", 
      "经行。", 
      "问春在否，过汀洲、暗忆百花名。", 
      "莺缕争堪细折，御黄堤上重盟。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "凡尘流水。", 
      "正春在、绛阙瑶阶十二。", 
      "暖日明霞，天香盘锦，低映晓光梳洗。", 
      "故苑浣花沈恨，化作妖红斜紫。", 
      "困无力，倚阑干，还倩东风扶起。", 
      "公子。", 
      "留意处，罗盖牙签，一一花名字。", 
      "小扇翻歌，密围留客，云叶翠温罗绮。", 
      "艳波紫金杯重，人倚妆台微醉。", 
      "夜和露，翦残枝，点点花心清泪。"
    ], 
    "rhythmic": "喜迁莺"
  }, 
  {
    "author": "吴文英", 
    "paragraphs": [
      "烟空白鹭。", 
      "乍飞下、似呼行人相语。", 
      "细縠春波，微痕秋月，曾认片帆来去。", 
      "万顷素云遮断，十二红帘钩处。", 
      "黯愁远，向虹腰，时送斜阳凝伫。", 
      "轻许。", 
      "孤梦到，海上玑宫，玉冷深窗户。", 
      "遥指人间，隔江烟火，漠漠水荭摇暮。", 
      "看葺断矶残钓，替却珠歌雪舞。", 
      "吟未了，去匆匆，清晓一阑烟雨。"
    ], 
    "rhythmic": "喜迁莺"
  }, 
  {
    "author": "吴文英", 
    "paragraphs": [
      "江亭年暮。", 
      "趁飞雁、又听，数声柔橹。", 
      "蓝尾杯单，胶牙饧澹，重省旧时羁旅。", 
      "雪舞野梅篱落，寒拥渔家门户。", 
      "晚风峭，作初番花讯，春还知否。", 
      "何处。", 
      "围艳冶、红烛画堂，博簺良宵午。", 
      "谁念行人，愁先芳草，轻送年华如羽。", 
      "自剔短檠不睡，空索彩桃新句。", 
      "便归好，料鹅黄，已染西池千缕。"
    ], 
    "rhythmic": "喜迁莺"
  }, 
  {
    "author": "吴文英", 
    "paragraphs": [
      "冬分人别。", 
      "渡倦客晚潮，伤头俱雪。", 
      "雁影秋空，蝶情春荡，几处路穷车绝。", 
      "把酒共温寒夜，倚绣添慵时节。", 
      "又底事，对愁云江国，离心还折。", 
      "吴越。", 
      "重会面，点检旧吟，同看灯花结。", 
      "儿女相思，年华轻送，邻户断箫声噎。", 
      "待移杖藜雪後，犹怯蓬莱寒阔。", 
      "最起晚，任鸦林催晓，梅窗沈月。"
    ], 
    "rhythmic": "喜迁莺"
  }, 
  {
    "author": "吴文英", 
    "paragraphs": [
      "夜寒重。", 
      "见羽葆将迎，飞琼入梦。", 
      "整素妆归处，中宵按瑶凤。", 
      "舞春歌夜棠梨岸，月冷和云冻。", 
      "画船中、太白仙人，锦袍初拥。", 
      "应过语溪否，试笑挹中郎，还叩清弄。", 
      "粉黛湖山，欠携酒、共飞鞚。", 
      "洗杯时换铜觚水，待作梅花供。", 
      "问何时、带雨锄烟自种。"
    ], 
    "rhythmic": "探芳信"
  }, 
  {
    "author": "吴文英", 
    "paragraphs": [
      "暖风定。", 
      "正卖花吟春，去年曾听。", 
      "旋自洗幽兰，银瓶钓金井。", 
      "斗窗香暖悭留客，街鼓还催暝。", 
      "调雏莺、试遣深杯，唤将愁醒。", 
      "灯市又重整。", 
      "待醉勒游缰，缓穿斜径。", 
      "暗忆芳盟，绡帕泪犹凝。", 
      "吴宫十里吹笙路，桃李都羞靓。", 
      "绣帘人、怕惹飞梅翳镜。"
    ], 
    "rhythmic": "探芳信"
  }, 
  {
    "author": "吴文英", 
    "paragraphs": [
      "为春瘦。", 
      "更瘦如梅花，花应知否。", 
      "任枕函云坠，离怀半中酒。", 
      "雨声楼阁春寒里，寂寞收灯後。", 
      "甚年年、斗草心期，探花时候。", 
      "娇懒强拈绣。", 
      "暗背里相思，闲供晴昼。", 
      "玉合罗囊，兰膏渍红豆。", 
      "舞衣叠损金泥凤，妒折阑干柳。", 
      "几多愁、两点天涯远岫。"
    ], 
    "rhythmic": "探芳信"
  }, 
  {
    "author": "吴文英", 
    "paragraphs": [
      "转芳径。", 
      "见雾卷晴漪，鱼弄游影。", 
      "旋解缨濯翠，临流抚菱镜。", 
      "半林竹色花香处，意足多新咏。", 
      "试衣单、雁欲来时，旧寒才定。", 
      "门巷对深静。", 
      "但酒敌春浓，棋消日永。", 
      "旧曲猗兰，待留向、月中听。", 
      "藻池不通宫沟水，任泛流红冷。", 
      "小阑干、笑拍东风醉醒。"
    ], 
    "rhythmic": "探芳信"
  }, 
  {
    "author": "吴文英", 
    "paragraphs": [
      "探春到。", 
      "见彩花钗头，玉燕来早。", 
      "正紫龙眠重，明月弄清晓。", 
      "夜尘不浸银河水，金盎供新澡。", 
      "镇帷犀、护紧东风，秀藏芝草。", 
      "星斗粲怀抱。", 
      "问雾暖蓝田，玉长多少。", 
      "禁苑传香，柳边语、听莺报。", 
      "片云飞趁春潮去，红软长安道。", 
      "试回头、一点蓬莱翠小。"
    ], 
    "rhythmic": "探芳信"
  }, 
  {
    "author": "吴文英", 
    "paragraphs": [
      "蓝云笼晓，玉树悬秋，交加金钏霞枝。", 
      "人起昭阳，禁寒粉栗生肌。", 
      "浓香最无著处，渐冷香、风露成霏。", 
      "绣茵展，怕空阶惊坠，化作萤飞。", 
      "三十六宫愁重，问谁持金锸，和月都移。", 
      "掣锁西厢，清尊素手重携。", 
      "秋来鬓华多少，任乌纱醉压花低。", 
      "正摇落，叹淹留、客又未归。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "云深山坞，烟冷江皋，人生未易相逢。", 
      "一笑灯前，钗行两两春容。", 
      "清芳夜争真态，引生香、撩乱东风。", 
      "探花手，与安排金屋，懊恼司空。", 
      "憔悴敧翘委佩，恨玉奴销瘦，飞趁轻鸿。", 
      "试问知心，尊前谁最情浓。", 
      "连呼紫云伴醉，小丁香、才吐微红。", 
      "还解语，待携归、行雨梦中。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "檀栾金碧，婀娜蓬莱，游云不蘸芳洲。", 
      "露柳霜莲，十分点缀成秋。", 
      "新弯画眉未稳，似含羞、低护墙头。", 
      "愁送远，驻西台车马，共惜临流。", 
      "知道池亭多宴，掩庭花、长是惊落秦讴。", 
      "腻粉阑干，犹闻凭袖香留。", 
      "输他翠涟拍甃，瞰新妆、时浸明眸。", 
      "帘半卷，带黄花、人在小楼。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "春星当户，眉月分心，罗屏绣幕围香。", 
      "歌缓□□，轻尘暗簌文梁。", 
      "秋桐泛商丝雨，恨未回、飘雪垂杨。", 
      "连宝镜，更一家姊妹，曾入昭阳。", 
      "莺燕堂深谁到，为殷勤、须放醉客疏狂。", 
      "量减离怀，孤负蘸甲清觞。", 
      "曲中倚娇佯误，算只图、一顾周郎。", 
      "花镇好，驻年华、长在琐窗。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "寒筲惊坠，香豆初收，银妆一夜霜深。", 
      "乱泻明珠，金盘来荐清斟。", 
      "绿窗细剥檀皱，料水晶、微损春簪。", 
      "风韵处，惹手香酥润，樱口脂侵。", 
      "重省追凉前事，正风吟莎井，月碎苔阴。", 
      "颗颗相思，无情漫搅秋心。", 
      "银台翦花杯散，梦阿娇、金屋沈沈。", 
      "甚时见，露十香、钗燕坠金。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "清漪衔苑，御水分流，阿阶西北青红。", 
      "朱栱浮云，碧窗宿雾蒙蒙。", 
      "璇题净横秋影，笑南飞、不过新鸿。", 
      "延桂影，见素娥梳洗，微步琼空。", 
      "城外湖山十里，想无时长敞，罨画帘栊。", 
      "暗柳回堤，何须系马金狨。", 
      "莺花翰林千首，彩毫飞、海雨天风。", 
      "凤池上，又相思、春夜梦中。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "六铢衣细，一叶舟轻，黄芦堪笑浮槎。", 
      "何处汀洲，云澜锦浪无涯。", 
      "秋姿澹凝水色，艳真香、不染春华。", 
      "笑归去，傍金波开户，翠屋为家。", 
      "回施红妆青镜，与一川平绿，五月晴霞。", 
      "玉杯中，西风不到窗纱。", 
      "端的旧莲深薏，料采菱、新曲羞夸。", 
      "秋潋滟，对年年、人胜似花。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "莺围橙径，鲈跃莼波，重来雨过中秋。", 
      "酒市渔乡，西风胜似春柔。", 
      "宿舂去年村墅，看黄云、还委西畴。", 
      "凤池去，信吴人有分，借与迟留。", 
      "应是香山续梦，又凝香追咏，重到苏州。", 
      "青鬓江山，足成千岁风流。", 
      "围腰御仙花底，衬月中、金粟香浮。", 
      "夜宴久，揽秋云、平倚画楼。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "旋移轻鹢，浅傍垂虹，还因送客迟留。", 
      "泪雨横波，遥山眉上新愁。", 
      "行人倚阑心事，问谁知、只有沙鸥。", 
      "念聚散，几枫丹霜渚，莼绿春洲。", 
      "渐近香菰炊黍，想红丝织字，未远青楼。", 
      "寂寞渔乡，争如连醉温柔。", 
      "西窗夜深翦烛，梦频生、不放云收。", 
      "共怅望，认孤烟、起处是州。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "修竹凝妆，垂杨驻马，凭阑浅画成图。", 
      "山色谁题，楼前有雁斜书。", 
      "东风紧送斜阳下，弄旧寒、晚酒醒馀。", 
      "自销凝，能几花前，顿老相如。", 
      "伤春不在高楼上，在灯前攲枕，雨外熏炉。", 
      "怕舣游船，临流可奈清臞。", 
      "飞红若到西湖底，搅翠澜、总是愁鱼。", 
      "莫重来，吹尽香绵，泪满平芜。"
    ], 
    "rhythmic": "高阳台", 
    "tags": [
      "宋词三百首", 
      "西湖"
    ]
  }, 
  {
    "author": "吴文英", 
    "paragraphs": [
      "宫粉雕痕，仙云堕影，无人野水荒湾。", 
      "古石埋香，金沙锁骨连环。", 
      "南楼不恨吹横笛，恨晓风、千里关山。", 
      "半飘零，庭上黄昏，月冷阑干。", 
      "寿阳空理愁鸾。", 
      "问谁调玉髓，暗补香瘢。", 
      "细雨归鸿，孤山无限春寒。", 
      "离魂难倩招清些，梦缟衣、解佩溪边。", 
      "最愁人，啼鸟晴明，叶底青圆。"
    ], 
    "rhythmic": "高阳台", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "淝水秋寒，淮堤柳色，别来几换年光。", 
      "紫马行迟，才生梦草池塘。", 
      "便乘丹凤天边去，禁漏催、春殿称觞。", 
      "过松江，雪弄飞花，冰解鸣珰。", 
      "芳洲酒社词场。", 
      "赋高台陈迹，曾醉吴王。", 
      "重上逋山，诗清月瘦昏黄。", 
      "春风侍女衣篝畔，早鹊袍、已暖天香。", 
      "到东园，应费新题，千树苔苍。"
    ], 
    "rhythmic": "高阳台"
  }, 
  {
    "author": "吴文英", 
    "paragraphs": [
      "风袅垂杨，雪销蕙草，何如清润潘郎。", 
      "风月襟怀，挥豪倚马成章。", 
      "仙都观里桃千树，映曲尘、十里荷塘。", 
      "未归来，应恋花洲，醉玉吟香。", 
      "东风晴昼浓如酒，正十分皓月，一半春光。", 
      "燕子重来，明朝传梦西窗。", 
      "朝寒几暖金炉烬，料洞天、日月偏长。", 
      "杏园诗，应待先题，嘶马平康。"
    ], 
    "rhythmic": "高阳台"
  }, 
  {
    "author": "吴文英", 
    "paragraphs": [
      "帆落回潮，人归故国，山椒感慨重游。", 
      "弓折霜寒，机心已堕沙鸥。", 
      "灯前宝剑清风断，正五湖、雨笠扁舟。", 
      "最无情，岩上闲花，腥染春愁。", 
      "当时白石苍松路，解勒回玉辇，雾掩山羞。", 
      "木客歌阑，青春一梦荒丘。", 
      "年年古苑西风到，雁怨啼、绿水荭秋。", 
      "莫登临，几树残烟，西北高楼。"
    ], 
    "rhythmic": "高阳台"
  }, 
  {
    "author": "吴文英", 
    "paragraphs": [
      "坠瓶恨井，分镜迷楼，空闲孤燕。", 
      "寄别崔徽，清瘦画图春面。", 
      "不约舟移杨柳系，有缘人映桃花见。", 
      "叙分携，悔香瘢漫爇，绿鬟轻翦。", 
      "听细语、琵琶幽怨。", 
      "客鬓苍华，衫袖湿遍。", 
      "渐老芙蓉，犹自带霜宜看。", 
      "一缕情深朱户掩，两痕愁起青山远。", 
      "被西风，又惊吹、梦云分散。"
    ], 
    "rhythmic": "倦寻芳"
  }, 
  {
    "author": "吴文英", 
    "paragraphs": [
      "海霞倒影，空雾飞香，天市催晚。", 
      "暮靥宫梅，相对画楼帘卷。", 
      "罗袜轻尘花笑语，宝钗争艳春心眼。", 
      "乱箫声，正风柔柳弱，舞肩交燕。", 
      "念窈窕、东邻深巷，灯外歌沈，月上花浅。", 
      "梦雨离云，点点漏壶清怨。", 
      "珠络香销空念往，纱窗人老羞相见。", 
      "渐铜壶，闭春阴、晓寒人倦。"
    ], 
    "rhythmic": "倦寻芳"
  }, 
  {
    "author": "吴文英", 
    "paragraphs": [
      "暮帆挂雨，冰岸飞梅，春思零乱。", 
      "送客将归，偏是故宫离苑。", 
      "醉酒曾同凉月舞，寻芳还隔江尘面。", 
      "去难留，怅芙蓉路窄，绿杨天远。", 
      "便系马、莺边清晓，烟草晴花，沙润香软。", 
      "烂锦年华，谁念故人游倦。", 
      "寒食相思堤上路，行云应在孤山畔。", 
      "寄新吟，莫空回、五湖春雁。"
    ], 
    "rhythmic": "倦寻芳"
  }, 
  {
    "author": "吴文英", 
    "paragraphs": [
      "吹笙池上道。", 
      "为王孙重来，旋生芳草。", 
      "水石清寒，过半春犹自，燕沈莺悄。", 
      "樨柳阑干，晴荡漾、禁烟残照。", 
      "往事依然，争忍重听，怨红凄调。", 
      "曲榭方亭初扫。", 
      "印藓迹双鸳，记穿林窈。", 
      "顿隔年华，似梦回花上，露平晓。", 
      "恨遂孤鸿，客又去、清明还到。", 
      "便墙头归骑，青梅已老。"
    ], 
    "rhythmic": "三姝媚"
  }, 
  {
    "author": "吴文英", 
    "paragraphs": [
      "湖山经醉惯。", 
      "溃春衫、啼痕酒痕无限。", 
      "又客长安，叹断襟零袂，尘谁浣。", 
      "紫曲门荒，沿败井、风摇青蔓。", 
      "对语东邻，犹是曾巢，谢堂双燕。", 
      "春梦人间须断。", 
      "但怪得、当年梦缘能短。", 
      "绣屋秦筝，傍海棠偏爱，夜深开宴。", 
      "舞歇歌沈，花未减、红颜先变。", 
      "伫久河桥欲去，斜阳泪满。"
    ], 
    "rhythmic": "三姝媚", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "酣春青镜里。", 
      "照晴波明眸，暮云愁髻。", 
      "半绿垂丝，正楚腰纤瘦，舞衣初试。", 
      "燕客飘零，烟树冷、青骢曾系。", 
      "画馆朱楼，还把清尊，慰春憔悴。", 
      "离苑幽芳深闭。", 
      "恨浅薄东风，褪花销腻。", 
      "彩箑翻歌，最赋情、偏在笑红颦翠。", 
      "暗拍阑干，看散尽、斜阳船市。", 
      "付与金衣清晓，花深未起。"
    ], 
    "rhythmic": "三姝媚"
  }, 
  {
    "author": "吴文英", 
    "paragraphs": [
      "舞影灯前，箫声酒外，独鹤华表重归。", 
      "旧雨残云仍在，门巷都非。", 
      "愁结春情迷醉眼，老怜秋鬓倚蛾眉。", 
      "难忘处，犹恨绣笼，无端误放莺飞。", 
      "当时。", 
      "征路远，欢事差，十年轻负心期。", 
      "楚梦秦楼相遇，共叹相违。", 
      "泪香沾湿孤山雨，瘦腰折损六桥丝。", 
      "何时向，窗下翦残红烛，夜杪参移。"
    ], 
    "rhythmic": "昼锦堂"
  }, 
  {
    "author": "吴文英", 
    "paragraphs": [
      "花姥来时，带天香国艳，羞掩名姝。", 
      "日长半娇半困，宿酒微苏。", 
      "沈香槛北，比人间、风异烟殊。", 
      "春恨重，盘云坠髻，碧花翻吐琼盂。", 
      "洛苑旧移仙谱，向吴娃深馆，曾奉君娱。", 
      "猩唇露红未洗，客鬓霜铺。", 
      "兰词沁壁，过西园、重载双壶。", 
      "休漫道，花扶人醉，醉花却要人扶。"
    ], 
    "rhythmic": "汉宫春"
  }, 
  {
    "author": "吴文英", 
    "paragraphs": [
      "名压年芳，倚竹根新影，独照清漪。", 
      "千年禹梁藓碧，重发南枝。", 
      "冰凝素质，遣凡桃、羞濯尘姿。", 
      "寒正峭，东风似海，香浮夜雪春霏。", 
      "练鹊锦袍仙使，有青娥传梦，月转参移。", 
      "逋山傍莺系马，玉翦新辞。", 
      "宫妆镜裹，笑人间、花信都迟。", 
      "春未了，红盐荐鼎，江南烟雨黄时。"
    ], 
    "rhythmic": "汉宫春"
  }, 
  {
    "author": "吴文英", 
    "paragraphs": [
      "怀得银符，卷朝衣归袖，犹惹天香。", 
      "星移太微几度，飞出西江。", 
      "吴城驻马，趁鲈肥、腊蚁初尝。", 
      "红雾底，金门候晓，争如小队春行。", 
      "何用倚楼看镜，算橘中深趣，日月偏长。", 
      "江山待吟秀句，梅靥催妆。", 
      "东风水暖，弄烟娇、语燕飞墙。", 
      "来岁醉，鹊楼胜处，轰围舞袖歌裳。"
    ], 
    "rhythmic": "汉宫春"
  }, 
  {
    "author": "吴文英", 
    "paragraphs": [
      "一水盈盈，汉影隔游尘，净洗寒绿。", 
      "秋沐平烟，日回西照，乍惊饮虹天北。", 
      "彩阑翠馥。", 
      "锦云直下花成屋。", 
      "试纵目。", 
      "空际、醉乘风露跨黄鹄。", 
      "追想缥缈，钓雪松江，恍然烟蓑，秋梦重续。", 
      "问何如、临池脍玉，扁舟空舣洞庭宿。", 
      "也胜饮湘然楚竹。", 
      "夜久人悄，玉妃唤月归来，桂笙声裹，水宫六六。"
    ], 
    "rhythmic": "秋霁", 
    "tags": [
      "洞庭湖"
    ]
  }, 
  {
    "author": "吴文英", 
    "paragraphs": [
      "入眼青红，小玲珑、飞檐度云微湿。", 
      "绣槛展春，金屋宽花，谁管采菱波狭。", 
      "翠深知是深多少，不都放、夕阳红入。", 
      "待装缀，新漪涨翠，小圜荷叶。", 
      "此去春风满箧。", 
      "应时锁蛛丝，浅虚尘榻。", 
      "夜雨试灯，晴雪吹梅，趁取玳簪重盍。", 
      "卷帘不解招新燕，春须笑、酒悭歌涩。", 
      "半窗掩，日长困生翠睫。"
    ], 
    "rhythmic": "花心动"
  }, 
  {
    "author": "吴文英", 
    "paragraphs": [
      "十里东风，袅垂杨、长似舞时腰瘦。", 
      "翠馆朱楼，紫陌青门，处处燕莺晴昼。", 
      "乍看摇曳金丝细，春浅映、鹅黄如酒。", 
      "嫩阴裹，烟滋露染，翠娇红溜。", 
      "此际雕鞍去久。", 
      "空追念邮亭，短枝盈首。", 
      "海角天涯，寒食清明，泪点絮花沾袖。", 
      "去年折赠行人远，今年恨、依然纤手。", 
      "断肠也，羞眉画应未就。"
    ], 
    "rhythmic": "花心动"
  }, 
  {
    "author": "吴文英", 
    "paragraphs": [
      "石径幽云冷，步障深深，艳锦青红亚。", 
      "小桥和梦过，仙佩杳、烟水茫茫城下。", 
      "何处不秋阴，问谁借、东风艳冶。", 
      "最娇娆，愁侵醉颊，泪销红洒。", 
      "摇落翠莽平沙，竞挽斜阳，驻短亭车马。", 
      "晓妆羞未堕。", 
      "沈恨起、金谷魂飞深夜。", 
      "惊雁落清歌，酹花倩、觥船快泻。", 
      "去未舍。", 
      "待月向井梧梢上挂。"
    ], 
    "rhythmic": "龙山会"
  }, 
  {
    "author": "吴文英", 
    "paragraphs": [
      "渺空烟四远，是何年、青天坠长星。", 
      "幻苍崖云树，名娃金屋，残霸宫城。", 
      "箭径酸风射眼，腻水染花腥。", 
      "时靸双鸳响，廊叶秋声。", 
      "宫里吴王沈醉，倩五湖倦客，独钓醒醒。", 
      "问苍波无语，华发奈山青。", 
      "水涵空、阑干高处，送乱鸦、斜日落渔汀。", 
      "连呼酒，上琴台去，秋与云平。"
    ], 
    "rhythmic": "八声甘州", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "步晴霞倒影，洗闲愁、深杯滟风漪。", 
      "望越来清浅，吴歈杳霭，江雁初飞。", 
      "辇路凌空九险，粉冷濯妆池。", 
      "歌舞烟霄顶，乐景沈晖。", 
      "别是青红阑槛，对女墙山色，碧澹宫眉。", 
      "问当时游鹿，应笑古台非。", 
      "有谁招、扁舟渔隐，但寄情、西子却题诗。", 
      "闲风月，暗销磨尽，浪打鸥矶。"
    ], 
    "rhythmic": "八声甘州"
  }, 
  {
    "author": "吴文英", 
    "paragraphs": [
      "记行云梦影，步凌波、仙衣翦芙蓉。", 
      "念杯前烛下，十香揾袖，玉暖屏风。", 
      "分种寒花旧盎，藓土蚀吴蛩。", 
      "人远云槎渺，烟海沈蓬。", 
      "重访樊姬邻里，怕等闲易别，那忍相逢。", 
      "试潜行幽曲，心荡□匆匆。", 
      "井梧凋、铜铺低亚，映小眉、瞥见立惊鸿。", 
      "空惆怅，醉秋香畔，往事朦胧。"
    ], 
    "rhythmic": "八声甘州"
  }, 
  {
    "author": "吴文英", 
    "paragraphs": [
      "梦醒芙蓉。", 
      "风檐近、挥疑佩玉丁东。", 
      "翠微流水，都是惜别行踪。", 
      "宋玉秋花相比瘦，赋情更苦似秋浓。", 
      "小黄昏，绀云暮合，不见征鸿。", 
      "宜城当时放客，认燕泥旧迹，返照楼空。", 
      "夜阑心事，灯外败壁哀蛩。", 
      "江寒夜枫怨落，怕流作题情肠断红。", 
      "行云远，料澹蛾人在，秋香月中。"
    ], 
    "rhythmic": "新雁过妆楼"
  }, 
  {
    "author": "吴文英", 
    "paragraphs": [
      "阆苑高寒。", 
      "金枢动、冰宫桂树年年。", 
      "翦秋一半，难破万户连环。", 
      "织锦相思楼影下，细钗暗约小帘间。", 
      "共无眠。", 
      "素娥惯得，西坠阑干。", 
      "谁知壶中自乐，正醉围夜玉，浅斗婵娟。", 
      "雁风自劲，云气不上凉天。", 
      "红牙润沾素手，听一曲清歌双雾鬟。", 
      "徐郎老，恨断肠声在，离镜孤鸾。"
    ], 
    "rhythmic": "新雁过妆楼"
  }, 
  {
    "author": "吴文英", 
    "paragraphs": [
      "空江浪阔。", 
      "清尘凝、层层刻碎冰叶。", 
      "水边照影，华裾曳翠，露搔泪湿。", 
      "湘烟暮合。", 
      "□尘袜、凌波半涉。", 
      "怕临风、□欺瘦骨，护冷素衣叠。", 
      "樊姊玉奴恨，小细疏唇，洗妆轻怯。", 
      "汜人最苦，粉痕深、几重愁靥。", 
      "花隘香浓，猛熏透、霜绡细摺。", 
      "倚瑶台，十二金钱晕半掐。"
    ], 
    "rhythmic": "凄凉犯"
  }, 
  {
    "author": "吴文英", 
    "paragraphs": [
      "翠被落红妆，流水腻香，犹共吴越。", 
      "十载江枫，冷霜波成缬。", 
      "灯院静、凉花乍翦，桂园深、幽香旋折。", 
      "醉云吹散，晚树细蝉，时替离歌咽。", 
      "长亭曾送客，为偷赋、锦雁留别。", 
      "泪接孤城，渺平芜烟阔。", 
      "半菱镜、青门重售，采香堤、秋兰共结。", 
      "故人憔悴，远梦越来溪畔月。"
    ], 
    "rhythmic": "尾犯"
  }, 
  {
    "author": "吴文英", 
    "paragraphs": [
      "绀海掣微云，金井暮凉，梧韵风急。", 
      "何处楼高，想清光先得。", 
      "江汜冷、冰绡乍洗，素娥忺，菱花再拭。", 
      "影留人去，忍向夜深，帘户照陈迹。", 
      "竹房苔径小，对日暮、数尽烟碧。", 
      "露蓼香泾，记年时相识。", 
      "二十五、声声秋点，梦不认、屏山路窄。", 
      "醉魂幽扬，满地桂阴无人惜。"
    ], 
    "rhythmic": "尾犯"
  }, 
  {
    "author": "吴文英", 
    "paragraphs": [
      "倾国倾城，非花非雾，春风十里独步。", 
      "胜如西子妖娆，更比太真澹泞。", 
      "铅华不御。", 
      "漫道有、巫山洛浦。", 
      "似恁地、标格无双，镇锁画楼深处。", 
      "曾被风、容易送去。", 
      "曾被月、等闲留住。", 
      "似花翻使花羞，似柳任从柳妒。", 
      "不教歌舞。", 
      "恐化作、彩云轻举。", 
      "信下蔡、阳城俱迷，看取宋玉词赋。"
    ], 
    "rhythmic": "东风第一枝"
  }, 
  {
    "author": "吴文英", 
    "paragraphs": [
      "柳暝河桥，莺晴台苑，短策频惹春香。", 
      "当时夜泊，温柔便入深乡。", 
      "词韵窄，酒杯长。", 
      "翦蜡花、壶箭催忙。", 
      "共追游处，凌波翠陌，连棹横塘。", 
      "十年一梦凄凉。", 
      "似西湖燕去，吴馆巢荒。", 
      "重来万感，依前唤酒银罂。", 
      "溪雨急，岸花狂。", 
      "趁残鸦、飞过苍茫。", 
      "故人楼上，凭谁指与，芳草斜阳。"
    ], 
    "rhythmic": "夜合花", 
    "tags": [
      "宋词三百首", 
      "西湖"
    ]
  }, 
  {
    "author": "吴文英", 
    "paragraphs": [
      "径苔深，念断无故人，轻敲幽户。", 
      "细草春回，目送流光一羽。", 
      "重云冷，哀雁断，翠微空，愁蝶舞。", 
      "荡鸣澌，游蓬小，梦枕残云惊寤。", 
      "还识西湖醉路。", 
      "向柳下并鞍，银袍吹絮。", 
      "事影难追，那负灯床闻雨。", 
      "冰溪凭谁照影，有明月、乘兴去。", 
      "暗相思，梅孤瘦、共江亭暮。"
    ], 
    "rhythmic": "探春慢", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "断梦游轮。", 
      "孤山路杳，越树阴新。", 
      "流水凝酥，征衫沾泪，都是离痕。", 
      "玉屏风冷愁人。", 
      "醉烂漫、梅花翠云。", 
      "傍夜船回，惜春门掩，一镜香尘。"
    ], 
    "rhythmic": "柳梢青"
  }, 
  {
    "author": "吴文英", 
    "paragraphs": [
      "暮云千万重，寒梦家乡远。", 
      "愁见越溪娘，镜里梅花面。", 
      "醉情啼枕冰，往事分钗燕。", 
      "三月灞陵桥，心翦东风乱。"
    ], 
    "rhythmic": "生查子"
  }, 
  {
    "author": "吴文英", 
    "paragraphs": [
      "远目伤心楼上山。", 
      "愁里长眉，别後峨鬟。", 
      "暮云低压小阑干。", 
      "教问孤鸿，因甚先还。", 
      "瘦倚溪桥梅夜寒。", 
      "雪欲消时，泪不禁弹。", 
      "翦成钗胜待归看。", 
      "春在西窗，灯火更阑。"
    ], 
    "rhythmic": "一翦梅"
  }, 
  {
    "author": "吴文英", 
    "paragraphs": [
      "春未来时，酒携不到千岩路。", 
      "瘦还如许。", 
      "晚色天寒处。", 
      "无限新愁，难对风前语。", 
      "行人去。", 
      "暗消春素。", 
      "横笛空山暮。"
    ], 
    "rhythmic": "点绛唇"
  }, 
  {
    "author": "吴文英", 
    "paragraphs": [
      "枝袅一痕雪在，叶藏几豆春浓。", 
      "玉奴最晚嫁东风。", 
      "来结梨花幽梦。", 
      "香力添熏罗被，瘦肌犹怯冰绡。", 
      "绿阴青子老溪桥。", 
      "羞见东邻娇小。"
    ], 
    "rhythmic": "西江月"
  }, 
  {
    "author": "吴文英", 
    "paragraphs": [
      "越山青断西陵浦。", 
      "一片密阴疏雨。", 
      "潮带旧愁生暮。", 
      "曾折垂杨处。", 
      "桃根桃叶当时渡。", 
      "呜咽风前柔橹。", 
      "燕子不留春住。", 
      "空寄离樯语。"
    ], 
    "rhythmic": "桃源忆故人"
  }, 
  {
    "author": "吴文英", 
    "paragraphs": [
      "记琼林宴起，软红路、几西风。", 
      "想汉影千年，荆江万顷，槎信长通。", 
      "金狨。", 
      "锦鞯赐马，又霜横、汉节枣仍红。", 
      "细柳春阴喜色，四郊秋事年丰。", 
      "从容。", 
      "岁晚玉关，长不闭、静边鸿。", 
      "访五昌旧垒，山川相缪，日费诗筒。", 
      "兰宫。", 
      "系书翠羽，带天香、飞下玉芙蓉。", 
      "明月瑶笙奏彻，倚楼黄鹤声中。"
    ], 
    "rhythmic": "木兰花慢"
  }, 
  {
    "author": "吴文英", 
    "paragraphs": [
      "碧甃清漪方镜小。", 
      "绮疏净、半尘不到。", 
      "古鬲香深，宫壶花换，留取四时春好。", 
      "楼上眉山云窈窕。", 
      "香衾梦、镇疏清晓。", 
      "并蒂莲开，合欢屏暖，玉漏又催朝早。"
    ], 
    "rhythmic": "夜行船"
  }, 
  {
    "author": "吴文英", 
    "paragraphs": [
      "吴山相对越山青。", 
      "湘水一春平。", 
      "粉字情深题叶，红波香染浮萍。", 
      "朝云暮雨，玉壶尘世，金屋瑶京。", 
      "晚雨西陵潮讯，沙鸥不似身轻。"
    ], 
    "rhythmic": "朝中措"
  }, 
  {
    "author": "吴文英", 
    "paragraphs": [
      "一帆江上暮潮平。", 
      "骑鹤过瑶京。", 
      "湘波山色青天外，红香荡、玉佩东丁。", 
      "西圃仍圆夜月，南风微弄秋声。", 
      "阿咸才俊玉壶冰。", 
      "王母最怜生。", 
      "万年枝上千年叶，垂杨鬓、春共青青。", 
      "连唤碧筒传酒，云回一曲双成。"
    ], 
    "rhythmic": "风入松"
  }, 
  {
    "author": "吴文英", 
    "paragraphs": [
      "清梦重游天上，古香吹下云头。", 
      "箫声三十六宫愁。", 
      "高处花惊风骤。", 
      "客路羁情不断，阑干晚色先收。", 
      "千山浓绿未成秋。", 
      "谁见月中人瘦。"
    ], 
    "rhythmic": "西江月"
  }, 
  {
    "author": "吴文英", 
    "paragraphs": [
      "殷云凋叶晚晴初。", 
      "篱落认奚奴。", 
      "才近西窗灯火，旋收残夜琴书。", 
      "秋深露重，天空海阔，玉界香浮。", 
      "木落秦山清瘦，西风几许工夫。"
    ], 
    "rhythmic": "朝中措"
  }, 
  {
    "author": "吴文英", 
    "paragraphs": [
      "凭高入梦，摇落关情，寒香吹尽空岩。", 
      "坠叶消红，欲题秋讯难缄。", 
      "重阳正隔残照，趁西风、不响云尖。", 
      "乘半暝、看残山濯翠，剩水开奁。", 
      "暗省长安年少，几传杯吊甫，把菊招潜。", 
      "身老江湖，心随飞雁天南。", 
      "乌纱倩谁重整，映风林、钓玉纤纤。", 
      "漏声起，乱星河、入影画檐。"
    ], 
    "rhythmic": "声声慢"
  }, 
  {
    "author": "吴文英", 
    "paragraphs": [
      "金井空阴，枕痕历尽秋声闹。", 
      "梦长难晓。", 
      "月树愁鸦悄。", 
      "梅压檐梢，寒蝶寻香到。", 
      "窗黏了。", 
      "翠池春小。", 
      "波冷鸳鸯觉。"
    ], 
    "rhythmic": "点绛唇"
  }, 
  {
    "author": "吴文英", 
    "paragraphs": [
      "明月茫茫，夜来应照南桥路。", 
      "梦游熟处。", 
      "一枕啼秋雨。", 
      "可惜人生，不向吴城住。", 
      "心期误。", 
      "雁将秋去。", 
      "天远青山暮。"
    ], 
    "rhythmic": "点绛唇"
  }, 
  {
    "author": "吴文英", 
    "paragraphs": [
      "阑干独倚天涯客。", 
      "心影暗雕风叶寂。", 
      "千山秋入雨中青，一雁暮随云去急。", 
      "霜花强弄春颜色。", 
      "相吊年光浇大白。", 
      "海烟沈处倒残霞，一杼鲛绡和泪织。"
    ], 
    "rhythmic": "玉楼春"
  }, 
  {
    "author": "吴文英", 
    "paragraphs": [
      "翠嶂围屏。", 
      "留连讯景，花外油亭。", 
      "澹色烟昏，浓光清晓，一幅闲情。", 
      "辋川落日渔罾。", 
      "写不尽、人间四并。", 
      "亭上秋声，莺笼春语，难入丹青。"
    ], 
    "rhythmic": "柳梢青"
  }, 
  {
    "author": "吴文英", 
    "paragraphs": [
      "秦黛横愁送暮云。", 
      "越波秋浅暗啼昏。", 
      "空庭春草绿如裙。", 
      "彩扇不歌原上酒，青门频返月中魂。", 
      "花开空忆倚阑人。"
    ], 
    "rhythmic": "浣溪沙"
  }, 
  {
    "author": "吴文英", 
    "paragraphs": [
      "一曲鸾箫别彩云。", 
      "燕钗尘涩镜华昏。", 
      "灞桥舞色褪蓝裙。", 
      "湖上醉迷西子梦，江头春断倩离魂。", 
      "旋缄红泪寄行人。"
    ], 
    "rhythmic": "浣溪沙"
  }, 
  {
    "author": "吴文英", 
    "paragraphs": [
      "老色频生玉镜尘。", 
      "雪澹春姿，越看精神。", 
      "溪桥人去几黄昏。", 
      "流水泠泠，都是啼痕。", 
      "烟雨轻寒暮掩门。", 
      "萼绿灯前，酒带香温。", 
      "风情谁道不因春。", 
      "春到一分，花瘦一分。"
    ], 
    "rhythmic": "一翦梅"
  }, 
  {
    "author": "吴文英", 
    "paragraphs": [
      "一片游尘拂镜湾。", 
      "素影护梅残。", 
      "行人无语看春山。", 
      "背东风、两苍颜。", 
      "梦飞不到梨花外，孤馆闭、五更寒。", 
      "谁怜消渴老文园。", 
      "听溪声、泻冰泉。"
    ], 
    "rhythmic": "燕归梁"
  }, 
  {
    "author": "吴文英", 
    "paragraphs": [
      "醉痕深晕潮红。", 
      "睡初浓。", 
      "寒食来时池馆，旧东风。", 
      "银烛换。", 
      "月西转。", 
      "梦魂中。", 
      "明日春和人去，绣屏空。"
    ], 
    "rhythmic": "乌夜啼"
  }, 
  {
    "author": "吴文英", 
    "paragraphs": [
      "绿树越溪湾。", 
      "过雨云殷。", 
      "西陵人去暮潮还。", 
      "铅泪结成红粟颗，封寄长安。", 
      "别味带生酸。", 
      "愁忆眉山。", 
      "小楼灯外栋花寒。", 
      "衫袖醉痕花睡在，犹染微丹。"
    ], 
    "rhythmic": "浪淘沙"
  }, 
  {
    "author": "吴文英", 
    "paragraphs": [
      "润玉笼绡，檀樱倚扇。", 
      "绣圈犹带脂香浅。", 
      "榴心空叠舞裙红，艾枝应压愁鬟乱。", 
      "午梦千山，窗阴一箭。", 
      "香瘢新褪红丝腕。", 
      "隔江人在雨声中，晚风菰叶生秋怨。"
    ], 
    "rhythmic": "蹋莎行・踏莎行", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "山远翠眉长。", 
      "高处凄凉。", 
      "菊花清瘦杜秋娘。", 
      "净洗绿杯牵露井，聊荐幽香。", 
      "乌帽压吴霜。", 
      "风力偏狂。", 
      "一年佳节过西厢。", 
      "秋色雁声愁几许，都在斜阳。"
    ], 
    "rhythmic": "浪淘沙"
  }, 
  {
    "author": "吴文英", 
    "paragraphs": [
      "钗燕拢云睡起时。", 
      "隔墙折得杏花枝。", 
      "青春半面妆如画，细雨三更花又飞。", 
      "轻爱别，旧相知。", 
      "断肠青冢几斜晖。", 
      "断红一任风吹起，结习空时不点衣。"
    ], 
    "rhythmic": "思佳客"
  }, 
  {
    "author": "吴文英", 
    "paragraphs": [
      "竹下门敲，又呼起、胡蝶梦清。", 
      "闲里看、邻墙梅子，几度仁生。", 
      "灯外江湖多夜雨，月边河汉独晨星。", 
      "向草堂、清晓卷琴书，猿鹤惊。", 
      "宫漏静，朝马鸣。", 
      "西风起，已关情。", 
      "料希音不在，女瑟娲笙。", 
      "莲荡折花香未晚，野舟横渡水初晴。", 
      "看高鸿、飞上碧云中，秋一声。"
    ], 
    "rhythmic": "满江红"
  }, 
  {
    "author": "吴文英", 
    "paragraphs": [
      "玉纤风透秋痕。", 
      "凉与素怀分。", 
      "乘鸾归後，生绡净翦，一片冰云。", 
      "心事孤山春梦在，到思量、犹断诗魂。", 
      "水清月冷，香消影瘦，人立黄昏。"
    ], 
    "rhythmic": "极相思"
  }, 
  {
    "author": "吴文英", 
    "paragraphs": [
      "丹桂花开第二番。", 
      "东篱展却宴期宽。", 
      "人间宝镜离仍合，海上仙槎去复还。", 
      "分不尽，半凉天。", 
      "可怜闲剩此婵娟。", 
      "素娥未隔三秋梦，赢得今宵又倚阑。"
    ], 
    "rhythmic": "思佳客"
  }, 
  {
    "author": "吴文英", 
    "paragraphs": [
      "春温红玉。", 
      "纤衣学翦娇鸦绿。", 
      "夜香烧短银屏烛。", 
      "偷掷金钱，重把寸心卜。", 
      "翠深不碍鸳鸯宿。", 
      "采菱谁记当时曲。", 
      "青山南畔红云北。", 
      "一叶波心，明灭澹妆束。"
    ], 
    "rhythmic": "醉落魄・一斛珠"
  }, 
  {
    "author": "吴文英", 
    "paragraphs": [
      "楚皋相遇笑盈盈。", 
      "江碧远山青。", 
      "露重寒香有恨，月明秋佩无声。", 
      "银灯炙了，金炉烬暖，真色罗屏。", 
      "病起十分清瘦，梦阑一寸春情。"
    ], 
    "rhythmic": "朝中措"
  }, 
  {
    "author": "吴文英", 
    "paragraphs": [
      "蛮姜豆蔻相思味。", 
      "算却在、春风舌底。", 
      "江清爱与消残醉。", 
      "悴憔文园病起。", 
      "停嘶骑、歌眉送意。", 
      "记晓色、东城梦里。", 
      "紫檀晕浅香波细。", 
      "肠断垂杨小市。"
    ], 
    "rhythmic": "杏花天"
  }, 
  {
    "author": "吴文英", 
    "paragraphs": [
      "露浥初英，早遗恨、参差九日。", 
      "还却笑、萸随节过，桂凋无色。", 
      "杯面寒香蜂共泛，篱根秋讯蛩催织。", 
      "爱玲珑、筛月水屏风，千枝结。", 
      "芳井韵，寒泉咽。", 
      "霜著处，微红湿。", 
      "共评花索句，看谁先得。", 
      "好漉乌巾连夜醉，莫愁金细无人拾。", 
      "算遗踪、犹有枕囊留，相思物。"
    ], 
    "rhythmic": "满江红"
  }, 
  {
    "author": "吴文英", 
    "paragraphs": [
      "海东明月锁云阴。", 
      "花在月中心。", 
      "天外幽香轻漏，人间仙影难寻。", 
      "并刀翦叶，一枝晓露，绿鬓曾簪。", 
      "惟有别时难忘，冷烟疏雨秋深。"
    ], 
    "rhythmic": "朝中措"
  }, 
  {
    "author": "吴文英", 
    "paragraphs": [
      "簟波皱纤縠。", 
      "朝炊熟。", 
      "眠未足。", 
      "青奴细腻，未拌真珠斛。", 
      "素莲幽怨风前影，搔头斜坠玉。", 
      "画阑枕水，垂杨疏雨，青丝乱、如乍沐。", 
      "娇笙微韵，晚蝉理秋曲。", 
      "翠阴明月胜花夜，那愁春去速。"
    ], 
    "rhythmic": "梦行云"
  }, 
  {
    "author": "吴文英", 
    "paragraphs": [
      "碧藕藏丝，红莲并蒂，荷塘水暖香斗。", 
      "窈窕文窗，深沈书幔，锦瑟岁华依旧。", 
      "洞箫韵里，同跨鹤、青田碧岫。", 
      "菱镜妆台挂玉，芙蓉艳褥铺绣。", 
      "西邻障蓬澡手。", 
      "共华朝、梦兰分秀。", 
      "未冷绮帘犹卷，浅冬时候。", 
      "秋到霜黄半亩。", 
      "便准拟、携花就君酒。", 
      "花酒年华，天长地久。"
    ], 
    "rhythmic": "天香"
  }, 
  {
    "author": "吴文英", 
    "paragraphs": [
      "鸡唱晚。", 
      "斜照西窗白暖。", 
      "一沈午酲幽梦远。", 
      "素衾春絮软。", 
      "紫燕红楼歌断。", 
      "锦瑟华年一箭。", 
      "偷果风流输曼倩。", 
      "昼际生绣线。"
    ], 
    "rhythmic": "谒金门"
  }, 
  {
    "author": "吴文英", 
    "paragraphs": [
      "香泛罗屏，夜寒著酒宜偎倚。", 
      "翠偏红坠。", 
      "唤起芙蓉睡。", 
      "一曲伊州，秋色芭蕉里。", 
      "娇和醉。", 
      "眼情心事。", 
      "愁隔湘江水。"
    ], 
    "rhythmic": "点绛唇"
  }, 
  {
    "author": "吴文英", 
    "paragraphs": [
      "人去西楼雁杳。", 
      "叙别梦、扬州一觉。", 
      "云澹星疏楚山晓。", 
      "听啼乌，立河桥，话未了。", 
      "雨外蛩声早。", 
      "细织就、霜丝多少。", 
      "说与萧娘未知道。", 
      "向长安，对秋灯，几人老。"
    ], 
    "rhythmic": "夜游宫", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "秋风采石，羽扇挥兵，认紫骝飞跃。", 
      "江蓠塞草，应笑春、空锁凌烟高阁。", 
      "胡歌奏陇，问铙鼓、新词谁作。", 
      "有秀荪、来染吴香，瘦马青刍南陌。", 
      "冰澌细响长桥，荡波底蛟腥，不涴霜锷。", 
      "乌丝醉墨，红袖暖、十里湖山行乐。", 
      "老仙何处，算洞府、光阴如昨。", 
      "想地宽、多种桃花，艳锦东风成幄。"
    ], 
    "rhythmic": "瑶华"
  }, 
  {
    "author": "吴文英", 
    "paragraphs": [
      "自唱新词送岁华。", 
      "鬓丝添得老生涯。", 
      "十年旧梦无寻处，几度新春不在家。", 
      "衣懒换，酒难赊。", 
      "可怜此夕看梅花。", 
      "隔年昨夜青灯在，无限妆楼尽醉哗。"
    ], 
    "rhythmic": "思佳客"
  }, 
  {
    "author": "吴文英", 
    "paragraphs": [
      "渐新鹅映柳，茂苑锁、东风初掣。", 
      "馆娃旧游，罗襦香未灭。", 
      "玉夜花节。", 
      "记向留连处，看街临晚，放小帘低揭。", 
      "星河潋艳春云热。", 
      "笑靥敧梅，仙衣舞缬。", 
      "澄澄素娥宫阙。", 
      "醉西楼十二，铜漏催彻。", 
      "红消翠歇。", 
      "叹霜簪练发。", 
      "过眼年光，旧情尽别。", 
      "泥深厌听啼鴂。", 
      "恨愁霏润沁，陌头尘袜。", 
      "青鸾杳、细车音绝。", 
      "却因甚、不把欢期，付与少年华月。", 
      "残梅瘦、飞趁风雪。", 
      "向夜永，更说长安梦，灯花正结。"
    ], 
    "rhythmic": "六丑"
  }, 
  {
    "author": "吴文英", 
    "paragraphs": [
      "东风客雁溪边道。", 
      "带春去、随春到。", 
      "认得踏青香径小。", 
      "伤高怀远，乱云深处，目断湖山杳。", 
      "梅花似惜行人老。", 
      "不忍轻飞送残照。", 
      "一曲秦娥春态少。", 
      "幽香谁采，旧寒犹在，归梦啼莺晓。"
    ], 
    "rhythmic": "青玉案"
  }, 
  {
    "author": "吴文英", 
    "paragraphs": [
      "茜罗结就丁香颗，颗颗相思。", 
      "犹记年时。", 
      "一曲春风酒一卮。", 
      "彩鸾依旧乘云到，不负心期。", 
      "清睡浓时。", 
      "香趁银屏胡蝶飞。"
    ], 
    "rhythmic": "采桑子"
  }, 
  {
    "author": "吴文英", 
    "paragraphs": [
      "好山都在西湖，斗城转北多流水。", 
      "屋边五亩，桥通双沼，平烟蘸翠。", 
      "旋叠云根，半开竹径，鸥来须避。", 
      "四时长把酒，临花傍月，无一日、不春意。", 
      "独乐当时高致。", 
      "醉吟篇、如今还继。", 
      "举头见日，葵心倾□，□□归计。", 
      "浮碧亭□，泛红波迥，桃源人世。", 
      "待天香□□，开时又胜，翠阴青子。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "三月暮，花落更情浓。", 
      "人去秋千闲挂月，马停杨柳倦嘶风。", 
      "堤畔画船空。", 
      "恹恹醉，长日小帘栊。", 
      "宿燕夜归银烛外，啼莺声在绿阴中。", 
      "无处觅残红。"
    ], 
    "rhythmic": "望江南・忆江南"
  }, 
  {
    "author": "吴文英", 
    "paragraphs": [
      "水亭花上三更月，扇与人闲。", 
      "弄影阑干。", 
      "玉燕重抽拢坠簪。", 
      "心期偷卜新莲子，秋入眉山。", 
      "翠破红残。", 
      "半簟湘波生晓寒。"
    ], 
    "rhythmic": "采桑子"
  }, 
  {
    "author": "吴文英", 
    "paragraphs": [
      "柔柯翦翠。", 
      "胡蝶双飞起。", 
      "谁堕玉细花径里。", 
      "香带熏风临水。", 
      "露红滴□秋枝。", 
      "金泥不染禅衣。", 
      "结得同心成了，任教春去多时。"
    ], 
    "rhythmic": "清平乐"
  }, 
  {
    "author": "吴文英", 
    "paragraphs": [
      "白玉搔头坠髻松。", 
      "怯冷翠裙重。", 
      "当时离佩解丁东。", 
      "澹云低、暮江空。", 
      "青丝结带鸳鸯盏，岁华晚、又相逢。", 
      "绿尘湘水避春风。", 
      "步归来、月宫中。"
    ], 
    "rhythmic": "燕归梁"
  }, 
  {
    "author": "吴文英", 
    "paragraphs": [
      "江上桃花流水，天涯芳草青山。", 
      "楼台春锁碧云湾。", 
      "都入行人望眼。", 
      "一镜波平鸥去，千林日落鸦还。", 
      "天风袅袅送轻帆。", 
      "蓦过星槎银汉。"
    ], 
    "rhythmic": "西江月"
  }, 
  {
    "author": "吴文英", 
    "paragraphs": [
      "翠暮深庭，露红晚、闲花自发。", 
      "春不断、亭台成趣，翠阴蒙密。", 
      "紫燕雏飞帘额静，金鳞影转池心阔。", 
      "有花香、竹色赋闲情，供吟笔。", 
      "闲问字，评风月。", 
      "时载酒，调冰雪。", 
      "似初秋入夜，浅凉欺葛。", 
      "人境不教车马近，醉乡莫放笙歌歇。", 
      "倩双成、一曲紫云回，红莲折。"
    ], 
    "rhythmic": "满江红"
  }, 
  {
    "author": "吴文英", 
    "paragraphs": [
      "鸦带斜阳归远树。", 
      "无人听、数声钟暮。", 
      "日与愁长，心灰香断，月冷竹房扃户。", 
      "画扇青山吴苑路。", 
      "傍怀袖、梦飞不去。", 
      "忆别西池，红绡盛泪，肠断粉莲啼路。"
    ], 
    "rhythmic": "夜行船"
  }, 
  {
    "author": "吴文英", 
    "paragraphs": [
      "翠冷石床云，海上偷传新曲。", 
      "弹作一檐风雨，碎芭蕉寒绿。", 
      "冰泉轻泻翠筒香，林果荐红玉。", 
      "早是一分秋意，到临窗修竹。"
    ], 
    "rhythmic": "好事近"
  }, 
  {
    "author": "吴文英", 
    "paragraphs": [
      "池上红衣伴倚阑。", 
      "栖鸦常带夕阳还。", 
      "殷云度雨疏桐落，明月生凉宝扇闲。", 
      "乡梦窄，水天宽。", 
      "小窗愁黛澹秋山。", 
      "吴鸿好为传归信，杨柳阊门屋数间。"
    ], 
    "rhythmic": "鹧鸪天", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "黄包先著风霜劲。", 
      "独占一年佳景。", 
      "点点吴盐雪凝。", 
      "玉脍和齑冷。", 
      "洋园谁识黄金径。", 
      "一棹洞庭秋兴。", 
      "香荐兰皋汤鼎。", 
      "残酒西窗醒。"
    ], 
    "rhythmic": "虞美人影・桃源忆故人", 
    "tags": [
      "洞庭湖"
    ]
  }, 
  {
    "author": "吴文英", 
    "paragraphs": [
      "文园消渴爱江清。", 
      "酒肠怯，怕深觥。", 
      "玉舟曾洗芙蓉水，泻清冰。", 
      "秋梦浅，醉云轻。", 
      "庭竹不收帘影去，人睡起，月空明。", 
      "瓦瓶汲井和秋叶，荐吟醒。", 
      "夜深重，怨遥更。"
    ], 
    "rhythmic": "花上月令"
  }, 
  {
    "author": "吴文英", 
    "paragraphs": [
      "凉挂晓云轻，声度西风小。", 
      "井上梧桐应未知，一叶云鬟袅。", 
      "来雁带书迟，别燕归程早。", 
      "频探秋香开未开，恰似春来了。"
    ], 
    "rhythmic": "卜算子"
  }, 
  {
    "author": "吴文英", 
    "paragraphs": [
      "开过南枝花满院。", 
      "新月西楼，相约同针线。", 
      "高树数声蝉送晚。", 
      "归家梦向斜阳断。", 
      "夜色银河情一片。", 
      "轻账偷欢，银烛罗屏怨。", 
      "陈迹晓风吹雾散。", 
      "帘钩空带蛛丝卷。"
    ], 
    "rhythmic": "凤栖梧・蝶恋花"
  }, 
  {
    "author": "吴文英", 
    "paragraphs": [
      "烟林褪叶。", 
      "红藉游人屧。", 
      "十里秋声松路，岚云重、翠涛涉。", 
      "伫立。", 
      "闲素箑。", 
      "画屏萝嶂叠。", 
      "明月双成归去，天风里、凤笙浃。"
    ], 
    "rhythmic": "霜天晓角"
  }, 
  {
    "author": "吴文英", 
    "paragraphs": [
      "西风先到岩扃。", 
      "月笼明。", 
      "金露啼珠滴翠，小银屏。", 
      "一颗颗，一星星。", 
      "是秋情。", 
      "香裂碧窗烟破，醉魂醒。"
    ], 
    "rhythmic": "乌夜啼"
  }, 
  {
    "author": "吴文英", 
    "paragraphs": [
      "逗晓阑干沾露水。", 
      "归期杳、画檐鹊喜。", 
      "粉汗馀香，伤秋中酒，月落桂花影里。", 
      "屏曲巫山和梦倚。", 
      "行云重、梦飞不起。", 
      "红叶中庭，绿尘斜□，应是宝筝慵理。"
    ], 
    "rhythmic": "夜行船"
  }, 
  {
    "author": "吴文英", 
    "paragraphs": [
      "湘水烟中相见早。", 
      "罗盖低笼，红拂犹娇小。", 
      "妆镜明星争晚照。", 
      "西风日送凌波杳。", 
      "惆怅来迟羞窈窕。", 
      "一霎留连，相伴阑干悄。", 
      "今夜西池明月到。", 
      "馀香翠被空秋晓。"
    ], 
    "rhythmic": "凤栖梧・蝶恋花"
  }, 
  {
    "author": "吴文英", 
    "paragraphs": [
      "当楼月半奁，曾买菱花处。", 
      "愁影背阑干，素发残风露。", 
      "神前鸡酒盟，歌断秋香户。", 
      "泥落画梁空，梦想青春语。"
    ], 
    "rhythmic": "生查子"
  }, 
  {
    "author": "吴文英", 
    "paragraphs": [
      "香莓幽径滑。", 
      "索绕秋曲折。", 
      "帘额红摇波影，鱼惊坠、暗吹沫。", 
      "浪阔。", 
      "轻棹拨。", 
      "武陵曾话别。", 
      "一点烟红春小，桃花梦、半林月。"
    ], 
    "rhythmic": "霜天晓角"
  }, 
  {
    "author": "吴文英", 
    "paragraphs": [
      "添线绣床人倦，翻香罗暮烟斜。", 
      "五更箫鼓贵人家。", 
      "门外晓寒嘶马。", 
      "帽压半檐朝雪，镜开千靥春霞。", 
      "小帘沽酒看梅花。", 
      "梦到林逋山下。"
    ], 
    "rhythmic": "西江月"
  }, 
  {
    "author": "吴文英", 
    "paragraphs": [
      "频摩书眼怯细文。", 
      "小窗阴、天气似昏。", 
      "兽炉暖、慵添困，带茶烟、微润宝薰。", 
      "少年娇马西风冷，旧春衫、犹涴酒痕。", 
      "梦不到、梨花路，断长桥、无限暮云。"
    ], 
    "rhythmic": "恋绣衾"
  }, 
  {
    "author": "吴文英", 
    "paragraphs": [
      "鬓棱初翦玉纤弱。", 
      "早春入、屏山四角。", 
      "少年买困成欢谑。", 
      "人在浓香绣幄。", 
      "霜丝换、梅残梦觉。", 
      "夜寒重、长安紫陌。", 
      "东风入户先情薄。", 
      "吹老灯花半萼。"
    ], 
    "rhythmic": "杏花天"
  }, 
  {
    "author": "吴文英", 
    "paragraphs": [
      "五更枥马静无声。", 
      "邻鸡犹怕惊。", 
      "日华平晓弄春明。", 
      "暮寒愁翳生。", 
      "新岁梦，去年情。", 
      "残宵半酒醒。", 
      "春风无定落梅轻。", 
      "断鸿长短亭。"
    ], 
    "rhythmic": "醉桃源・阮郎归"
  }, 
  {
    "author": "吴文英", 
    "paragraphs": [
      "何处合成愁。", 
      "离人心上秋。", 
      "纵芭蕉、不雨也飕飕。", 
      "都道晚凉天气好，有明月、怕登楼。", 
      "年事梦中休。", 
      "花空烟水流。", 
      "燕辞归、客尚淹留。", 
      "垂柳不萦裙带住，漫长是、系行舟。"
    ], 
    "rhythmic": "唐多令", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "雁外雨丝丝，将恨和愁都织。", 
      "玉骨西风添瘦，减尊前歌力。", 
      "袖香曾枕醉红腮，依约唾痕碧。", 
      "花下凌波入梦，引春雏双鶒。"
    ], 
    "rhythmic": "好事近"
  }, 
  {
    "author": "吴文英", 
    "paragraphs": [
      "送人犹未苦，苦送春、随人去天涯。", 
      "片红都飞尽，正阴阴润绿，暗裹啼鸦。", 
      "赋情顿雪双鬓，飞梦逐尘沙。", 
      "叹病渴凄凉，分香瘦减，两地看花。", 
      "西湖断桥路，想系马垂杨，依旧敧斜。", 
      "葵麦迷烟处，问离巢孤燕，飞过谁家。", 
      "故人为写深怨，空壁扫秋蛇。", 
      "但醉上吴台，残阳草色归思赊。"
    ], 
    "rhythmic": "忆旧游", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "病渴文园久。", 
      "梨花月，梦残春故人旧。", 
      "愁弹枕雨，衰翻帽雪，为情僝僽。", 
      "千金醉跃骄骢，试问取、朱桥翠柳。", 
      "痛恨不、买断斜阳，西湖酝入春酒。", 
      "吴宫乱水斜烟，留连倦客，慵更回首。", 
      "幽蛩韵苦，哀鸿叫绝，断音难偶。", 
      "题红泛叶零乱，想夜冷、江枫暗瘦。", 
      "付与谁、一半悲秋，行云在否。"
    ], 
    "rhythmic": "宴清都", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "乔木生云气。", 
      "访中兴、英雄陈迹，暗追前事。", 
      "战舰东风悭借便，梦断神州故里。", 
      "旋小筑、吴宫闲地。", 
      "华表月明归夜鹤，叹当时、花竹今如此。", 
      "枝上露，溅清泪。", 
      "遨头小簇行春队。", 
      "步苍苔、寻幽别坞，问梅开未。", 
      "重唱梅边吸度曲，催发寒梢冻蕊。", 
      "此心与、东君同意。", 
      "後不如今非昔，两无言、相对沧浪水。", 
      "怀此恨，寄残醉。"
    ], 
    "rhythmic": "金缕歌・贺新郎", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "柔怀难托。", 
      "老天如水人情薄。", 
      "烛痕犹刻西窗约。", 
      "歌断梨云，留梦绕罗幕。", 
      "寒更唱遍吹梅角。", 
      "香消臂趁弓弰削。", 
      "主家衣在羞重著。", 
      "独掩营门，春尽柳花落。"
    ], 
    "rhythmic": "醉落魄・一斛珠"
  }, 
  {
    "author": "吴文英", 
    "paragraphs": [
      "晚妆慵理瑞云盘。", 
      "针线傍灯前。", 
      "燕子不归帘卷，海棠一夜孤眠。", 
      "踏青人散，遗细满路，雨打秋千。", 
      "尚有落花寒在，绿杨未褪春绵。"
    ], 
    "rhythmic": "朝中措"
  }, 
  {
    "author": "吴文英", 
    "paragraphs": [
      "短亭芳草长亭柳。", 
      "记桃叶，烟江口。", 
      "今日江村重载酒。", 
      "残杯不到，乱红青冢，满地闲春绣。", 
      "翠阴曾摘梅枝嗅。", 
      "还忆秋千玉葱手。", 
      "红索倦将春去後。", 
      "蔷薇花落，故园胡蝶，粉薄残香瘦。"
    ], 
    "rhythmic": "青玉案"
  }, 
  {
    "author": "吴文英", 
    "paragraphs": [
      "新腔一唱双金斗。", 
      "正霜落、分甘手。", 
      "已是红窗人倦绣。", 
      "春词裁烛，夜香温被，怕减银壶漏。", 
      "吴天雁晓云飞後。", 
      "百感情怀顿疏酒。", 
      "彩扇何时翻翠袖。", 
      "歌边拌取，醉魂和梦，化作梅边瘦。"
    ], 
    "rhythmic": "青玉案"
  }, 
  {
    "author": "吴文英", 
    "paragraphs": [
      "飞露洒银床，叶叶怨梧啼碧。", 
      "蕲竹粉连香汗，是秋来陈迹。", 
      "藕丝空缆宿湖船，梦阔水云窄。", 
      "还系鸳鸯不在，老红香月白。"
    ], 
    "rhythmic": "好事近"
  }, 
  {
    "author": "吴文英", 
    "paragraphs": [
      "幽欢一梦成炊黍。", 
      "知绿暗、汀菰几度。", 
      "竹西歌断芳尘去。", 
      "宽尽经年臂缕。", 
      "梅黄後、林梢更雨。", 
      "小池面、啼红怨暮。", 
      "当时明月重生处。", 
      "楼上宫眉在否。"
    ], 
    "rhythmic": "杏花天"
  }, 
  {
    "author": "吴文英", 
    "paragraphs": [
      "灯火雨中船。", 
      "客思绵绵。", 
      "离亭春草又秋烟。", 
      "似与轻鸥盟未了，来去年年。", 
      "往事一潸然。", 
      "莫过西园。", 
      "凌波香断绿苔钱。", 
      "燕子不知春事改，时立秋千。"
    ], 
    "rhythmic": "浪淘沙"
  }, 
  {
    "author": "吴文英", 
    "paragraphs": [
      "迷蝶无踪晓梦沈。", 
      "寒香深闭小庭心。", 
      "欲知湖上春多少，但看楼前柳浅深。", 
      "愁自遣，酒孤斟。", 
      "一帘芳景燕同吟。", 
      "杏花宜带斜阳看，几阵东风晚又阴。"
    ], 
    "rhythmic": "思佳客"
  }, 
  {
    "author": "吴文英", 
    "paragraphs": [
      "桐敲露井，残照西窗人起。", 
      "怅玉手、曾携乌纱，笑整风敧。", 
      "水叶沈红，翠微云冷雁慵飞。", 
      "楼高莫上，魂消正在，摇落江蓠。", 
      "走马断桥，玉台妆榭，罗帕香遗。", 
      "叹人老、长安灯外，愁换秋衣。", 
      "醉把茱萸，细看清泪湿芳枝。", 
      "重阳重处，寒花怨蝶，新月东篱。"
    ], 
    "rhythmic": "采桑子慢"
  }, 
  {
    "author": "吴文英", 
    "paragraphs": [
      "怨娥坠柳，离佩摇荭，霜讯南圃。", 
      "漫忆桥扉，倚竹袖寒日暮。", 
      "还问月中游，梦飞过、金风翠羽。", 
      "把残云、剩水万顷，暗熏冷麝凄苦。", 
      "渐浩渺、凌山高处。", 
      "秋澹无光，残照谁主。", 
      "露粟侵肌，夜约羽林轻误。", 
      "翦碎惜秋心，更肠断、珠尘藓路。", 
      "怕重阳，又催近、满城细雨。"
    ], 
    "rhythmic": "古香慢"
  }, 
  {
    "author": "吴文英", 
    "paragraphs": [
      "杨柳风流，蕙花清润。", 
      "苹□未数张三影。", 
      "沈香倚醉调清平，新辞□□□□□。", 
      "鲛室裁绡，□□□□。", 
      "□□白雪争歌郢。", 
      "西湖同结杏花盟，东风休赋丁香恨。"
    ], 
    "rhythmic": "蹋莎行・踏莎行", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "霜杵敲寒，风灯摇梦。"
    ], 
    "rhythmic": "失调名"
  }, 
  {
    "author": "翁元龙", 
    "paragraphs": [
      "蜀锦华堂，宝筝频送花前酒。", 
      "妖娆全在半开时，人试单衣後。", 
      "花面围春竞秀。", 
      "如红潮、玉腮微透。", 
      "欲苏还坠，浅醉扶头，朦胧晴昼。", 
      "金屋名姝，眼情空伫闲眉岫。", 
      "世间还有此娉婷，拼尽珠量斗。", 
      "真艳可令消受。", 
      "倩莺催、天香共袖。", 
      "冷烟庭院，淡月梨花，空教春瘦。"
    ], 
    "rhythmic": "烛影摇红"
  }, 
  {
    "author": "翁元龙", 
    "paragraphs": [
      "曲廊连苑吹笙道，重来暗尘都满。", 
      "种石生云，移花带月，犹欠藏春庭院。", 
      "年华过眼。", 
      "便梅谢兰销，舞沈歌断。", 
      "露井寒蛩，为谁清夜诉幽怨。", 
      "人生乐事最少，有时得意处，光阴偏短。", 
      "树色凝红，山眉弄碧，不与朱颜相恋。", 
      "临风念远。", 
      "叹蝶梦难追，鹭盟重换。", 
      "一片斜阳，送人归骑晚。"
    ], 
    "rhythmic": "齐天乐"
  }, 
  {
    "author": "翁元龙", 
    "paragraphs": [
      "春心莫共花争发。", 
      "花开不管连环缺。", 
      "梦断小楼空。", 
      "杜鹃啼晓红。", 
      "眼看连理树。", 
      "纤手移筝柱。", 
      "调遍错成声。", 
      "无人知此情。"
    ], 
    "rhythmic": "菩萨蛮"
  }, 
  {
    "author": "翁元龙", 
    "paragraphs": [
      "玉纤闲捻花间集。", 
      "赤阑干对芭蕉立。", 
      "薤叶晚生凉。", 
      "竹阴移小床。", 
      "拗莲牵藕线。", 
      "藕断丝难断。", 
      "弹水没鸳鸯。", 
      "教寻波底香。"
    ], 
    "rhythmic": "菩萨蛮"
  }, 
  {
    "author": "翁元龙", 
    "paragraphs": [
      "燕帘挂晚。", 
      "莺槛迷晴，花思零乱。", 
      "试觅娉婷，日日傍湖亭苑。", 
      "掷果墙阴窥驻马，采香深迳抛春扇。", 
      "醉归来，任钗云半落，绣帘慵卷。", 
      "念灿锦、年华如旧，飞絮游丝，萦恨难翦。", 
      "蜀羽无情，早带怨红啼断，厚约轻辞寒食夜，行云空梦梨花院。", 
      "莫凭阑，正斜阳、淡烟平远。"
    ], 
    "rhythmic": "倦寻芳"
  }, 
  {
    "author": "翁元龙", 
    "paragraphs": [
      "清明近。", 
      "还是递趱东风，做成花讯。", 
      "芳时一刻千金，半晴半雨、酬春未准。", 
      "雁归尽。", 
      "离字向人欲写，暗云难认。", 
      "西园猛忆逢迎，翠纨障面，花间笑隐。", 
      "曲径池莲平砌，绛裙曾与，濯香湔粉。", 
      "无奈燕幕莺帘，轻负娇俊。", 
      "青榆巷陌，蹋马红成寸。", 
      "十年梦、秋千吊影，袜罗尘褪。", 
      "事往凭谁问。", 
      "昼长病酒添新恨。", 
      "烟冷斜阳紧。", 
      "山黛远、曲曲阑干凭损。", 
      "柳丝万尺，不如轻鬓。"
    ], 
    "rhythmic": "瑞龙吟"
  }, 
  {
    "author": "翁元龙", 
    "paragraphs": [
      "街檐插缀翠柳。", 
      "憔悴清明後。", 
      "泪蜡堆香径，一夜海棠中酒。", 
      "枝上酸似豆。", 
      "莺声骤。", 
      "恨软弹筝手。", 
      "眉袖。", 
      "嘶骢过尽平芜，绿衬飞绣。", 
      "沈红入水，渐做小莲离藕。", 
      "亭冷沈香梦似旧。", 
      "花瘦。", 
      "欲留春住时候。"
    ], 
    "rhythmic": "隔浦莲近・隔浦莲近拍"
  }, 
  {
    "author": "翁元龙", 
    "paragraphs": [
      "窗外啼莺，报数日西园，花事都空。", 
      "绣屋专房，姚魏渐邀新宠。", 
      "葱翠试剪春畦，羞对酒、夜寒犹重。", 
      "误暗期、绿架香洞。", 
      "月黯小阶云冻。", 
      "算春将揽邮亭鞚。", 
      "柳成圈、记人迎送。", 
      "蜀魂怨染岩花色，泥径红成陇。", 
      "楼上半揭画帘，料看雨、玉笙寒拥。", 
      "怕骤晴，无事消遣，日长清梦。"
    ], 
    "rhythmic": "玲珑四犯"
  }, 
  {
    "author": "翁元龙", 
    "paragraphs": [
      "天阔玉屏空。", 
      "轻阴弄、淡墨画秋容。", 
      "正凉挂半蟾，酒醒窗下，露催新雁，人在山中。", 
      "又一片，好秋花占了，香换却西风。", 
      "箫女夜归，帐栖青凤，镜娥妆冷，钗坠金虫。", 
      "西湖花深窈，闲庭砌、曾占席地歌钟。", 
      "载取断云归去，几处房栊。", 
      "恨小帘灯暗，粟肌消瘦，薰炉烟减，珠袖玲珑。", 
      "三十六宫清梦，还与谁同。"
    ], 
    "rhythmic": "风流子", 
    "tags": [
      "西湖"
    ]
  }, 
  {
    "author": "翁元龙", 
    "paragraphs": [
      "山色低衔小苑，春云暗宿空庭。", 
      "秋千无月冷双绳。", 
      "闲却画栏人静。", 
      "一夜海棠如梦，半窗银烛多情。", 
      "好花留不到清明。", 
      "日日阴晴无定。"
    ], 
    "rhythmic": "西江月"
  }, 
  {
    "author": "翁元龙", 
    "paragraphs": [
      "三月时。", 
      "杨花飞尽无花飞。", 
      "无花飞。", 
      "不教春去，争得春归。", 
      "高楼望断黄金羁。", 
      "绿窗眉黛伤新离。", 
      "伤新离。", 
      "好将别後，长做归时。"
    ], 
    "rhythmic": "忆秦娥"
  }, 
  {
    "author": "翁元龙", 
    "paragraphs": [
      "兽炉烟重火半焦。", 
      "卷帘时、雪意又销。", 
      "过数点、残鸦外，想梅花、寒在灞桥。", 
      "谢娘春恨深如柳，未东风、先遣絮飘。", 
      "且莫把、冰丝剪，有灯球、红绣未描。"
    ], 
    "rhythmic": "恋绣衾"
  }, 
  {
    "author": "翁元龙", 
    "paragraphs": [
      "画楼红湿斜阳，素妆褪出山眉翠。", 
      "街声暮起，尘侵灯户，月来舞地。", 
      "宫柳招莺，水荭飘雁，隔年春意。", 
      "黯梨云，散作人间好梦，琼箫在、锦屏底。", 
      "乐事轻随流水。", 
      "暗兰消、作花心计。", 
      "情丝万轴，因春织就，愁罗恨绮。", 
      "昵沈迷香，占帘看夜，旧游轻醉。", 
      "任孤山、剩雪残梅，渐懒跨、东风骑。"
    ], 
    "rhythmic": "水龙吟"
  }, 
  {
    "author": "翁元龙", 
    "paragraphs": [
      "千丝风雨万丝晴。", 
      "年年长短亭。", 
      "暗黄看到绿成阴。", 
      "春由他送迎。", 
      "莺思重，燕愁轻。", 
      "如人离别情。", 
      "绕湖烟冷罩波明。", 
      "画船移玉笙。"
    ], 
    "rhythmic": "醉桃源・阮郎归"
  }, 
  {
    "author": "翁元龙", 
    "paragraphs": [
      "莺树暖。", 
      "弱絮欲成芳茧。", 
      "流水惜花流不远。", 
      "小桥红欲满。", 
      "原上草迷离苑。", 
      "金勒晚风嘶断。", 
      "等得日长春又短。", 
      "愁深山翠浅。"
    ], 
    "rhythmic": "谒金门"
  }, 
  {
    "author": "翁元龙", 
    "paragraphs": [
      "花娇半面。", 
      "记蜜烛夜阑，同醉深院。", 
      "衣袖粉香，犹未经年如年远。", 
      "玉颜不趁秋容换。", 
      "但换却、春游同伴。", 
      "梦回前度，邮亭倦客，又拈笺管。", 
      "慵按。", 
      "梁州旧曲，怕离柱断弦，惊破金雁。", 
      "霜被睡浓，不比花前良宵短。", 
      "秋娘羞占东篱畔。", 
      "待说与、深宫幽怨。", 
      "恨他情淡陶郎，旧缘较浅。"
    ], 
    "rhythmic": "绛都春"
  }, 
  {
    "author": "翁元龙", 
    "paragraphs": [
      "一年箫鼓又疏钟。", 
      "爱东风。", 
      "恨东风。", 
      "吹落灯花，移在杏梢红。", 
      "玉靥翠钿无半点，空湿透，绣罗弓。", 
      "燕魂莺梦渐惺松。", 
      "月帘栊。", 
      "影迷蒙。", 
      "催趁年华，都在艳歌中。", 
      "明日柳边春意思，便不与，夜来同。"
    ], 
    "rhythmic": "江城子"
  }, 
  {
    "author": "翁元龙", 
    "paragraphs": [
      "画阁换黏春贴，宝筝抛学银钩。", 
      "东风轻滑玉钗流。", 
      "织就燕纹莺绣。", 
      "隔帐灯花微笑，倚窗云叶低收。", 
      "双鸳刺罢底尖头。", 
      "剔雪闲寻豆蔻。"
    ], 
    "rhythmic": "西江月"
  }, 
  {
    "author": "翁元龙", 
    "paragraphs": [
      "花情偏与夜相投。", 
      "心事鬓边羞。", 
      "薰醒半床凉梦，能消几个开头。", 
      "风轮慢卷，冰壶低架，香雾飕飕。", 
      "更著月华相恼，木犀淡了中秋。"
    ], 
    "rhythmic": "朝中措"
  }, 
  {
    "author": "翁元龙", 
    "paragraphs": [
      "天长地久，风流云散，惟有离情无算。", 
      "从分金镜不成圆，到此夜、年年一半。", 
      "轻罗暗网，蛛丝得意，多似妆楼针线。", 
      "晓看玉砌淡无痕，但吹落、梧桐几片。"
    ], 
    "rhythmic": "鹊桥仙"
  }, 
  {
    "author": "翁孟寅", 
    "paragraphs": [
      "楼倚春城，锁窗曾共巢春燕。", 
      "人生好梦比春风，不似杨花健。", 
      "旧事如天渐远。", 
      "奈情缘、素丝未断。", 
      "镜尘埋恨，带粉栖香，曲屏寒浅。", 
      "环佩空归，故园羞见桃花面。", 
      "轻烟残照下阑干，独自疏帘卷。", 
      "一信狂风又晚。", 
      "海棠花、随风满院。", 
      "乱鸦归後，杜宇啼时，一声声怨。"
    ], 
    "rhythmic": "烛影摇红"
  }, 
  {
    "author": "翁孟寅", 
    "paragraphs": [
      "月高楼外柳花明。", 
      "单衣怯露零。", 
      "小桥灯影落残星。", 
      "寒烟蘸水萍。", 
      "歌袖窄，舞鬟轻。", 
      "梨花梦满城。", 
      "落红啼鸟两无情。", 
      "春愁添晓酲。"
    ], 
    "rhythmic": "阮郎归"
  }, 
  {
    "author": "翁孟寅", 
    "paragraphs": [
      "幽香不受春料理，青青尚馀秋鬓。", 
      "曲岩隈，烟梳露浴，甘与菰蒲共隐。", 
      "芳标瘦迥。", 
      "看缨结丁香，带萦晴荇。", 
      "恨水东流，楚江憔悴乱云暝。", 
      "凄凉梦游故苑，纵妒花风暴，吹梦难醒。", 
      "艳李妖桃，纡青佩紫，争似广文官冷。", 
      "尘波万顷。", 
      "算谁是同心，自怜孤影。", 
      "收敛风流，素弦清夜永。"
    ], 
    "rhythmic": "齐天乐"
  }, 
  {
    "author": "翁孟寅", 
    "paragraphs": [
      "红香十里铜驼梦，如今旧游重省。", 
      "节序飘零，欢娱老大，慵立灯光蟾影。", 
      "伤心对景。", 
      "怕回首东风，雨晴难准。", 
      "曲巷幽坊，管弦一片笑声近。", 
      "飞棚浮动翠葆，看金钗半溜，春妒红粉。", 
      "凤辇鳌山，云收雾敛，迤逦铜壶漏迥。", 
      "霜风渐紧。", 
      "展一幅青绡，净悬孤镜。", 
      "带醉扶归，晓酲春梦稳。"
    ], 
    "rhythmic": "齐天乐"
  }, 
  {
    "author": "翁孟寅", 
    "paragraphs": [
      "卷西风、方肥塞草，带钩何事东去。", 
      "月明万里关河梦，吴楚几番风雨。", 
      "江上路。", 
      "二十载头颅，凋落今如许。", 
      "凉生弄尘。", 
      "叹江左夷吾，隆中诸葛，谈笑已尘土。", 
      "寒汀外，还见来时鸥鹭。", 
      "重来应是春暮。", 
      "轻裘岘首陪登眺，马上落花飞絮。", 
      "拼醉舞。", 
      "谁解道，断肠贺老江南句。", 
      "沙津少驻。", 
      "举目送飞鸿，幅巾老子，楼上正凝伫。"
    ], 
    "rhythmic": "摸鱼儿"
  }, 
  {
    "author": "万俟绍之", 
    "paragraphs": [
      "啼一声云榭晚。", 
      "好梦惊回，蓬岛疑行遍。", 
      "无绪东风帘自卷。", 
      "香苞云压荼䕷院。", 
      "似有还无烟色展。", 
      "絮暖鱼肥，时复吹池面。", 
      "扇影著花蜂蝶见。", 
      "药栏春静红尘远。"
    ], 
    "rhythmic": "蝶恋花"
  }, 
  {
    "author": "万俟绍之", 
    "paragraphs": [
      "一春心事与谁同。", 
      "绿聚眉峰。", 
      "小楼彻夜听鸣雨，想西园、锦绣成空。", 
      "栏漾金鱼池水，钩闲紫燕帘风。", 
      "年时忻折海棠红。", 
      "来比芳容。", 
      "如今玉减香销似，怕轻寒、懒出房栊。", 
      "尘满谢娘吟卷，从教飞絮蒙蒙。"
    ], 
    "rhythmic": "风入松"
  }, 
  {
    "author": "万俟绍之", 
    "paragraphs": [
      "决眦入飞鸟。", 
      "正江南、梅雨初晴，乱山浮晓。", 
      "凤去台空箫声断，惟有疏林鸦噪。", 
      "但空锁、吴时花草。", 
      "指点中原青山外，奈征尘、迷望愁云绕。", 
      "佳丽地，谩凝眺。", 
      "清风助我舒长啸。", 
      "问其中、虚帘曲槛，阅人多少。", 
      "风景不殊江山在，况是英雄未老。", 
      "且拚与、尊前一笑。", 
      "欲说前朝兴亡事，唤谪仙、来共传清醥。", 
      "归路晚，月明照。"
    ], 
    "rhythmic": "贺新郎"
  }, 
  {
    "author": "万俟绍之", 
    "paragraphs": [
      "十年心事上眉端。", 
      "梦惊残。", 
      "琐窗寒。", 
      "云絮随风，千里度关山。", 
      "琴里知音无觅处，妆粉淡，钏金宽。", 
      "瑶箱吟卷懒重看。", 
      "忆前欢。", 
      "泪偷弹。", 
      "我已相将，飞棹过长安。", 
      "为说崔徽憔悴损，须觅取，锦笺还。"
    ], 
    "rhythmic": "江神子・江城子"
  }, 
  {
    "author": "丁宥", 
    "paragraphs": [
      "雁风吹裂云痕，小楼一线斜阳影。", 
      "残蝉抱柳，寒蛩入户，凄音忍听。", 
      "愁不禁秋，梦还惊客，青灯孤枕。", 
      "未更深，早是梧桐泫露，那更度、兰宵永。", 
      "空叹银屏金井。", 
      "醉乡醒、温柔乡冷。", 
      "征尘倦扑，闲花谩舞，何心管领。", 
      "葱指冰弦，蕙怀春锦，楚梅风韵。", 
      "怅芙蓉城杳，蓝云依黯，锁巫峰暝。"
    ], 
    "rhythmic": "水龙吟"
  }, 
  {
    "author": "丁宥", 
    "paragraphs": [
      "蝉碧句花，雁红攒月。"
    ], 
    "rhythmic": "法曲献仙音"
  }, 
  {
    "author": "丁宥", 
    "paragraphs": [
      "疏绮笼寒，浅云栖月。"
    ], 
    "rhythmic": "失调名"
  }, 
  {
    "author": "丁宥", 
    "paragraphs": [
      "清阴一架，颗颗蒲萄醉花碧。"
    ], 
    "rhythmic": "六么令"
  }, 
  {
    "author": "周氏", 
    "paragraphs": [
      "画楼帘卷翠。", 
      "正柳约东风，摇荡春霁。", 
      "缃桃雨才洗。", 
      "似妆临宝镜。", 
      "脂凝铅水。", 
      "云偏髻子。", 
      "坠钗梁、羞看燕垒。", 
      "最堪怜，锦绣香中，早有片红飘砌。", 
      "闲记。", 
      "琴弹古调，曲按清商，旧年时事。", 
      "屏山画里。", 
      "江南信，梦中寄。", 
      "感春浓怀抱，午酲初解，浅酌依然又醉。", 
      "傍阑干、犹怯馀寒，倦和袖倚。"
    ], 
    "rhythmic": "瑞鹤仙"
  }, 
  {
    "author": "潘", 
    "paragraphs": [
      "（上缺）玉带悬鱼，黄金铸印，侯封万户。", 
      "待从头，缴纳君王，觅取爱卿归去。"
    ], 
    "rhythmic": "水龙吟"
  }, 
  {
    "author": "潘", 
    "paragraphs": [
      "生怕倚阑干。", 
      "阁下溪声阁外山。", 
      "惟有旧时山共水，依然。", 
      "暮雨朝云去不远。", 
      "应是蹑飞鸾。", 
      "月下时时整佩环。", 
      "月又渐低霜又下，更阑。", 
      "折得梅花独自看。"
    ], 
    "rhythmic": "南乡子"
  }, 
  {
    "author": "潘", 
    "paragraphs": [
      "无端小雪廉纤。", 
      "入平檐。", 
      "金鸭旋添龙饼，莫开帘。", 
      "寻梅约。", 
      "开还落。", 
      "可曾忺。", 
      "合作一年春恨，上眉尖。"
    ], 
    "rhythmic": "乌夜啼"
  }, 
  {
    "author": "潘", 
    "paragraphs": [
      "筑室依崖，春风送、一帘山色。", 
      "沙岛外，渔樵而已，别无闲客。", 
      "醉後和友眠犊背，醒来瀹茗寻泉脉。", 
      "把心情、分付陇头云，溪边石。", 
      "身未老，头先白。", 
      "人不见，山空碧。", 
      "约钓竿共把，自惭钩直。", 
      "相蜀吞吴成底事，何如只抱隆中膝。", 
      "漫长歌、歌罢悄无言，看青壁。"
    ], 
    "rhythmic": "满江红"
  }, 
  {
    "author": "潘", 
    "paragraphs": [
      "雕檐绮户，倚晴空如画。", 
      "曾是吴王旧台榭。", 
      "自浣纱去後，落日平芜，行云断，几见花开花谢。", 
      "凄凉阑干外，一簇江山，多少图王共争霸。", 
      "莫闲愁、金杯潋滟，对酒当歌，欢娱地、梦中兴亡休话。", 
      "渐倚遍、西风晚潮生，明月里、鹭鹚背人飞下。"
    ], 
    "rhythmic": "洞仙歌"
  }, 
  {
    "author": "赵希", 
    "paragraphs": [
      "娥戏剧。", 
      "手种长生粒。", 
      "宝干婆娑千古，飘芳吹满虚碧。", 
      "韵色。", 
      "檀露滴。", 
      "人间秋第一。", 
      "金粟如来境界，谁移在、小亭侧。"
    ], 
    "rhythmic": "霜天晓角"
  }, 
  {
    "author": "赵希", 
    "paragraphs": [
      "髻稳冠宜翡翠。", 
      "压鬓彩丝金蕊。", 
      "远山碧浅蘸秋水。", 
      "香暖榴裙衬地。", 
      "亭亭二八馀年纪。", 
      "恼春意。", 
      "玉云凝重步尘细。", 
      "独立花阴宝砌。"
    ], 
    "rhythmic": "秋蕊香"
  }, 
  {
    "author": "孙吴会", 
    "paragraphs": [
      "八窗空、展宽秋影，长江流入尊俎。", 
      "天围绀碧低群岫，斜日去鸿堪数。", 
      "沈别浦。", 
      "但目断、烟芜莽苍连平楚。", 
      "晨钟暮鼓。", 
      "算触景多愁，关人底事，倚槛听鸣橹。", 
      "英雄恨，赢得名存北府。", 
      "寄奴今寄何所。", 
      "西风依旧潮来去，山海颉颃吞吐。", 
      "霜月古。", 
      "直耐冷、相随燕我瑶芝圃。", 
      "掀髯起舞。", 
      "看羱伏苍苔，龙吟翠葆，天籁奏韶舞。"
    ], 
    "rhythmic": "摸鱼儿", 
    "tags": [
      "长江"
    ]
  }, 
  {
    "author": "赵", 
    "paragraphs": [
      "堤曲朱墙近远，山明碧瓦高低。", 
      "好风二十四花期。", 
      "骄骢穿柳去，文艗挟春飞。", 
      "箫鼓晴雷殷殷，笑歌香雾霏霏，闲情不受酒禁持。", 
      "断肠无立处，斜日欲归时。"
    ], 
    "rhythmic": "临江仙"
  }, 
  {
    "author": "赵", 
    "paragraphs": [
      "金璞明。", 
      "玉璞明。", 
      "小小杯盘翠袖擎。", 
      "满将春色盛。", 
      "仙佩鸣。", 
      "玉佩鸣。", 
      "雪月花中过洞庭。", 
      "此时人独清。"
    ], 
    "rhythmic": "吴山青・长相思", 
    "tags": [
      "洞庭湖"
    ]
  }, 
  {
    "author": "刘澜", 
    "paragraphs": [
      "春翦绿波，日明金渚，镜光尽浸寒碧。", 
      "喜溢双蛾，迎风一笑，两情依旧脉脉。", 
      "那时同醉，锦袍湿、乌纱敧侧。", 
      "英雄何在，满目青山，飞下孤白。", 
      "片帆谁上天门，我亦明朝，是天门客。", 
      "平生高兴，青莲一叶，从此飘然八极。", 
      "矶头绿树，见白马、书生破敌。", 
      "百年前事，欲问东风，酒醒长笛。"
    ], 
    "rhythmic": "庆宫春・高阳台"
  }, 
  {
    "author": "刘澜", 
    "paragraphs": [
      "向阳看未足。", 
      "更露立阑干，日高人独。", 
      "江空佩鸣玉。", 
      "问烟鬟霞脸，为谁膏沐。", 
      "情闲景淑。", 
      "嫁东风、无媒自卜。", 
      "凤台高，贪伴吹笙，惊下九天霜鸪。", 
      "红蹙。", 
      "花开不到，杜老溪庄，已公茅屋。", 
      "山城水国。", 
      "欢易断，梦难续。", 
      "记年时马上，人酣花醉，乐奏开元旧曲。", 
      "夜归来，驾锦漫天，绛纱万烛。"
    ], 
    "rhythmic": "瑞鹤仙"
  }, 
  {
    "author": "刘澜", 
    "paragraphs": [
      "玉钗分向金华後，回头路迷仙苑。", 
      "落翠惊风，流红逐水，谁信人间重见。", 
      "花深半面。", 
      "尚歌得新词，柳家三变。", 
      "绿叶阴阴，可怜不似那时看。", 
      "刘郎今度更老，雅怀都不到，书带题扇。", 
      "花信风高，苕溪月冷，明日云帆天远。", 
      "尘缘较短。", 
      "怪一梦轻回，酒阑歌散。", 
      "别鹤惊心，感时花泪溅。"
    ], 
    "rhythmic": "齐天乐"
  }, 
  {
    "author": "刘澜", 
    "paragraphs": [
      "御风来、翠乡深处，连天云锦平远。", 
      "卧游已动蓬舟兴，那在芙蓉城畔。", 
      "巾懒岸。", 
      "任压顶嵯峨，满鬓丝零乱。", 
      "飞吟水殿。", 
      "载十丈青青，随波弄粉，菰雨泪如霰。", 
      "斜阳外，也有新妆半面。", 
      "无言应对花怨。", 
      "西湖千顷腥尘暗。", 
      "更忆鉴湖一片。", 
      "何日见。", 
      "试折藕占丝，丝与肠俱断。", 
      "遐征渐倦。", 
      "当颍尾湖头，绿波彩笔，相伴老坡健。"
    ], 
    "rhythmic": "买陂塘・摸鱼儿", 
    "tags": [
      "西湖"
    ]
  }, 
  {
    "author": "魏庭玉", 
    "paragraphs": [
      "璧月挂银汉，冷浸一江秋。", 
      "天公付我清赏，仙籍桂香浮。", 
      "极目江山如画，际晚云烟凝紫，秋色豁羁愁。", 
      "领看上雄观，波影动帘钩。", 
      "雁排空，渔唱晚，楚天幽。", 
      "湖阴一曲千载，成败倩谁筹。", 
      "试问谪仙何处，唤起于湖同醉，小为作遨头。", 
      "老子欲起舞，摆脱利名休。"
    ], 
    "rhythmic": "水调歌头"
  }, 
  {
    "author": "魏庭玉", 
    "paragraphs": [
      "暮雨初收霁。", 
      "凭阑干、一江新绿，远山凝翠。", 
      "漠漠春阴添客思，怅望天涯无际。", 
      "又猛省、平生行止。", 
      "楚尾吴头多少恨，付吟边、醉里消磨矣。", 
      "浮世事，只如此。", 
      "阳关三叠徒劳耳。", 
      "也何须、琵琶江上，掩青衫泪。", 
      "一斗百篇乘逸兴，要借青天为纸。", 
      "儿辈诧、龙蛇飞起。", 
      "今夜月明呼酒处，待明朝、酒醒帆千里。", 
      "且为我，唱新制。"
    ], 
    "rhythmic": "贺新凉・贺新郎"
  }, 
  {
    "author": "李霜涯", 
    "paragraphs": [
      "平湖百顷生芳草。", 
      "芙蓉不照红颠倒。", 
      "东坡道。", 
      "波光潋滟晴偏好。"
    ], 
    "rhythmic": "晴偏好"
  }, 
  {
    "author": "王谌", 
    "paragraphs": [
      "兰芷流来水亦香。", 
      "满汀鸥鹭动斜阳。", 
      "声诶乃，间鸣榔。", 
      "侬家只住岸西旁。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "翁妪齐眉妇亦贤。", 
      "小姑颜貌正笄年。", 
      "头发乱，髻鬟偏。", 
      "爱把花枝立舵前。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "湘妃泪染竹痕斑。", 
      "风雨连朝下钓难。", 
      "春浪急，石矶寒。", 
      "买得茅柴味亦酸。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "满湖飞雪搅长空。", 
      "急起呼儿上短蓬。", 
      "箬笠具，画图同。", 
      "铁笛声长曲未终。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "离骚读罢怨声声。", 
      "曾向江边问屈平。", 
      "醒还醉，醉还醒。", 
      "笑指沧浪可濯缨。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "白发髼松不记年。", 
      "扁舟泊在荻花边。", 
      "天上月，水中天。", 
      "夜夜烟波得意眠。"
    ], 
    "rhythmic": "渔父词・渔父"
  }, 
  {
    "author": "王谌", 
    "paragraphs": [
      "只在青山可卜邻。", 
      "妻儿笑语意全真。", 
      "休识字，莫嫌贫。", 
      "方是安闲第一人。"
    ], 
    "rhythmic": "渔父词・渔父"
  }, 
  {
    "author": "厉寺正", 
    "paragraphs": [
      "卫武期颐，与文公福艾，俱号贤相。", 
      "今我元台，齿德又居其上。", 
      "玉立擎天一柱，似泰华、气凌秋庄。", 
      "明良会，千载风云，长为龙衮凭仗。", 
      "清知孔山叠嶂。", 
      "有猿吟鹤舞，日俟鸠杖。", 
      "无忝苍生依依，未容高尚。", 
      "待整顿、乾坤了当，与蓬岛、神仙来往。", 
      "摩铜狄，点检笙歌，菊浮香泛新酿。"
    ], 
    "rhythmic": "万年欢"
  }, 
  {
    "author": "施枢", 
    "paragraphs": [
      "柳蒙茸、暗凌波路。", 
      "烟飞惨淡平楚。", 
      "七香车驻猊环掩，遥认翠华云母。", 
      "芳景暮。", 
      "鸳甃悄、铢衣来按飞琼舞。", 
      "凄凉洛浦。", 
      "渐玉漏沈沈，清阴满地，乘月步虚去。", 
      "销凝处。", 
      "谁说三生小杜。", 
      "翔螭声断箫鼓。", 
      "情知禁苑酥尘涴，羞与倡红同谱。", 
      "春几度。", 
      "想依旧、苔痕长印唐昌土。", 
      "风流千古。", 
      "人在小红楼，朱帘半卷，香注玉壶露。"
    ], 
    "rhythmic": "摸鱼儿"
  }, 
  {
    "author": "施枢", 
    "paragraphs": [
      "低枝亚实。", 
      "望翠阴护晓，幽梦难觅。", 
      "凄楚霓裳，琼阙瑶台，经年暗锁清逸。", 
      "春风似怪重门掩，未许入、玉堂吟笔。", 
      "想寿阳，却厌新妆，倦抹粉花宫额。", 
      "还记孤山旧路，未应便负了，波冷蟾白。", 
      "莫寄相思，惟有寒烟，伴我骚人闲寂。", 
      "东君须自怜疏影，又何待、山前雪积。", 
      "好试敲、羯鼓声催，与约鼎羹消息。"
    ], 
    "rhythmic": "疏影"
  }, 
  {
    "author": "施枢", 
    "paragraphs": [
      "飞露初霜。", 
      "冷侵金井，响到银床。", 
      "懊恨碧梧，不留一叶，月占纱窗。", 
      "雁声做尽凄凉。", 
      "又陡顿、衾寒夜长。", 
      "曲曲屏山，重重客梦，无限思量。"
    ], 
    "rhythmic": "柳梢青"
  }, 
  {
    "author": "储泳", 
    "paragraphs": [
      "东风一夜吹寒食，枝头片红犹恋。", 
      "宿酒初醒，新吟未稳，凭久栏杆留暖。", 
      "将春买断。", 
      "恨苔径榆阶，翠钱难贯。", 
      "陌上秋千，相逢谁认旧时伴。", 
      "轻衫粉痕褪了，丝缘馀梦在，良宵偏短。", 
      "柳线经烟，莺梭织雾，一片旧愁新怨。", 
      "慵拈象管。", 
      "待寄与深情，难凭双燕。", 
      "不似杨花，解随人去远。"
    ], 
    "rhythmic": "齐天乐"
  }, 
  {
    "author": "储泳", 
    "paragraphs": [
      "壁断何人旧字，炉寒隔岁残香。", 
      "洞天人去海茫茫。", 
      "玩世仙翁已往。", 
      "西日长安道远，春风赵国台荒。", 
      "行人谁不悟黄粮。", 
      "依旧红尘陌上。"
    ], 
    "rhythmic": "西江月"
  }, 
  {
    "author": "刘子实", 
    "paragraphs": [
      "一门相种，剩河英岳粹，共扶昌录。", 
      "夹辅正宜资鲁卫，左右秉持钧轴。", 
      "缓驾轻车，任回虎节，何事劳山国。", 
      "东民欲靖，作新少借康叔。", 
      "况是鸑鷟佳辰，雪霜深处，秀孕椿松绿。", 
      "天意特教荣晚节，挺挺世臣乔木。", 
      "绣斧功成，衮衣促觐，莫恨公归速。", 
      "一陶和气，要令天下蒙福。"
    ], 
    "rhythmic": "念奴娇"
  }, 
  {
    "author": "刘子实", 
    "paragraphs": [
      "腊後寒收，柳眼青归，梅花笑生。", 
      "正阳和有脚，日边送暖，洪钧换轴，天上回星。", 
      "试巧春盘，介眉春酒，生意从头乐意新。", 
      "须知道，是东风近也，玉燕逢辰。", 
      "举头阊阖开明。", 
      "便稳驾轻车熟路行。", 
      "向玉堂青琐，从容洒翰，长淮赤壁，谈笑麾兵。", 
      "周洛犹尘，商岩未雨，天下苍生望太平。", 
      "休盘涧，任清溪九曲，不放舟横。"
    ], 
    "rhythmic": "沁园春"
  }, 
  {
    "author": "翁合", 
    "paragraphs": [
      "世事今如许。", 
      "祗先生、寿身寿国，尚堪撑拄。", 
      "一脉宽仁忠厚意，留到如今可数。", 
      "问谁是、擎天一柱。", 
      "名节难全官职易，这娥眉、肯效争妍妒。", 
      "几而作，色斯举。", 
      "沧州万顷舟横渡。", 
      "对和风、桃花流水，一蓑烟雨。", 
      "亲得紫阳传正印，且作斯文宗主。", 
      "世望皋夔伊傅。", 
      "天意须酬平治愿，抚参同、一卷长生谱。", 
      "平治了，仙为侣。"
    ], 
    "rhythmic": "贺新郎"
  }, 
  {
    "author": "翁合", 
    "paragraphs": [
      "口诵百中经，手运周天数。", 
      "试问薇垣一小星，谁知是、韩王普。", 
      "知得客星来，知得贤人聚。", 
      "我若乘槎犯斗牛，莫向常人语。"
    ], 
    "rhythmic": "卜算子"
  }, 
  {
    "author": "王庚", 
    "paragraphs": [
      "满劝黄封酒。", 
      "是年年、春色长绕，径花宫柳。", 
      "碧水丹山添清气，岁月兰亭癸丑。", 
      "看枢极、光腾台斗。", 
      "细数中书堂壁记，自欧韩、富范题名後，还有似、我公否。", 
      "好知天意生贤候，正造化安排，孕出五阳之秀。", 
      "何物一阴犹踯躅，尽决还公只手。", 
      "这一著、邦家之寿。", 
      "宰相时来须教做，算人间、是处鱼羹有。", 
      "名与节，久轩久。"
    ], 
    "rhythmic": "贺新郎"
  }, 
  {
    "author": "黄铸", 
    "paragraphs": [
      "凉入秋檐雨意长。", 
      "竹深啼络纬，响虚堂。", 
      "一枝灯影耿昏黄。", 
      "疏帘外，风度木樨香。", 
      "心事易成伤。", 
      "燕支坡下路，语如簧。", 
      "定仙螺子玉钗梁。", 
      "鸳屏梦，应到旧韦郎。"
    ], 
    "rhythmic": "小重山"
  }, 
  {
    "author": "黄铸", 
    "paragraphs": [
      "花外数声风定。", 
      "烟际一痕月净。", 
      "水晶屏小敧醉枕。", 
      "院静鸣蛩相应。", 
      "香销斜掩青铜镜。", 
      "背灯影。", 
      "寒砧夜半和雁阵。", 
      "秋在刘郎绿鬓。"
    ], 
    "rhythmic": "秋蕊香令"
  }, 
  {
    "author": "李宏模", 
    "paragraphs": [
      "碧玉云深，彤绡雾薄，芳丛乱迷秋渚。", 
      "重城傍水，中有吹箫俦侣。", 
      "应是琼楼夜冷，月明谁伴乘鸾女。", 
      "仙游处。", 
      "翠帟障尘，红绮随步。", 
      "别岸玉容伫倚，爱浅抹蜂黄，淡笼纨素。", 
      "娇羞未语，脉脉悲烟泣露。", 
      "彩扇何人，妙笔丹青，招得花魂住。", 
      "歌声暮。", 
      "梦入锦江，香里归路。"
    ], 
    "rhythmic": "庆清朝"
  }, 
  {
    "author": "杨子咸", 
    "paragraphs": [
      "紫凋红落後，忽十丈，玉虬横。", 
      "望众绿帏中，蓝田璞碎，鲛室珠倾。", 
      "柔条系风无力，更不禁、连日峭寒清。", 
      "空与蝶圆香梦，枉教莺诉春情。", 
      "深深。", 
      "苔径悄无人。", 
      "栏槛湿香尘。", 
      "叹宝髻髼松，粉铅狼藉，谁管飘零。", 
      "不愁素云易散，恨此花、开後更无春。", 
      "安得胡床月夜，玉醅满蘸瑶英。"
    ], 
    "rhythmic": "木兰花慢"
  }, 
  {
    "author": "太学士人", 
    "paragraphs": [
      "莫怪钱神容易致，钱神尽是愚夫。", 
      "为何此鬼却相於。", 
      "只因频展义，长是泣穷途。", 
      "韩氏有文曾饯汝，临行慎莫踌躇。", 
      "青灯双点照平湖。", 
      "蕉船从此逝，相共送陶朱。"
    ], 
    "rhythmic": "临江仙"
  }, 
  {
    "author": "李之问", 
    "paragraphs": [
      "愿得年年，长共我儿解粽。"
    ], 
    "rhythmic": "失调名"
  }, 
  {
    "author": "吴敏德", 
    "paragraphs": [
      "御符争带，更有天师神咒。"
    ], 
    "rhythmic": "失调名"
  }, 
  {
    "author": "郭子正", 
    "paragraphs": [
      "清晓开庭，茱萸初佩。"
    ], 
    "rhythmic": "失调名"
  }, 
  {
    "author": "郭子正", 
    "paragraphs": [
      "香满西风，催岁晚东篱，黄花争吐。", 
      "嫩英细蕊，金艳繁、妆点高秋偏富。", 
      "寒地花媒少，算自结、多情烟雨。", 
      "每年年妆面，谢他拒霜相顾。", 
      "宝马王孙，休笑孤芳，陶令因谁，便思归去。", 
      "负春何事，此恨惟、才子登高能赋。", 
      "千古风流在，占定泛、重阳芳醑。", 
      "堪吟看醉赏，何须杏园深处。"
    ], 
    "rhythmic": "舜韶新"
  }, 
  {
    "author": "鄱阳护戎女", 
    "paragraphs": [
      "云收飞脚，日祛怒暑，新蝉高柳鸣时。", 
      "兰佩紫囊，蒲抽碧剑，吴丝两腕双垂。", 
      "闻道五陵儿。", 
      "蛟龙吼波面，冲碎琉璃。", 
      "画鼓声中，锦标争处红旗。", 
      "使君冠盖追。", 
      "正霞翻酒浪，翠敛歌眉。", 
      "扇动水风生玉宇，微凉透入单衣。", 
      "日暮楚天低。", 
      "金蛇掣电漾，千顷霜溪。", 
      "宴罢休燃宝蜡，凭月照人归。"
    ], 
    "rhythmic": "望海潮"
  }, 
  {
    "author": "尹词客", 
    "paragraphs": [
      "韩愈文章盖世，谢安才貌风流。", 
      "良辰开宴在西楼。", 
      "敢劝一卮芳酒。", 
      "记得南宫高第，弟兄都占鳌头。", 
      "金炉玉殿瑞香浮。", 
      "名在甲科第九。"
    ], 
    "rhythmic": "西江月"
  }, 
  {
    "author": "尹词客", 
    "paragraphs": [
      "浣花溪上风光主。", 
      "燕集瀛洲开幕府。", 
      "商岩本是作霖人，也使闲花沾雨露。", 
      "谁怜氏族传簪组。", 
      "狂迹偶为风月误。", 
      "愿教朱户柳藏春，免作飘零堤上絮。"
    ], 
    "rhythmic": "玉楼春"
  }, 
  {
    "author": "王氏", 
    "paragraphs": [
      "横湖十顷琉璃碧。", 
      "画桥百步通南北。", 
      "沙暖睡鸳鸯。", 
      "春风花草香。", 
      "闲来撑小艇。", 
      "划破楼台影。", 
      "四面望青山。", 
      "浑如蓬莱间。"
    ], 
    "rhythmic": "菩萨蛮"
  }, 
  {
    "author": "虞", 
    "paragraphs": [
      "憔悴朔家种，零落雪边枝。", 
      "淡妆素艳，无桃笑面柳眉低。", 
      "懒向深宫点额，甘与孤山结社，照影水之湄。", 
      "不怨风霜虐，我本岁寒姿。", 
      "谢东君。", 
      "开冷蕊，弄斜晖。", 
      "强颜红紫同□，皎洁性难移。", 
      "祗好竹篱茅舍，若话玉堂金鼎，老恐负心期。", 
      "歌罢饮先醉，残月坠深卮。"
    ], 
    "rhythmic": "水调歌头"
  }, 
  {
    "author": "洪", 
    "paragraphs": [
      "花影摇春，虫声吟暮，九霄云幕初卷。", 
      "谁驾冰蟾，拥出桂轮天半。", 
      "素魄映、青琐窗前，皓彩散、画阑干畔。", 
      "凝眄。", 
      "见金波滉漾，分辉鹊殿。", 
      "况是风柔夜暖。", 
      "正燕子新来，海棠微绽。", 
      "不似秋光，只照离人肠断。", 
      "恨无奈、利锁名缰，谁为唤、舞裙歌扇。", 
      "吟玩。", 
      "怕铜壶催晓，玉绳低转。"
    ], 
    "rhythmic": "月华清"
  }, 
  {
    "author": "洪", 
    "paragraphs": [
      "经年不见书来，後期杳杳从谁问。", 
      "柳英蜡小，柳枝金嫩，艳阳春近。", 
      "罗幕风柔，泛红浮绿，连朝花信。", 
      "念平生多少，情条恨叶，镇长使、芳心困。", 
      "可是风流薄命。", 
      "镜台前、松松蝉鬓。", 
      "茜桃凝粉，薰兰涨腻，翠愁红损。", 
      "纵使归来，灯前月下，恐难相认。", 
      "卷重帘憔悴，残妆泪洗，把罗襟。"
    ], 
    "rhythmic": "水龙吟"
  }, 
  {
    "author": "洪", 
    "paragraphs": [
      "潮平风稳，行色催津鼓。", 
      "回首望重城，但满眼、红云紫雾。", 
      "分香解佩，空记小楼东，银烛暗，绣帘垂，昵昵凭肩语。", 
      "关山千里，垂柳河桥路。", 
      "燕子又归来，但惹得、满身花雨。", 
      "彩笺不寄，兰梦更无凭，灯影下，月明中，魂断金钗股。"
    ], 
    "rhythmic": "蓦山溪"
  }, 
  {
    "author": "洪", 
    "paragraphs": [
      "辘轳声破银床冻，霜寒又侵鸳被。", 
      "皓月疏钟，悲风断漏，惊起画楼人睡。", 
      "银屏十二。", 
      "叹尘满丝簧，暗消金翠。", 
      "可恨风流，故人迢递隔千里。", 
      "相思情绪最苦，旧欢无续处，魂梦空费。", 
      "断雁无情，离鸾有恨，空想吴山越水。", 
      "花憔玉悴。", 
      "但翠黛愁横，红铅泪洗。", 
      "待剪江梅，倩人传此意。"
    ], 
    "rhythmic": "齐天乐"
  }, 
  {
    "author": "洪", 
    "paragraphs": [
      "断虹远饮横江水。", 
      "万山紫翠斜阳里。", 
      "系马短亭西。", 
      "丹枫明酒旗。", 
      "浮生长客路。", 
      "事逐孤鸿去。", 
      "又是月黄昏。", 
      "寒灯人闭门。"
    ], 
    "rhythmic": "菩萨蛮"
  }, 
  {
    "author": "洪", 
    "paragraphs": [
      "吴姬压酒浮红蚁。", 
      "少年未饮心先醉。", 
      "驻马绿阳阴。", 
      "酒楼三月春。", 
      "相看成一笑。", 
      "遗恨知多少。", 
      "回首欲魂销。", 
      "长桥连断桥。"
    ], 
    "rhythmic": "菩萨蛮"
  }, 
  {
    "author": "洪", 
    "paragraphs": [
      "满满金杯，垂垂玉筋。", 
      "离歌不放行人去。", 
      "醉中扶上木兰船，醒来忘却桃源路。", 
      "带绾同心，钗分一股。", 
      "断魂空草高唐赋。", 
      "秋山万叠水云深，茫茫无著相思处。"
    ], 
    "rhythmic": "踏莎行"
  }, 
  {
    "author": "洪", 
    "paragraphs": [
      "听梅花吹动，凉夜何其，明星有烂。", 
      "相看泪如霰。", 
      "问而今去也，何时会面。", 
      "匆匆聚散。", 
      "恐便作、秋鸿社燕。", 
      "最伤情、夜来枕上，断云零雨何限。", 
      "因念。", 
      "人生万事，回首悲凉，都成梦幻。", 
      "芳心缱绻。", 
      "空惆怅，巫阳馆。", 
      "况船头一转，三千馀里，隐隐高城不见。", 
      "恨无情、春水连天，片帆似箭。"
    ], 
    "rhythmic": "瑞鹤仙"
  }, 
  {
    "author": "洪", 
    "paragraphs": [
      "花雾涨冥冥。", 
      "欲雨还晴。", 
      "薄罗衫子正宜春。", 
      "无奈今宵鸳帐里，身是行人。", 
      "别酒不须斟。", 
      "难洗离情。", 
      "丝鞘如电紫骝鸣。", 
      "肠断画桥芳草路，月晓风清。"
    ], 
    "rhythmic": "浪淘沙"
  }, 
  {
    "author": "洪", 
    "paragraphs": [
      "柳浪摇晴沼，荷风度晚檐。", 
      "碧天如水印新蟾。", 
      "一罅清光斜露、玉纤纤。", 
      "宝镜微开匣，金钩半押帘。", 
      "西楼今夜有人忺。", 
      "应傍妆台低照、画眉尖。"
    ], 
    "rhythmic": "南柯子・南歌子"
  }, 
  {
    "author": "洪", 
    "paragraphs": [
      "歌雪徘徊，梦云溶曳，欲劝春住。", 
      "薄幸杨花，无端杜宇，抵死催教去。", 
      "参差烟岫，千回百匝，不解禁春归路。", 
      "病厌厌，那堪更听，小楼一夜风雨。", 
      "金钗斗草，玉盘行菜，往事了无凭据。", 
      "合数松儿，分香帕子，总是牵情处。", 
      "小桃朱户，题诗在否，尚忆去年崔护。", 
      "绿阴中，莺莺燕燕，也应解语。"
    ], 
    "rhythmic": "永遇乐"
  }, 
  {
    "author": "洪", 
    "paragraphs": [
      "风共雨。", 
      "催尽乱红飞絮。", 
      "百计留春春不住。", 
      "杜鹃声更苦。", 
      "细柳官河狭路。", 
      "几被婵娟相误。", 
      "空忆坠鞭遗扇处。", 
      "碧窗眉语度。"
    ], 
    "rhythmic": "谒金门"
  }, 
  {
    "author": "洪", 
    "paragraphs": [
      "玉琴不疗文园病。", 
      "对花长抱深深恨。", 
      "恨入鬓霜边。", 
      "才情输少年。", 
      "蛾眉梳坠马。", 
      "翠袖薰兰麝。", 
      "醉梦未全醒。", 
      "绿窗啼晓莺。"
    ], 
    "rhythmic": "菩萨蛮"
  }, 
  {
    "author": "洪", 
    "paragraphs": [
      "东风吹破藻池冰。", 
      "晴光开五云。", 
      "绿情红意两逢迎。", 
      "扶春来远林。", 
      "花艳艳，玉英英。", 
      "罗衣金缕明。", 
      "闹蛾儿簇小蜻蜓。", 
      "相呼看试灯。"
    ], 
    "rhythmic": "阮郎归"
  }, 
  {
    "author": "洪", 
    "paragraphs": [
      "楚楚精神。", 
      "杨柳腰身。", 
      "是风流、天上飞琼。", 
      "凌波微步，罗袜生尘。", 
      "有许多娇，许多韵，许多情。", 
      "十年心事，两字眉婚。", 
      "问何时、真个行云。", 
      "秋衾半冷，窗月窥人。", 
      "想为人愁，为人瘦，为人颦。"
    ], 
    "rhythmic": "行香子"
  }, 
  {
    "author": "洪", 
    "paragraphs": [
      "意态婵娟画不如。", 
      "莹然初日照芙蕖。", 
      "笑捐琼佩遗交甫，肯把文梭掷幼舆。", 
      "花上蝶，水中凫。", 
      "芳心密意两相於。", 
      "情知不作庭前柳，到得秋来日日疏。"
    ], 
    "rhythmic": "鹧鸪天"
  }, 
  {
    "author": "楼", 
    "paragraphs": [
      "素蛾洗尽繁妆，夜深步月秋千地。", 
      "轻腮晕玉，柔肌笼粉，缁尘敛避。", 
      "霁雪留香，晓云同梦，昭阳宫闭。", 
      "怅仙园路杳，曲栏人寂，疏雨湿、盈盈泪。", 
      "未放游峰叶底。", 
      "怕春归、不禁狂吹。", 
      "象床困倚，冰魂微醒，莺声唤起。", 
      "愁对黄昏，恨催寒食，满襟离思。", 
      "想千红过尽，一枝独冷，把梅花比。"
    ], 
    "rhythmic": "水龙吟"
  }, 
  {
    "author": "楼", 
    "paragraphs": [
      "丝丝杨柳莺声近。", 
      "晚风吹过秋千影。", 
      "寒色一帘轻。", 
      "灯残梦不成。", 
      "耳边消息在。", 
      "笑指花梢待。", 
      "又是不归来。", 
      "满庭花自开。"
    ], 
    "rhythmic": "菩萨蛮"
  }, 
  {
    "author": "楼", 
    "paragraphs": [
      "开辟以来，便有此山，独当怒涛。", 
      "正秋空万里，寒催雁信，尘寰一簇，轻等鸿毛。", 
      "小可诗情，寻常酒量，到此应须分外豪。", 
      "难为水，算平生未有，此番登高。", 
      "飘飘。", 
      "身踏金鳌。", 
      "笑终日风波无限劳。", 
      "看樯乌缥缈，帆归远浦，廛鱼杂沓，网带馀潮。", 
      "待约诗人，相将月夜，取次携杯持蟹螯。", 
      "乘桴意，问谁人领解，空立亭皋。"
    ], 
    "rhythmic": "沁园春"
  }, 
  {
    "author": "章谦亨", 
    "paragraphs": [
      "垂杨得地，在楼台侧畔，无人攀折。", 
      "不似津亭舟系处，只伴客愁离别。", 
      "丝过摇金，带铺新翠，雅称莺调舌。", 
      "芳筵相映，最宜斜挂残月。", 
      "却得连日春寒，未教轻滚，一片庭前雪。", 
      "应恨张郎今老去，难比风流时节。", 
      "醉眼浑醒，愁眉都展，舞困腰肢怯。", 
      "有时微笑，把伊绾个双结。"
    ], 
    "rhythmic": "念奴娇"
  }, 
  {
    "author": "章谦亨", 
    "paragraphs": [
      "团圞小酌醺醺醉。", 
      "厮捱著、没人肯睡。", 
      "呼卢直到五更头，便铺了妆台梳洗。", 
      "庭前鼓吹喧人耳。", 
      "蓦忽地、又添一岁。", 
      "休嫌不足少年时，有多少、老如我底。"
    ], 
    "rhythmic": "步蟾宫"
  }, 
  {
    "author": "章谦亨", 
    "paragraphs": [
      "想先生、跨鹤归去。", 
      "依然上界官府。", 
      "胸中邱壑经营巧，留下午桥别墅。", 
      "堪爱处。", 
      "山对起、飞来万马平坡驻。", 
      "带湖鸥鹭。", 
      "犹不忍寒盟，时寻门外，一片芰荷浦。", 
      "秋水观，环绕滔滔瀑布。", 
      "参天林木奇古。", 
      "云烟只在阑干角，生出晚来微雨。", 
      "东道主。", 
      "爱宾客、梅花烂漫开樽俎。", 
      "满怀尘土。", 
      "扫荡已无馀，□□时上，玉峤翠瀛语。"
    ], 
    "rhythmic": "摸鱼儿"
  }, 
  {
    "author": "章谦亨", 
    "paragraphs": [
      "画楼侧畔，试与君、管领南枝风物。", 
      "影浸西湖清浅水，旁倚云崖烟壁。", 
      "艾纳全披，檀心俱露，一片前村雪。", 
      "碧松修竹，岁寒真是三杰。", 
      "长向酒欲冰时，魁英相放，不待阳和发。", 
      "一任无情风又雨，毕竟清香难灭。", 
      "幻玉精神，添酥标致，羞上萧萧发。", 
      "脆圆可爱，更看春二三月。"
    ], 
    "rhythmic": "念奴娇", 
    "tags": [
      "西湖"
    ]
  }, 
  {
    "author": "章谦亨", 
    "paragraphs": [
      "台上凭阑干。", 
      "犹怯春寒。", 
      "被谁偷了最高山。", 
      "将谓六丁移取去，不在人间。", 
      "却是晓云闲。", 
      "特地遮拦。", 
      "与天一样白漫漫。", 
      "喜得东风收卷尽，依旧追还。"
    ], 
    "rhythmic": "浪淘沙"
  }, 
  {
    "author": "章谦亨", 
    "paragraphs": [
      "久雨初晴天气佳。", 
      "远峰犹□被，乱峰遮。", 
      "更无一朵路旁花。", 
      "春归也，光景只桑麻。", 
      "山径曲如蛇。", 
      "□□□□□，□□□。", 
      "薄醪邀客去程赊。", 
      "都输与，鹭立平沙。"
    ], 
    "rhythmic": "小重山"
  }, 
  {
    "author": "章谦亨", 
    "paragraphs": [
      "半角庭阴，弓月映眉，珠露侵靸。", 
      "花棚倒挂风枝，低鬓唇ぢ叶。", 
      "凭肩笑问，甚日罢织流黄，泥人无语吟虫答。", 
      "灯近悄分携，溜钗钿犀合。", 
      "一霎。", 
      "莲丝易折。", 
      "未稳栖鸳，陡惊弹鸭。", 
      "几度空阶，宵永笛声孤擪。", 
      "玉腰烟瘦，□□梨梦香消，醒来凉袖阑干压。", 
      "不尽度檐云，写闲愁千叠。"
    ], 
    "rhythmic": "石州引・石州慢"
  }, 
  {
    "author": "章谦亨", 
    "paragraphs": [
      "解变西昆体，一赋冠群英。", 
      "清风峡畔，至今堂以读书名。", 
      "富贵轻於尘土，孝义重於山岳，惜不大其成。", 
      "陵谷纵迁改，草木亦光荣。", 
      "与仇香，穿阮屐，试同登。", 
      "石龛虽窄，可容一几短檠灯。", 
      "千仞苍崖如削，四面翠屏不断，云雾镇长生。", 
      "最爱岩前水，犹作诵弦声。"
    ], 
    "rhythmic": "水调歌头"
  }, 
  {
    "author": "章谦亨", 
    "paragraphs": [
      "连朝檐溜几曾乾。", 
      "韶华一似衰颜。", 
      "牡丹开尽木香残。", 
      "忆家山，愁倚危阑。"
    ], 
    "rhythmic": "画堂春"
  }, 
  {
    "author": "王同祖", 
    "paragraphs": [
      "一帘疏雨细於尘。", 
      "春寒愁杀人。", 
      "桐花庭院近清明。", 
      "新烟浮旧城。", 
      "寻蝶梦，怯莺声。", 
      "柳丝如妾情。", 
      "丙丁帖子画教成。", 
      "妆台求晚晴。"
    ], 
    "rhythmic": "阮郎归"
  }, 
  {
    "author": "王同祖", 
    "paragraphs": [
      "记年时、荔枝香里，深红一片成阵。", 
      "迎风浴露精神爽，谁似阿娇丰韵。", 
      "黄昏近。", 
      "望翠幕玳席，粉面云鬟映。", 
      "娇波微瞬。", 
      "向烛影交相，歌声闲绕，私语画阑并。", 
      "佳期事，好处天还悭吝。", 
      "莺啼燕语无定。", 
      "一轮明月人千里，空梦云温雨润。", 
      "萧郎病。", 
      "恨天阔鸿稀，杳杳沈芳讯。", 
      "日长人静。", 
      "但时把好山，学他媚妩，偷就眉峰印。"
    ], 
    "rhythmic": "摸鱼儿"
  }, 
  {
    "author": "王同祖", 
    "paragraphs": [
      "往事星移物换，旧游雨冷云沈。", 
      "真娘墓草几回青。", 
      "问著寒潮不应。", 
      "何处芙蓉别馆，依前杨柳离亭。", 
      "东风吹泪入重扃。", 
      "为唤香魂教醒。"
    ], 
    "rhythmic": "西江月"
  }, 
  {
    "author": "杨伯", 
    "paragraphs": [
      "梅观初花，蕙庭残叶。", 
      "当时惯听山阴雪。", 
      "东风吹梦到清都，今年雪比年前别。", 
      "重酿宫醪，双钩官帖。", 
      "伴翁一笑成三绝。", 
      "夜深何用对青藜，窗前一片蓬莱月。"
    ], 
    "rhythmic": "踏莎行"
  }, 
  {
    "author": "李彭老", 
    "paragraphs": [
      "正千门系柳，赐宫烛、散青烟。", 
      "看秀靥芳唇，涂妆晕色，试尽春妍。", 
      "田田。", 
      "满阶榆荚，弄轻阴、浅冷似秋天。", 
      "随处饧香杏暖，燕飞斜亸秋千。", 
      "朱弦。", 
      "几换华年。", 
      "扶浅醉、落花前。", 
      "记旧时游冶，灯楼倚扇，水院移船。", 
      "吟边。", 
      "梦云飞远，有题红、都在薛涛笺。", 
      "听绝残箫倦笛，夜堂明月窥帘。"
    ], 
    "rhythmic": "木兰花慢"
  }, 
  {
    "author": "李彭老", 
    "paragraphs": [
      "素飙荡碧，喜云飞寥廓，清透凉宇。", 
      "倦鹊惊翻台榭迥，叶叶秋声归树。", 
      "珠斗斜河，冰轮辗雾，万里青冥路。", 
      "香深屏翠，桂边满袖风露。", 
      "烟外冷逼玻璃，渔郎歌渺，击空明归去。", 
      "怨鹤知更莲漏悄，竹里筛金帘户。", 
      "短发吹寒，闲情吟远，弄影花前舞。", 
      "明年今夜，玉樽知醉何处。"
    ], 
    "rhythmic": "壶中天・念奴娇"
  }, 
  {
    "author": "李彭老", 
    "paragraphs": [
      "飘粉杯宽，盛香袖小，青青半掩苔痕。", 
      "竹里遮寒，谁念灭尽芳云。", 
      "么凤叫晚吹晴雪，料水空、烟冷西泠。", 
      "感雕零。", 
      "残缕遗钿，迤逦成尘。", 
      "东园曾趁花前约，记按筝筹酒，戏挽飞琼。", 
      "环佩无声，草暗台榭春深。", 
      "欲倩怨笛传清谱，怕断霞、难返吟魂。", 
      "转消凝。", 
      "点点随波，望极江亭。"
    ], 
    "rhythmic": "高阳台"
  }, 
  {
    "author": "李彭老", 
    "paragraphs": [
      "云木槎桠，水荭摇落，瘦影半临清浅。", 
      "翠羽迷空，粉容羞晓，年华柱弦频换。", 
      "甚何逊、风流在，相逢共寒晚。", 
      "总依黯。", 
      "念当时、看花游冶，曾锦缆移舟，宝筝随辇。", 
      "池苑锁荒凉，嗟事逐、鸿飞天远。", 
      "香径无人，甚苍藓、黄尘自满。", 
      "听鸦啼春寂，暗雨萧萧吹怨。"
    ], 
    "rhythmic": "法曲献仙音"
  }, 
  {
    "author": "李彭老", 
    "paragraphs": [
      "过蔷薇。", 
      "正风暄云淡，春去未多时。", 
      "古岸停桡，单衣试酒，满眼芳草斜晖。", 
      "故人老、经年赋别，灯晕里、相对夜何其。", 
      "泛剡清愁，买花芳事，一卷新诗。", 
      "流水孤帆渐远，想家山猿鹤，喜见重归。", 
      "北阜寻幽，青津问钓，多情杨柳依依。", 
      "最难忘、吟边旧雨，数菖蒲、花老是来期。", 
      "几夕相思梦蝶，飞绕苹溪。"
    ], 
    "rhythmic": "一萼红"
  }, 
  {
    "author": "李彭老", 
    "paragraphs": [
      "石笋埋云，风篁啸晚，翠微高处幽居。", 
      "缥简云签，人间一点尘无。", 
      "绿深门户啼鹃外，看堆床、宝晋图书。", 
      "尽萧闲，浴砚临池，滴露研朱。", 
      "旧时曾写桃花扇，弄霏香秀笔，春满西湖。", 
      "松菊依然，柴桑自爱吾庐。", 
      "冰弦玉柱风流在，更秋兰、香染衣裾。", 
      "照窗明，小字珠玑，重见欧虞。"
    ], 
    "rhythmic": "高阳台", 
    "tags": [
      "西湖"
    ]
  }, 
  {
    "author": "李彭老", 
    "paragraphs": [
      "对芳昼。", 
      "甚怕冷添衣，伤春疏酒。", 
      "正绯桃如火，相看自依旧。", 
      "闲帘深掩梨花雨，谁问东阳瘦。", 
      "几多时，涨绿莺枝，坠红鸳甃。", 
      "堤上宝鞍骤。", 
      "记草色薰晴，波光摇岫。", 
      "苏小门前，题字尚存否。", 
      "繁华短梦随流水，空有诗千首。", 
      "更休言，张绪风流似柳。"
    ], 
    "rhythmic": "探芳讯"
  }, 
  {
    "author": "李彭老", 
    "paragraphs": [
      "杏花吹，梅花过，时节又春半。", 
      "帘影飞梭，轻阴小庭院。", 
      "旧时月底秋千，吟香醉玉，曾细听、歌珠一串。", 
      "忍重见。", 
      "描金小字题情，生绡合欢扇。", 
      "老了刘郎，天远玉箫伴。", 
      "几番莺外斜阳，阑干倚遍，恨杨柳、遮愁不断。"
    ], 
    "rhythmic": "祝英台近"
  }, 
  {
    "author": "李彭老", 
    "paragraphs": [
      "紫曲迷香，绿窗梦月。", 
      "芳心如对春风说。", 
      "蛮笺象管写新声，几番曾试琼壶觖。", 
      "庾信书愁，江淹赋别。", 
      "桃花红雨梨花雪。", 
      "周郎先自足风流，何须更拟秦箫咽。"
    ], 
    "rhythmic": "踏莎行"
  }, 
  {
    "author": "李彭老", 
    "paragraphs": [
      "泼火雨初晴。", 
      "草色青青。", 
      "傍檐垂柳卖春饧。", 
      "画舫载花花解语，绾燕吟莺。", 
      "箫鼓入西泠。", 
      "一片轻阴。", 
      "钿车罗盖竞归城。", 
      "别有水窗人唤酒，弦月初生。"
    ], 
    "rhythmic": "浪淘沙"
  }, 
  {
    "author": "李彭老", 
    "paragraphs": [
      "兰汤晚凉。", 
      "鸾钗半妆。", 
      "红巾腻雪初香。", 
      "擘莲房赌双。", 
      "罗纨素珰。", 
      "冰壶露床。", 
      "月移花影西厢。", 
      "数流萤过墙。"
    ], 
    "rhythmic": "四字令・醉太平"
  }, 
  {
    "author": "李彭老", 
    "paragraphs": [
      "罗襦隐绣茸，玉合消红豆。", 
      "深院落梅钿，寒峭收灯後。", 
      "心事卜金钱，月上鹅黄柳。", 
      "拜了夜香休，翠被听春漏。"
    ], 
    "rhythmic": "生查子"
  }, 
  {
    "author": "李彭老", 
    "paragraphs": [
      "水西云北，记前回同载，高阳伴侣。", 
      "一色荷花香十里，偷把秋期频数。", 
      "脆管排云，轻桡喷雪，不信催诗雨。", 
      "碧筒呼酒，秀笺题遍新句。", 
      "谁念病损文园，岁华摇落，事与孤鸿去。", 
      "露井邀凉吹短发，梦入苹洲菱浦。", 
      "暗草飞萤，乔枝翻鹊，看月山中住。", 
      "一声清唱，醉乡知有仙路。"
    ], 
    "rhythmic": "壶中天・念奴娇"
  }, 
  {
    "author": "李彭老", 
    "paragraphs": [
      "折秦淮露柳，带明月、倚归船。", 
      "看佩玉纫兰，囊诗贮锦，江满吴天。", 
      "吟边。", 
      "唤回梦蝶，想故山、薇长已多年。", 
      "草得梅花赋了，棹歌远和离舷。", 
      "风弦。", 
      "尽入吟篇。", 
      "伤倦客、对秋莲。", 
      "过旧经行处，渔乡水驿，一路闻蝉。", 
      "留连。", 
      "漫听燕语，便江湖、夜语隔灯前。", 
      "潮返浔阳暗水，雁来好寄瑶笺。"
    ], 
    "rhythmic": "木兰花慢"
  }, 
  {
    "author": "李彭老", 
    "paragraphs": [
      "载轻寒、低鸣橹。", 
      "十里杏花雨。", 
      "露草迷烟，萦绿过前浦。", 
      "青青陌上垂杨，绾丝摇佩，渐遮断、旧曾吟处。", 
      "听莺语。", 
      "吹笙人远天长，谁翻水西谱。", 
      "浅黛凝愁，远岫带眉妩。", 
      "画阑闲倚多时，不成春醉，趁几点、白鸥归去。"
    ], 
    "rhythmic": "祝英台近"
  }, 
  {
    "author": "李彭老", 
    "paragraphs": [
      "合欢扇子。", 
      "扑蝶花阴里。", 
      "半醉海棠扶不起。", 
      "淡日秋千闲倚。", 
      "宝筝弹向谁听。", 
      "一春能几番晴。", 
      "帐底柳绵吹满，不教好梦分明。"
    ], 
    "rhythmic": "清平乐"
  }, 
  {
    "author": "李彭老", 
    "paragraphs": [
      "露轻风细。", 
      "中庭夜色凉如水。", 
      "荷香柳影成秋意。", 
      "萤冷无光，凉入树声碎。", 
      "玉箫金缕西楼醉。", 
      "长吟短舞花阴地。", 
      "素娥应笑人憔悴。", 
      "漏歇帘空，低照半床睡。"
    ], 
    "rhythmic": "章台月・一斛珠"
  }, 
  {
    "author": "李彭老", 
    "paragraphs": [
      "楚峰十二阳台路。", 
      "算只有、飞红去。", 
      "玉合香囊曾暗度。", 
      "榴裙翻酒，杏帘吹粉，不识愁来处。", 
      "燕忙莺懒青春暮。", 
      "蕙带空留断肠句。", 
      "草色天涯情几许。", 
      "荼䕷开尽，旧家池馆，门掩风和雨。"
    ], 
    "rhythmic": "青玉案"
  }, 
  {
    "author": "李彭老", 
    "paragraphs": [
      "玉雪庭心夜色空。", 
      "移花小槛斗春红。", 
      "轻衫短帽醉歌重。", 
      "彩扇旧题烟雨外，玉箫新谱燕莺中。", 
      "阑干到处是春风。"
    ], 
    "rhythmic": "浣溪沙"
  }, 
  {
    "author": "李彭老", 
    "paragraphs": [
      "捣麝成尘，薰薇注露，风酣百和花气。", 
      "品重云头，叶翻蕉样，共说内家新制。", 
      "波浮海沫，谁唤觉、鲛人春睡。", 
      "清润俱饶片脑，芬半是沈水。", 
      "相逢酒边花外。", 
      "火初温、翠炉烟细。", 
      "不似宝珠金缕，领巾红坠。", 
      "荀令如今憔悴。", 
      "消未尽、当时爱香意。", 
      "炉暖灯寒，秋声素被。"
    ], 
    "rhythmic": "天香"
  }, 
  {
    "author": "李彭老", 
    "paragraphs": [
      "过垂虹、四桥飞雨，沙痕初涨春水。", 
      "腥波十里吴歈远，绿蔓半萦船尾。", 
      "连复碎。", 
      "爱滑卷青绡，香袅冰丝细。", 
      "山人隽味。", 
      "笑杜老无情，香羹碧涧，空只赋芹美。", 
      "归期早，谁似季鹰高致。", 
      "鲈鱼相伴菰米。", 
      "红尘如海丘园梦，一叶又秋风起。", 
      "湘湖外。", 
      "看采撷、芳条际晓随鱼市。", 
      "旧游漫记。", 
      "但望里江南，秦鬟贺镜，渺渺隔烟翠。"
    ], 
    "rhythmic": "摸鱼子"
  }, 
  {
    "author": "李彭老", 
    "paragraphs": [
      "暗雨敲花，柔风过柳。"
    ], 
    "rhythmic": "失调名"
  }, 
  {
    "author": "李莱老", 
    "paragraphs": [
      "笛送西泠，帆过杜曲。", 
      "昼阴芳绿。", 
      "门巷清风，还寻故人屋。", 
      "苍华发冷，笑瘦影、相看如竹。", 
      "幽谷。", 
      "烟树晚莺，诉经年愁独。", 
      "残阳古木。", 
      "书画归船，匆匆又南北。", 
      "苹洲鸥鹭素熟。", 
      "旧盟续。", 
      "甚日浩歌招隐，听雨弁阳同宿。", 
      "料重来时候，香荡几湾红玉。"
    ], 
    "rhythmic": "惜红衣"
  }, 
  {
    "author": "李莱老", 
    "paragraphs": [
      "吟情老尽江南句。", 
      "几千万、垂丝缕。", 
      "花冷絮飞寒食路。", 
      "渔烟鸥雨，燕昏莺晓，总入昭华谱。", 
      "红衣妆靓凉生渚。", 
      "环碧斜阳旧时树。", 
      "拈叶分题觞咏处。", 
      "荀香犹在，庾愁何许，云冷西湖赋。"
    ], 
    "rhythmic": "青玉案", 
    "tags": [
      "西湖"
    ]
  }, 
  {
    "author": "李莱老", 
    "paragraphs": [
      "玉倚风轻，粉凝冰薄，土花祠冷无人。", 
      "听吹箫月底，传暮草金城。", 
      "笑红紫、纷纷成雨，溯空如蝶，恐堕珠尘。", 
      "叹而今、杜郎还见，应赋悲春。", 
      "佩环何许，纵无情、莺燕犹惊。", 
      "怅朱槛香消，绿屏梦渺，肠断瑶琼。", 
      "九曲迷楼依旧，沈沈夜、想觅行云。", 
      "但荒烟幽翠，东风吹作秋声。"
    ], 
    "rhythmic": "扬州慢"
  }, 
  {
    "author": "李莱老", 
    "paragraphs": [
      "春意态。", 
      "闲却远山横黛。", 
      "香径莓苔嗟粉坏。", 
      "凤靴双斗彩。", 
      "折得花枝懒戴。", 
      "犹恋鸳鸯飞盖。", 
      "旧恨新愁都只在。", 
      "东风吹柳带。"
    ], 
    "rhythmic": "谒金门"
  }, 
  {
    "author": "李莱老", 
    "paragraphs": [
      "榆火换新烟。", 
      "翠柳朱檐。", 
      "东风吹得落花颠。", 
      "帘影翠梭悬绣带，人倚秋千。", 
      "犹忆十年前。", 
      "西子湖边。", 
      "斜阳吹入画楼船。", 
      "归醉夜堂歌舞月，拼却春眠。"
    ], 
    "rhythmic": "浪淘沙", 
    "tags": [
      "西湖"
    ]
  }, 
  {
    "author": "李莱老", 
    "paragraphs": [
      "妾情歌柳枝，郎意怜桃叶。", 
      "罗带绾同心，谁信愁千结。", 
      "楼上数残更，马上看新月。", 
      "绣被怨春寒，怕学鸳鸯叠。"
    ], 
    "rhythmic": "生查子"
  }, 
  {
    "author": "李莱老", 
    "paragraphs": [
      "门掩香残，屏摇梦冷，珠细糁缀芳尘。", 
      "临水搴花，流来疑是行云。", 
      "藓梢空挂凄凉月，想鹤归、犹怨黄昏。", 
      "黯消凝。", 
      "人老天涯，雁影沈沈。", 
      "断肠不在听横笛，在江皋解佩，翳玉飞琼。", 
      "烟湿荒村，背春无限愁深。", 
      "迎风点点飘寒粉，怅秋娘、燕袖啼痕。", 
      "更关情。", 
      "青子悬枝，绿树成阴。"
    ], 
    "rhythmic": "高阳台"
  }, 
  {
    "author": "李莱老", 
    "paragraphs": [
      "向烟霞堆里，著吟屋、最高层。", 
      "望海日翻红，林霏散白，猿鸟幽深。", 
      "双岑。", 
      "倚天翠湿，看浮云、收尽雨还晴。", 
      "晓色千松逗冷，照人眼底长青。", 
      "闲情。", 
      "玉尘风生。", 
      "摹茧字，校鹅经。", 
      "爱静翻缃帙，芸台棐几，荷制兰缨。", 
      "分明。", 
      "晋人旧隐，掩岩扉、月午籁沈沈。", 
      "三十六梯树杪，溯空遥想登临。"
    ], 
    "rhythmic": "木兰花慢"
  }, 
  {
    "author": "李莱老", 
    "paragraphs": [
      "绿窗初晓。", 
      "枕上闻啼鸟。", 
      "不恨王孙归不早。", 
      "只恨天涯芳草。", 
      "锦书红泪千行。", 
      "一春无限思量。", 
      "折得垂杨寄与，丝丝都是愁肠。"
    ], 
    "rhythmic": "清平乐"
  }, 
  {
    "author": "李莱老", 
    "paragraphs": [
      "半空河影流云碎，亭皋嫩凉收雨。", 
      "井叶还惊，江莲乱落，弦月初生商素。", 
      "堂深几许。", 
      "渐爽入云帱，翠绡千缕。", 
      "纨扇恩疏，晚萤光冷照窗户。", 
      "文园憔悴顿老，又西风暗换，丝鬓无数。", 
      "灯外残砧，琴边瘦枕，一一情伤迟暮。", 
      "故人倦旅。", 
      "料渭水长安，感时吟苦。", 
      "正自多愁，砌蛩终夜语。"
    ], 
    "rhythmic": "台城路・齐天乐"
  }, 
  {
    "author": "李莱老", 
    "paragraphs": [
      "宝押绣帘斜。", 
      "莺燕谁家。", 
      "银筝初试合琵琶。", 
      "柳色春罗裁袖小，双戴桃花。", 
      "芳草满天涯。", 
      "流水韶华。", 
      "晚风杨柳绿交加。", 
      "闲倚阑干无藉在，数尽归鸦。"
    ], 
    "rhythmic": "浪淘沙"
  }, 
  {
    "author": "李莱老", 
    "paragraphs": [
      "年时中酒风流病。", 
      "正雨暗、蘼芜深径。", 
      "人家寒食烟初禁。", 
      "狼藉梨花雪影。", 
      "西湖梦、红沈翠冷。", 
      "记舞板、歌裙厮趁。", 
      "斜阳苦与黄昏近。", 
      "生怕画船归尽。"
    ], 
    "rhythmic": "杏花天", 
    "tags": [
      "西湖"
    ]
  }, 
  {
    "author": "李莱老", 
    "paragraphs": [
      "画檐簪柳碧如城。", 
      "一帘风雨里，近清明。", 
      "吹箫门巷冷无声。", 
      "梨花月，今夜负中庭。", 
      "远岫敛修颦。", 
      "春愁吟入谱，付莺莺。", 
      "红尘没马翠埋轮。", 
      "西泠曲，欢梦絮飘零。"
    ], 
    "rhythmic": "小重山"
  }, 
  {
    "author": "李莱老", 
    "paragraphs": [
      "缭墙黏藓，糁径飞梅，春绪无赖。", 
      "绣压垂帘，骨有许多寒在。", 
      "宝幄香消龙麝饼，钿车尘冷鸳鸯带。", 
      "想西园，被一程风雨，群芳都碍。", 
      "逗晓色、莺啼人起，倦倚银屏，愁沁眉黛。", 
      "待拼千金，却恨好榷难买。", 
      "翠苑欢游孤解佩。", 
      "青门佳约妨挑菜。", 
      "柳初黄，罩池塘、万丝愁霭。"
    ], 
    "rhythmic": "倦寻芳"
  }, 
  {
    "author": "李莱老", 
    "paragraphs": [
      "绿染春波，袖罗金缕双鸂鶒。", 
      "小桃匀碧。", 
      "香衬蝉云湿。", 
      "舞带歌钿，闲傍秋千立。", 
      "情何极。", 
      "燕莺尘迹。", 
      "芳草斜阳笛。"
    ], 
    "rhythmic": "点绛唇"
  }, 
  {
    "author": "李莱老", 
    "paragraphs": [
      "绿染晓云冉冉，红酣晴雾冥冥。", 
      "银簪悬烛锦官城。", 
      "困倚墙头半影。", 
      "雨後遍饶艳冶，燕来同作清明。", 
      "更深犹唤玉靴笙。", 
      "不管西池露冷。"
    ], 
    "rhythmic": "西江月"
  }, 
  {
    "author": "李莱老", 
    "paragraphs": [
      "日寒风细。", 
      "庭馆浮花气。", 
      "白发潘郎吟欲醉。", 
      "绿暗シ芜千里。", 
      "西园南浦东城。", 
      "一春多少闲情。", 
      "日暮采苹歌远，梦回唤得愁生。"
    ], 
    "rhythmic": "清平乐"
  }, 
  {
    "author": "黄应武", 
    "paragraphs": [
      "乾坤开辟，桂林有、元气自来融结。", 
      "石磴盘空行木杪，天柱屹然中立。", 
      "窟宅幽深，泉源清远，不是灵神擘。", 
      "潜通後洞，张刘万古遗迹。", 
      "输我长剑凌虚，六尘尽扫，银海秋波碧。", 
      "志气飘飘游物外，惟有清风知得。", 
      "唤起白龙，护持飙驭，稽首朝金阙。", 
      "山灵欣喜，紫云已在诗壁。"
    ], 
    "rhythmic": "念奴娇"
  }, 
  {
    "author": "如愚居士", 
    "paragraphs": [
      "吾乃当涂，弃儒奉道，遵行圣诲多年。", 
      "已逾三纪，截灭六尘缘。", 
      "因习业、自营度日，未尝谒见豪贤。", 
      "般若力，掀翻烦恼，坦荡独け然。", 
      "来斯，十四载，装銮佛像，塔宇尽光鲜。", 
      "造遮石道，直至水边。", 
      "都系束修己镪，舍为助道安禅。", 
      "知惭愧，了无所得，本觉性明圆。"
    ], 
    "rhythmic": "满庭芳"
  }, 
  {
    "author": "林革", 
    "paragraphs": [
      "十载扁舟，几来往、三吾溪上。", 
      "天宝事，一回看著，一回惆怅。", 
      "笔画模糊犹雅健，文章褒贬添悲壮。", 
      "枉教人、字字费沈吟，评轻重。", 
      "西北望，情无量。", 
      "东南气，真长王。", 
      "想忠臣应读，宋中兴颂。", 
      "主圣自然皆乐土，时平正合储良将。", 
      "笑此身、老大尚奔驰，知何用。"
    ], 
    "rhythmic": "满江红"
  }, 
  {
    "author": "曾宏正", 
    "paragraphs": [
      "风月无尽藏，泉石有膏肓。", 
      "古今桂岭奇胜，骚客费平章。", 
      "不假鬼谋神运，自是地藏天作，圆魂镇相望。", 
      "举首吸空翠，赤脚踏沧浪。", 
      "惊龙卧，攀栖鹘，翳鸾凰。", 
      "秋爽一天凉露，桂子更飘香。", 
      "坐我水精宫阙，呼彼神仙伴侣，大杓挹琼浆。", 
      "主醉客起舞，今夕是何乡。"
    ], 
    "rhythmic": "水调歌头"
  }, 
  {
    "author": "吴景伯", 
    "paragraphs": [
      "再上高台，访谪仙兮，仙何所之。", 
      "但石城西踞，潮平白鹭，浮图南峙，云淡乌衣。", 
      "凤鸟不来，长安何处，惟有碧梧三数枝。", 
      "兴亡事，对江山休说，谁是谁非。", 
      "庭花飘尽胭脂。", 
      "算结绮、繁华能几时。", 
      "问何人重向，新亭挥泪，何人更到，别墅围棋。", 
      "笑拍阑干，功名未了，宁肯绿蓑寻钓矶。", 
      "深深饮，任玉山醉倒，明月扶归。"
    ], 
    "rhythmic": "沁园春"
  }, 
  {
    "author": "邓有功", 
    "paragraphs": [
      "卷上珠帘，晚来一阵东风恶。", 
      "客怀萧索。", 
      "看尽残花落。", 
      "自把银瓶，买酒成孤酌。", 
      "伤漂泊。", 
      "知音难托。", 
      "闷倚阑干角。"
    ], 
    "rhythmic": "点绛唇"
  }, 
  {
    "author": "邓有功", 
    "paragraphs": [
      "燕蹴飞红，莺迁新绿，几阵晚来风急。", 
      "谢家池馆，金谷园林，还又把春虚掷。", 
      "年时恨雨愁云，物换星移，有谁曾忆。", 
      "把一尊试酹，落花芳草，总成尘迹。", 
      "频自笑、流浪孤萍，沾泥弱絮，有底困春无力。", 
      "银屏香暖，宝簟波寒，又负月明今夕。", 
      "往事梦里，沈思惟有罗襟，泪痕犹湿。", 
      "奈垂杨万缕，不系西风白日。"
    ], 
    "rhythmic": "过秦楼"
  }, 
  {
    "author": "李振祖", 
    "paragraphs": [
      "春在画桥西。", 
      "画舫轻移。", 
      "粉香何处度涟漪。", 
      "认得一船杨柳外，帘影垂垂。", 
      "谁倚碧阑低。", 
      "酒晕双眉。", 
      "鸳鸯并浴燕交飞。", 
      "一片闲情春水隔，斜日人归。"
    ], 
    "rhythmic": "浪淘沙"
  }, 
  {
    "author": "汤恢", 
    "paragraphs": [
      "琐窗睡起，闲伫立、海棠花影。", 
      "记翠楫银塘，红牙金缕，杯泛梨花冷。", 
      "燕子衔来相思字，道玉瘦、不禁春病。", 
      "应蝶粉半销，鸦云斜坠，暗尘侵镜。", 
      "还省。", 
      "香痕碧唾，春衫都凝。", 
      "悄一似荼䕷，玉肌翠帔，消得东风唤醒。", 
      "青杏单衣，杨花小扇，闲却晚春风景。", 
      "最苦是、蝴蝶盈盈弄晚，一帘风静。"
    ], 
    "rhythmic": "二郎神"
  }, 
  {
    "author": "汤恢", 
    "paragraphs": [
      "饧箫吹暖，蜡烛分烟，春思无限。", 
      "风到楝花，二十四番吹遍。", 
      "烟湿浓堆杨柳色，昼长闲坠梨花片。", 
      "悄帘栊，听幽禽对语，分明如翦。", 
      "记旧日、西湖行乐，载酒寻春，十里尘软。", 
      "背後腰肢，彷佛画图曾见。", 
      "宿粉残香随梦冷，落花流水和天远。", 
      "但如今，病厌厌、海棠池馆。"
    ], 
    "rhythmic": "倦寻芳", 
    "tags": [
      "西湖"
    ]
  }, 
  {
    "author": "汤恢", 
    "paragraphs": [
      "小院无人，正梅粉、一阶狼藉。", 
      "疏雨过，溶溶天气，早如寒食。", 
      "啼鸟惊回芳草梦，峭风吹浅桃花色。", 
      "漫玉炉、沈水熨春衫，花痕碧。", 
      "绿水，红香陌。", 
      "紫桂棹，黄金勒。", 
      "怅前欢如梦，後游何日。", 
      "酒醒香消人自瘦，天空海阔春无极。", 
      "又一林、新月照黄昏，梨花白。"
    ], 
    "rhythmic": "满江红"
  }, 
  {
    "author": "汤恢", 
    "paragraphs": [
      "宿酲苏，春梦醒，沈水冷金鸭。", 
      "落尽桃花，无人扫红雪。", 
      "渐催煮酒园林，单衣庭院，春又到、断肠时节。", 
      "恨离别。", 
      "长忆人立荼䕷，珠帘卷香月。", 
      "几度黄昏，琼枝为谁折。", 
      "都将千里芳心，十年幽梦，分付与、一声啼鴂。"
    ], 
    "rhythmic": "祝英台近"
  }, 
  {
    "author": "汤恢", 
    "paragraphs": [
      "月如冰，天似水，冷浸画阑湿。", 
      "桂树风前，香半狼藉。", 
      "此翁对此良宵，别无可恨，恨只恨、古人头白。", 
      "洞庭窄。", 
      "谁道临水楼台，清光最先得。", 
      "万里乾坤，原无片云隔。", 
      "不妨彩笔云笺，翠尊冰酝，自管领、一庭秋色。"
    ], 
    "rhythmic": "祝英台近", 
    "tags": [
      "洞庭湖"
    ]
  }, 
  {
    "author": "汤恢", 
    "paragraphs": [
      "摘青梅荐酒，甚残寒、犹怯苎萝衣。", 
      "正柳腴花瘦，绿云冉冉，红雪霏霏。", 
      "隔屋秦筝依约，谁品春词。", 
      "回首繁华梦，流水斜晖。", 
      "寄隐孤山山下，但一瓢饮水，深掩苔扉。", 
      "羡青山有思，白鹤忘机。", 
      "怅年华、不禁搔首，又天涯、弹泪送春归。", 
      "销魂远，千山啼鴂，十里荼䕷。"
    ], 
    "rhythmic": "八声甘州"
  }, 
  {
    "author": "汤恢", 
    "paragraphs": [
      "绾燕吟莺。"
    ], 
    "rhythmic": "失调名"
  }, 
  {
    "author": "汤恢", 
    "paragraphs": [
      "碧崖倒影，浸一片、寒江如练。", 
      "正岸岸柳花，村村修竹，唤醒春风笔砚。", 
      "溯水舟轻轻如叶，只消得、溪风一箭。", 
      "看水部雄文，太师健笔，月寒波卷。", 
      "游倦。", 
      "片云孤鹤，江湖都遍。", 
      "慨金屋藏妖，绣屏包祸，欲与三郎痛辩。", 
      "回首前朝，断魂残照，几度山花崖藓。", 
      "无限都付窊尊，漠漠水天远。"
    ], 
    "rhythmic": "二郎神"
  }, 
  {
    "author": "汤恢", 
    "paragraphs": [
      "想当年、龙舟凤艒，乐宸游、摇曳锦帆斜。", 
      "伤心是，御香染处，树树栖鸦。"
    ], 
    "rhythmic": "八声甘州"
  }, 
  {
    "author": "李演", 
    "paragraphs": [
      "又西风、四桥疏柳，惊蝉相对秋语。", 
      "琼荷万笠花云重，袅袅红衣如舞。", 
      "鸿北去。", 
      "渺岸芷汀芳，几点斜阳字。", 
      "吴亭旧树。", 
      "又系我扁舟，渔乡钓里，秋色淡归鹭。", 
      "长干路。", 
      "草莽疏烟断墅。", 
      "商歌如写羁旅。", 
      "丹溪翠岫登临事，苔屐尚黏苍土。", 
      "鸥且住。", 
      "怕月冷吟魂，婉冉空江暮。", 
      "明灯暗浦。", 
      "更短笛衔风，长云弄晚，天际画秋句。"
    ], 
    "rhythmic": "摸鱼儿"
  }, 
  {
    "author": "李演", 
    "paragraphs": [
      "轻鞯绣谷。", 
      "柔屐烟堤，六年遗赏新续。", 
      "小舫重来，惟有寒沙鸥熟。", 
      "徘徊旧情易冷，但溶溶、翠波如。", 
      "愁望远，甚云销月老，暮山自绿。", 
      "笑人生悲乐，且听我尊前，渔歌樵曲。", 
      "旧阁尘封，长得树阴如屋。", 
      "凄凉五桥归路，载寒秀、一枝疏玉。", 
      "翠袖薄，晚无言、空倚修竹。"
    ], 
    "rhythmic": "声声慢"
  }, 
  {
    "author": "李演", 
    "paragraphs": [
      "双鸳初放步云轻。", 
      "香帘蒸未晴。", 
      "杏熔暗泪结红冰。", 
      "留春蝴蝶情。", 
      "寒薄薄，日阴阴。", 
      "锦鸠花底鸣。", 
      "春怀一似草无凭。", 
      "东风吹又生。"
    ], 
    "rhythmic": "醉桃源・阮郎归"
  }, 
  {
    "author": "李演", 
    "paragraphs": [
      "芳水戏桃英。", 
      "小滴燕支浸绿云。", 
      "待觅琼觚藏彩信，流春。", 
      "不似题红易得沈。", 
      "天上许飞琼。", 
      "吹下蓉笙染玉尘。", 
      "可惜素鸾留不得，更深。", 
      "误剪灯花断了心。"
    ], 
    "rhythmic": "南乡子"
  }, 
  {
    "author": "李演", 
    "paragraphs": [
      "乍鸥边、一番腴绿，流红又怨苹花。", 
      "看晚吹、约晴归路，夕阳分落渔家。", 
      "轻云半遮。", 
      "萦情芳草无涯。", 
      "还报舞香一曲，玉瓢几许春华。", 
      "正细柳青烟，旧时芳陌，小桃朱户，去年人面，谁知此日重来系马，东风淡墨敧鸦。", 
      "黯窗纱。", 
      "人归绿阴自斜。"
    ], 
    "rhythmic": "八六子"
  }, 
  {
    "author": "李演", 
    "paragraphs": [
      "采芳苹，萦去舻。", 
      "归步翠微雨。", 
      "柳色如波，萦恨满烟浦。", 
      "东君若是多情，未应花老，心已在、绿成阴处。", 
      "困无语。", 
      "柔被褰损梨云，间修牡丹谱。", 
      "妒粉争香，双燕为谁舞。", 
      "年年红紫如尘，五桥流水，知送了、几番愁去。"
    ], 
    "rhythmic": "祝英台近"
  }, 
  {
    "author": "李演", 
    "paragraphs": [
      "笛叫东风起。", 
      "弄尊前、杨花小扇，燕毛初紫。", 
      "万点淮峰孤角外，惊下斜阳似绮。", 
      "又婉娩、一番春意。", 
      "歌舞相缪愁自猛，卷长波、一洗空人世。", 
      "闲热我，醉时耳。", 
      "绿芜冷叶瓜州市。", 
      "最怜予、洞箫声尽，阑干独倚。", 
      "落落东南墙一角，谁护山河万里。", 
      "问人在、玉关归未。", 
      "老矣青山灯火客，抚佳期、漫洒新亭泪。", 
      "歌哽咽，事如水。"
    ], 
    "rhythmic": "贺新凉・贺新郎"
  }, 
  {
    "author": "卫宗武", 
    "paragraphs": [
      "风雨卷春去，绿紫总无馀。", 
      "窈窕一川芳渚，软草接新蒲。", 
      "杨柳垂垂飘絮，桑柘阴阴成幄，殷绿正棻敷。", 
      "迁木莺呼友，营垒燕将雏。", 
      "金蕉举，珠樱累，豆梅腴。", 
      "寿乡歌舞，樽前暂得皱眉舒。", 
      "往事南柯印绶，晚岁北山杖屦，寂寞笑今吾。", 
      "幸作耆年侣，写入洛英图。"
    ], 
    "rhythmic": "水调歌头"
  }, 
  {
    "author": "卫宗武", 
    "paragraphs": [
      "小林峦、一年芳事，乱红还又飞雨。", 
      "生香冉冉花阴转，云擘满空晴絮。", 
      "游宴处。", 
      "看乐意相关，庭下胎仙舞。", 
      "歌声缓度。", 
      "任圆玉敲寒，飞觞传晓，未许放春去。", 
      "闲中趣。", 
      "明月清风当户。", 
      "莘莘容屋陈俎。", 
      "翦裁妙语频赓唱，巧胜郢斤般斧。", 
      "心自许。", 
      "拼凋景颓龄，为莺俦燕侣。", 
      "同盟会取。", 
      "共花下小车，竹间三径，长作老宾主。"
    ], 
    "rhythmic": "摸鱼儿"
  }, 
  {
    "author": "卫宗武", 
    "paragraphs": [
      "见春来、又将春尽，狂风那更痴雨。", 
      "一番芳径催人老，回首绿杨飘絮。", 
      "欢会处。", 
      "有小小池亭，止欠妙歌舞。", 
      "光阴梭度。", 
      "对草木幽姿，候禽雅奏，客至未应去。", 
      "十年里，冷落翟公庭户。", 
      "朋来草草樽俎。", 
      "投闲赢得浮生乐，肯羡油幢绣斧。", 
      "春几许。", 
      "任洛谱名葩，留宴耆英侣。", 
      "浮荣竞取。", 
      "纵带玉围腰，印金系肘，争似莺花主。"
    ], 
    "rhythmic": "摸鱼儿"
  }, 
  {
    "author": "卫宗武", 
    "paragraphs": [
      "聚林园芳景，尽输韩圃陶篱。", 
      "任雨虐风饕，露凝霜压，丛木离披。", 
      "正色幽香不减，与冬兰、并秀结心知。", 
      "天赋花中名节，不教桃李同时。", 
      "清奇。", 
      "秋後尤宜。", 
      "浮卉尽、尚芬菲。", 
      "称处士庭除，先生简册，声续吾伊。", 
      "便好竹间松下，擅晚芳、长伴岁寒姿。", 
      "懊恨携樽已晚，明年来把花枝。"
    ], 
    "rhythmic": "木兰花慢"
  }, 
  {
    "author": "卫宗武", 
    "paragraphs": [
      "露华凝聚，夜更长、寒压一床衾重。", 
      "局缩龟藏灯幌悄，明灭银欲冻。", 
      "鼻观流珠，肌纹浮粟，枕难成梦。", 
      "明蟾交映，一窗清影梅弄。", 
      "晓见黄陨丹空，但琼华点缀，万梢森耸。", 
      "橘柚香来分好景，书後尽堪题送。", 
      "青女呈工，玉妃传信，渐六飞动。", 
      "瑞花盈尽，看看叠嶂银涌。"
    ], 
    "rhythmic": "酹江月・念奴娇"
  }, 
  {
    "author": "卫宗武", 
    "paragraphs": [
      "暮云凝冻，耸玉楼、拈断冰髯知几。", 
      "今岁天公悭破白，未放六呈瑞。", 
      "瘗马发祥，妖麋应祷，终解从人意。", 
      "腊前三白，瑶光一瞬千里。", 
      "便好翦刻漫空，落花飞絮，滚滚随风起。", 
      "莫待东皇催整驾，点点消成春水。", 
      "巧思裁云，新词胜雪，引动眉间喜。", 
      "欺梅压竹，看看还助吟醉。"
    ], 
    "rhythmic": "酹江月・念奴娇"
  }, 
  {
    "author": "卫宗武", 
    "paragraphs": [
      "屑玉飞，正堪称、冯夷展布。", 
      "空几度、痴云凝聚，狂风掀舞。", 
      "点点抛扬珠作霰，纤纤断续丝垂雨。", 
      "借银河、翦刻六花飘，天应许。", 
      "水漠漠，斜桥渡。", 
      "烟淡淡，长亭路。", 
      "望寒莎衰草，总成愁绪。", 
      "坡老新堤须好在，逋仙孤屿犹堪去。", 
      "共寻梅、止欠雪双清，烦青女。"
    ], 
    "rhythmic": "满江红"
  }, 
  {
    "author": "卫宗武", 
    "paragraphs": [
      "弧矢开祥，喜从此、旬兼九日。", 
      "新岁改、椒盘献颂，齐头七十。", 
      "渐入唐人诸老画，可追洛社耆英集。", 
      "有陶潜、三径健吟哦，贫而适。", 
      "摘仙桂，探蟾窟。", 
      "敛洪藻，归麟笔。", 
      "总古先传记，讥评得失。", 
      "不朽芬芳垂简册，浮荣土苴轻簪笏。", 
      "看年如、卫武粲成章，诗传抑。"
    ], 
    "rhythmic": "满江红"
  }, 
  {
    "author": "卫宗武", 
    "paragraphs": [
      "搭宅亭园虽不大。", 
      "花木成阴难论价。", 
      "豪端点缀有珠玑，竹一带。", 
      "梅一派。", 
      "明月清风何用买。", 
      "子子孙孙纡寿彩。", 
      "家庆成图和蔼蔼。", 
      "更添三岁古来稀，酒满斝。", 
      "诗满架。", 
      "直到耆颐年未艾。"
    ], 
    "rhythmic": "天仙子"
  }, 
  {
    "author": "卫宗武", 
    "paragraphs": [
      "桑蓬扫尽闲愁，未应人比梅花瘦。", 
      "眉峰顿展，恰如云卷，北山□九。", 
      "萦锦绣肠，袖丝纶手，希有。", 
      "□□□博取，巍科□□，儒冠於我何负。", 
      "初度年来年去，喜称觞、腊前还又。", 
      "安时委命，金鱼玉带，傥来斯受。", 
      "傍屋园林，抚松对竹，共朋三寿。", 
      "且逍遥、安乐窝中，岁岁进、长生酒。"
    ], 
    "rhythmic": "水龙吟"
  }, 
  {
    "author": "卫宗武", 
    "paragraphs": [
      "强半秋澄穆。", 
      "半月弦、南极躔高，寿星明煜。", 
      "今岁户庭殊旧岁，洗尽闲愁千斛。", 
      "沸春夏、欢声相续。", 
      "兰已种成香满砌，更蕣华、得偶颜如玉。", 
      "双捧劝，寿齐祝。", 
      "郗枝芳映庄椿绿。", 
      "觉这番、初度称觞，桂增芬馥。", 
      "生子生孙从此始，剩有人传祖笏。", 
      "看八座、青毡须复。", 
      "两两闺中俱秀质，待子平、婚嫁人人足。", 
      "碧桃下，跨青鹿。"
    ], 
    "rhythmic": "金缕曲・贺新郎"
  }, 
  {
    "author": "李敬则", 
    "paragraphs": [
      "南渡盛时，壬寅之秋，生此伟人。", 
      "是皇家柱石，端平君子，吾儒宗主，意一先生。", 
      "自起丹山，晋登紫府，天下欣然望太平。", 
      "至夷狄，亦慕吾中国，司马声名。", 
      "愿君为尧舜之君。", 
      "举一世民皆尧舜民。", 
      "羡当年三渐，直声已著，近来四蜀，先虑尤深。", 
      "事验平凉，眷隆当宁，指日须还公秉钧。", 
      "愿公寿，以寿吾国脉，以寿斯文。"
    ], 
    "rhythmic": "沁园春"
  }, 
  {
    "author": "吴益", 
    "paragraphs": [
      "玉楼春信梅传早。", 
      "三八芳辰阳复後。", 
      "称觞喜对一椿高，莱庭双桂森兰茂。", 
      "惭无好语为公寿。", 
      "富贵荣华公自有，请歌诗雅祝遐龄，永如松柏如山阜。"
    ], 
    "rhythmic": "玉楼春"
  }, 
  {
    "author": "利登", 
    "paragraphs": [
      "晚春天。", 
      "柳丝初透晴烟。", 
      "黯离怀、绿房深处，艳游曾记当年。", 
      "衬龙绡、亭亭玉树，步鸯褥、窄窄金莲。", 
      "烧蜜调蜂，翦花挑蝶，香云微湿绿弯鬟。", 
      "嬉游困，倚郎私语，还爱抚郎肩。", 
      "共携手，海棠院左，翡翠帘边。", 
      "恨无情、锦笼鹦鹉，等闲轻语花前。", 
      "昔相怜、关山咫尺，今相望、咫尺关山。", 
      "是妾心阑，是郎意懒，是郎无分妾无缘。", 
      "都休问、金枝云里，何日跨金鸾。", 
      "深盟在，香囊暗解，终值双鸳。"
    ], 
    "rhythmic": "绿头鸭・多丽"
  }, 
  {
    "author": "利登", 
    "paragraphs": [
      "玉阑干外重帘晚。", 
      "流云欲度长天远。", 
      "花草不知名。", 
      "春来各自春。", 
      "绿鞍游冶客。", 
      "何处垂杨陌。", 
      "不信不归来。", 
      "海棠花又开。"
    ], 
    "rhythmic": "菩萨蛮"
  }, 
  {
    "author": "利登", 
    "paragraphs": [
      "夹帘不卷重堂暮。", 
      "白骑少年何处去。", 
      "云根稚藕已胜花，烟外子松今作树。", 
      "金Ι月涩知无与。", 
      "宝瑟风惊犹自语。", 
      "斜河一道界相思，横隔天心寒似雾。"
    ], 
    "rhythmic": "玉楼春"
  }, 
  {
    "author": "利登", 
    "paragraphs": [
      "日月换飞涧，风雨老孤松。", 
      "千岩万壑秋重，白气接长空。", 
      "一笑掀髯徐起，苍佩腰间相照，犹自涌晴虹。", 
      "桑海几番覆，人尚醉春风。", 
      "横白石，结绿绮，送飞鸿。", 
      "十年梦事消歇，长剑吼青龙。", 
      "却笑人间多事，一壳蜗涎光景，颠倒死英雄。", 
      "云日空蒙里，玉鹤任西东。"
    ], 
    "rhythmic": "水调歌头"
  }, 
  {
    "author": "利登", 
    "paragraphs": [
      "弄香吹粉，记前回酒困。", 
      "绿露沈沈转花影。", 
      "翠帘深，隐隐红雾依人，荷月静，新样双鸾交映。", 
      "如今谁念省。", 
      "短雨长云，曾托琵琶再三问。", 
      "最苦绿屏孤，夜久星寒，无处顿、风流心性。", 
      "又莫是偷香寄韩郎，到漏泄春风，一枝花信。"
    ], 
    "rhythmic": "洞仙歌"
  }, 
  {
    "author": "利登", 
    "paragraphs": [
      "眉黛山分，靥朱星合，郁郁夜堂初见。", 
      "芙蓉寄隐，豆蔻传香，便许翠鬟偷剪。", 
      "迎夜易羞，欲晨先怯，风流楚楚未惯。", 
      "正流苏帐掩，绿玉屏深，红香自暖。", 
      "谁信道、媚月难留，惊云易散，从此三桥路远。", 
      "巢燕春归，剪花词在，难寄红题一片。", 
      "料想伊家，如今羞傍琴窗，慵题花院。", 
      "但碧桃影下，应对流红自叹。"
    ], 
    "rhythmic": "过秦楼"
  }, 
  {
    "author": "利登", 
    "paragraphs": [
      "淡云荒草秋汀暮，归心又寒烟水。", 
      "论槛移花，量船载酒，寂寞当年情味。", 
      "孤蓬夜闭。", 
      "听四壁松声，欲高还细。", 
      "似近如遥，露鸿声乱楚天外。", 
      "蓝桥人断岁久，旧家曾共赏，九华花事。", 
      "艳雪初融，生香自暖，消得金莲贴地。", 
      "相思破睡。", 
      "谩一点琴心，暗关千里。", 
      "愁怯潮生，晓帆风又起。"
    ], 
    "rhythmic": "齐天乐"
  }, 
  {
    "author": "利登", 
    "paragraphs": [
      "凤尾鬟香再叠梳。", 
      "藕丝衫嫩蹙双鱼。", 
      "闲收末利熏藤枕，自插芙蓉绕翠幮。", 
      "新浴後，浅妆初。", 
      "卫夫人帖学行书。", 
      "西窗一霎黄昏雨，笑问新凉饮酒无。"
    ], 
    "rhythmic": "鹧鸪天"
  }, 
  {
    "author": "利登", 
    "paragraphs": [
      "梨园花柳地，扶残醉、曾记问妖娆。", 
      "叹惹住轻烟，柔丝未改，霏零疏雨，腻粉先飘。", 
      "更低道，花无三日艳，柳有一年娇。", 
      "卷翠未迟，醉红易失，共偎香影，同赏良宵。", 
      "如今知何处，三山远，云水一望迢迢。", 
      "傍砌青鸾好在，谁送归飚。", 
      "但花下红云，尚通夕照，柳边白月，自落寒潮。", 
      "最是无端，子规啼破寒梢。"
    ], 
    "rhythmic": "风流子"
  }, 
  {
    "author": "利登", 
    "paragraphs": [
      "断芜幽树际烟平。", 
      "山外又山青。", 
      "天南海北知何极，年年是、匹马孤征。", 
      "看尽好花成子，暗惊新笋抽林。", 
      "岁华情事苦相寻。", 
      "弱雪鬓毛侵。", 
      "十千斗酒悠悠醉，斜河界、白日云心。", 
      "孤鹤尽边天阔，清猿咽处山深。"
    ], 
    "rhythmic": "风入松"
  }, 
  {
    "author": "利登", 
    "paragraphs": [
      "相聚不知好，相别始知愁。", 
      "笋舆伊轧，穿尽斜照古平州。", 
      "今夜荒风脱木，明夜山长水远，後夜已他州。", 
      "转觉家山远，何计去来休。", 
      "酒堪沽，花可买，月能留。", 
      "相思酒醒，花落五更头。", 
      "长记疏梅影底，一笛紫云飞动，相对大江流。", 
      "此别无一月，一月一千秋。"
    ], 
    "rhythmic": "水调歌头"
  }, 
  {
    "author": "利登", 
    "paragraphs": [
      "花外潮回，剑边虹去，抚寒江千里。"
    ], 
    "rhythmic": "失调名"
  }, 
  {
    "author": "利登", 
    "paragraphs": [
      "当时养士知何许。", 
      "总把降幡去。", 
      "汉家王气塞乾坤。", 
      "一树盈盈、不为汉家春。"
    ], 
    "rhythmic": "虞美人"
  }, 
  {
    "author": "吴势卿", 
    "paragraphs": [
      "碧瓦霜融，绣阁寒经，春浮寿杯。", 
      "羡华年七帙，人生稀有，新阳七日，天意安排。", 
      "丹凤门开，黄麾仗立，此际应须召促回。", 
      "人道是，却暂时绣斧，索笑盐梅。", 
      "江假守非才，犹记得当时传庾台。", 
      "算良机再会，抠衣来久，归鞭何速，祝寿方才。", 
      "应与邦人，传为佳话，只为先生诞日来。", 
      "明年看，是侬方九曲，公已三台。"
    ], 
    "rhythmic": "沁园春"
  }, 
  {
    "author": "刘浩", 
    "paragraphs": [
      "岳渎储精，冰壶里、精神可掬。", 
      "三万卷、龙蛇落纸，琅玕撑腹。", 
      "便合弹冠登要路。", 
      "如何袖手缄空谷。", 
      "又谁知、天独授先生，长生箓。", 
      "鹤易怨，龟多缩。", 
      "竹太瘦，梅偏独。", 
      "算人间何物，可传心曲。", 
      "但愿君如天上月，年年此夜团如玉。", 
      "更有人、千里共蝉娟，偷香祝。"
    ], 
    "rhythmic": "满江红"
  }, 
  {
    "author": "赵希汰", 
    "paragraphs": [
      "持节浙东，六十年前，紫阳老师。", 
      "看粟移七郡，功深到处，棠阴一道，民尚思之。", 
      "心印亲传，雨岩来括，寅岁幸无庚子饥。", 
      "仁同视，更备存先具，仓积千斯。", 
      "青州阴德天知。", 
      "只此事堪为崧岳祈。", 
      "与太夫人寿，相看华发，转中书令，长著斑衣。", 
      "岁岁梅花，樽前索笑，霜月先圆两夜规。", 
      "称觞了，报春风千里，班觐龙墀。"
    ], 
    "rhythmic": "沁园春"
  }, 
  {
    "author": "徐俨夫", 
    "paragraphs": [
      "曲折迷春院宇，参差近水楼台。", 
      "吹箫人去燕归来。", 
      "空有落梅香在。", 
      "花底三更过雨，酒阑一枕惊雷。", 
      "明朝飞梦隔天涯。", 
      "肠断流莺声碎。"
    ], 
    "rhythmic": "西江月"
  }, 
  {
    "author": "陈合", 
    "paragraphs": [
      "神鳌谁断，几千年再，乾坤初造。", 
      "算当日、枰棋如许，争一著、吾其衽左。", 
      "谈笑顷、又十年生聚，处处豳风葵枣。", 
      "江如镜，楚氛馀几，猛听甘泉捷报。", 
      "天衣细意从头补。", 
      "烂山龙、华虫黼藻。", 
      "宫漏永、千门鱼钥，截断红尘飞不到。", 
      "街九轨，看千貂避路，庭院五侯深锁。", 
      "好一部、太平六典，一一周公手做。", 
      "赤舄绣裳，消得道、斑斓衣好。", 
      "尽庞眉鹤发，天上千秋难老。", 
      "甲子平头才一过，未说汾阳考。", 
      "看金盘，露滴瑶池，龙尾放班回早。"
    ], 
    "rhythmic": "宝鼎现"
  }, 
  {
    "author": "李芸子", 
    "paragraphs": [
      "占西风早处，一番雨，一番秋。", 
      "记故国斜阳，去年今日，落叶林幽。", 
      "悲歌几回激烈，寄疏狂、酒令与诗筹。", 
      "遗恨清商易改，多情紫燕难留。", 
      "嗟休。", 
      "触绪茧丝抽。", 
      "旧事续何由。", 
      "奈予怀渺渺，羁愁郁郁，归梦悠悠。", 
      "生平不如老杜，便如它、飘泊也风流。", 
      "寄语庭柯径竹，甚时得棹孤舟。"
    ], 
    "rhythmic": "木兰花慢"
  }, 
  {
    "author": "张韫", 
    "paragraphs": [
      "花泥絮浪，春怀如酒。", 
      "书卷炉熏梦清昼。", 
      "唤玉京稳携手松乔，飞光里，笑傲白云林岫。", 
      "仙人犹狡狯，洒雪吹冰，声落星河翠蛟走。", 
      "问箬下留丹，别已千年，华表鹤、亦归来否。", 
      "有洞口、桃花识刘郎，共一笑相迎，朱颜如旧。"
    ], 
    "rhythmic": "洞仙歌"
  }, 
  {
    "author": "游子西", 
    "paragraphs": [
      "暑尘收尽，快晚来急雨，一番初过。", 
      "是处凉飙回爽气，直把残云吹破。", 
      "星律飞流，银河摇荡，只恐冰轮堕。", 
      "云梯稳上，琼楼今夜无锁。", 
      "便觉浮世卑沈，回翔偃薄，似蚁空旋磨。", 
      "想得九天高绝处，不比人间更火。", 
      "独立乾坤，浩歌春雪，可惜无人和。", 
      "广寒宫里，有谁潇洒如我。"
    ], 
    "rhythmic": "念奴娇"
  }, 
  {
    "author": "施乘之", 
    "paragraphs": [
      "风消云缕。", 
      "一碧无今古。", 
      "欲坏上元天不许。", 
      "晴了晚来些雨。", 
      "莫言冷落山家。", 
      "山翁本厌繁华。", 
      "试问莲灯千炬，何如月上梅花。"
    ], 
    "rhythmic": "清平乐"
  }, 
  {
    "author": "周济川", 
    "paragraphs": [
      "有乾坤、清气入诗脾，随龙散神仙。", 
      "蘸西湖和墨，长空为纸，几度诗圆。", 
      "消得宫妃捧砚，夜烛照金莲。", 
      "试问隔屏坐，谁後谁先。", 
      "长是花香柳色，更风清月白，天入吟笺。", 
      "自霞觞误覆，谪下玉皇边。", 
      "笑随归、山中随隐，且醉拼、斗酒写新篇。", 
      "天应笑，呼来时後，记上襟船。"
    ], 
    "rhythmic": "八声甘州", 
    "tags": [
      "西湖"
    ]
  }, 
  {
    "author": "应次蘧", 
    "paragraphs": [
      "雪意娇春，腊前妆点春风面。", 
      "粉痕冰片。", 
      "一笑重相见。", 
      "倚竹偎松，谁道罗浮远。", 
      "寒更转。", 
      "楚骚为伴。", 
      "韵绕香篝暖。"
    ], 
    "rhythmic": "点绛唇"
  }, 
  {
    "author": "李", 
    "paragraphs": [
      "腰刀首帕从军，戍楼独倚闲凝眺。", 
      "中原气象，狐居兔穴，暮烟残照。", 
      "投笔书怀，枕戈待旦，陇西年少。", 
      "叹光阴掣电，易生髀肉，不如易腔改调。", 
      "世变沧海成田，奈群生、几番惊扰。", 
      "干戈烂漫，无时休息，凭谁驱扫。", 
      "眼底山河，胸中事业，一声长啸。", 
      "太平时、相将近也，稳稳百年燕赵。"
    ], 
    "rhythmic": "水龙吟"
  }, 
  {
    "author": "黄升", 
    "paragraphs": [
      "倦整摩天翼。", 
      "笑归来、点画亭台，按行泉石。", 
      "落落元龙湖海气，更著高楼百尺。", 
      "收揽尽、水光山色。", 
      "曾驾飚车蟾宫去，几回批、借月支风敕。", 
      "斯二者，惯相识。", 
      "玲珑窗户青红湿。", 
      "夜深时、寒光爽气，洗清肝膈。", 
      "似此交游真洒落，判与升堂入室。", 
      "有万象、来为宾客。", 
      "不用笙歌轻点涴，看仙翁手搦虹霓笔。", 
      "吟思远，两峰碧。"
    ], 
    "rhythmic": "贺新郎"
  }, 
  {
    "author": "黄升", 
    "paragraphs": [
      "风送行春步。", 
      "渐行行、山回路转，入云深处。", 
      "问讯花梢春几许，半在诗人杖屦。", 
      "点点是、祥烟膏露。", 
      "中有瑶池千岁种，整严妆、来作巢仙侣。", 
      "相妩媚，试凝伫。", 
      "风流坐上挥谈尘。", 
      "更多情、多才多调，缓歌金缕。", 
      "趁取芳时同宴赏，莫惜清樽缓举。", 
      "有明月、随人归去。", 
      "从此一春须一到，愿东君、长与花为主。", 
      "泉共石，闻斯语。"
    ], 
    "rhythmic": "贺新郎"
  }, 
  {
    "author": "黄升", 
    "paragraphs": [
      "莫恨黄花瘦。", 
      "正千林、风霜摇落，暮秋时候。", 
      "晚节相看元不恶，采采东篱独秀。", 
      "试揽结、幽香盈手。", 
      "几劫修来方得到，与渊明、千载为知旧。", 
      "同冷淡，比兰友。", 
      "柴桑心事君知否。", 
      "把人间、功名富贵，付之尘垢。", 
      "不肯折腰营口腹，一笑归欤五柳。", 
      "怅此意、而今安有。", 
      "若得风流如此老，也何妨、相对无杯酒。", 
      "诗自可，了重九。"
    ], 
    "rhythmic": "贺新郎"
  }, 
  {
    "author": "黄升", 
    "paragraphs": [
      "自扫梅花下。", 
      "问梢头、冷蕊疏疏，几时开也。", 
      "间者阔焉今久矣，多少幽怀欲写。", 
      "有谁是、孤山流亚。", 
      "香月一联真绝唱，与诗人、千载为嘉话。", 
      "馀兴味，付来者。", 
      "清癯不恋华亭榭。", 
      "待与君、白发相亲，竹篱茅舍。", 
      "喜甚今年无酒禁，溜溜小槽压蔗。", 
      "已准拟、雪天霜夜。", 
      "自醉自吟仍自笑，任解冠、落佩从嘲骂。", 
      "书此意，寄同社。"
    ], 
    "rhythmic": "贺新郎"
  }, 
  {
    "author": "黄升", 
    "paragraphs": [
      "自沈香梦断，风雨外、失馀春。", 
      "怅袍锦淋漓，金銮论奏，四海无人。", 
      "蛾眉古来见妒，奈昭阳、飞燕亦成尘。", 
      "惟有空梁落月，至今能为传神。", 
      "神游八表跨长鲸。", 
      "谁是再来身。", 
      "爱云月溪头，玉环一曲，笔力千钧。", 
      "人间不堪著眼，但香名、百世尚如新。", 
      "乞我九霞蜚佩，梯空共上秋旻。"
    ], 
    "rhythmic": "木兰花慢"
  }, 
  {
    "author": "黄升", 
    "paragraphs": [
      "问潘郎两鬓，更禁得、几番秋。", 
      "怅病骨，幽怀渺渺，短发飕飕。", 
      "云边一声长笛，这风情、多属赵家楼。", 
      "枕困寻药裹，薰衣慵讯香篝。", 
      "悠悠。", 
      "老矣复焉求。", 
      "何止赋三休。", 
      "念少日书癖，中年酒病，晚岁诗愁。", 
      "已攀桂花作证，便从今、把笔一齐勾。", 
      "只有烟霞痼疾，相陪风月交游。"
    ], 
    "rhythmic": "木兰花慢"
  }, 
  {
    "author": "黄升", 
    "paragraphs": [
      "问春春不语，谩新绿、满芳洲。", 
      "记历历前游，看花南陌，命酒西楼。", 
      "东风翠红围绕，把功名、一笑付糟丘。", 
      "醉里了忘身世，吟边自负风流。", 
      "风流。", 
      "莫莫复休休。", 
      "白发渐盈头。", 
      "怅十载重来，略无欢意，惟有闲愁。", 
      "多情向人似旧，但小桃、婀娜柳纤柔。", 
      "望断残霞落日，水天拍拍飞鸥。"
    ], 
    "rhythmic": "木兰花慢"
  }, 
  {
    "author": "黄升", 
    "paragraphs": [
      "天上传新火，人间试夹衣。", 
      "定巢新燕觅香泥。", 
      "不为绣帘朱户、说相思。", 
      "侧帽吹飞絮，凭栏送落晖。", 
      "粉痕销淡锦书稀。", 
      "怕见山南山北、子规啼。"
    ], 
    "rhythmic": "南柯子・南歌子"
  }, 
  {
    "author": "黄升", 
    "paragraphs": [
      "兰佩秋风冷，茱囊晓露新。", 
      "多情多感怯芳辰。", 
      "强折黄花来照、碧粼粼。", 
      "落帽参军醉，空樽靖节贫。", 
      "世间那复有斯人。", 
      "目送归鸿西去、一伤神。"
    ], 
    "rhythmic": "南柯子・南歌子"
  }, 
  {
    "author": "黄升", 
    "paragraphs": [
      "寒意方浓。", 
      "暖信才通。", 
      "是晴阳、暗拆花封。", 
      "冰霜作骨，玉雪为容。", 
      "看体清癯，香淡伫，影朦胧。", 
      "孤城小驿，断角残钟。", 
      "又无边、散与春风。", 
      "芳心一点，幽恨千重。", 
      "任雪霏霏，云漠漠，月溶溶。"
    ], 
    "rhythmic": "行香子"
  }, 
  {
    "author": "黄升", 
    "paragraphs": [
      "莺蝶太匆匆。", 
      "恼杀衰翁。", 
      "牡丹开尽状元红。", 
      "俯仰之间增感慨，花事成空。", 
      "垂柳绿阴中。", 
      "粉絮蒙蒙。", 
      "多情多病转疏慵。", 
      "不是东风孤负我，我负东风。"
    ], 
    "rhythmic": "卖花声"
  }, 
  {
    "author": "黄升", 
    "paragraphs": [
      "秋色满层霄。", 
      "剪剪寒飚。", 
      "一襟残照两无聊。", 
      "数尽归鸦人不见，落木萧萧。", 
      "往事欲魂消。", 
      "梦想风标。", 
      "春江绿涨水平桥。", 
      "侧帽停鞭沽酒处，柳软莺娇。"
    ], 
    "rhythmic": "卖花声"
  }, 
  {
    "author": "黄升", 
    "paragraphs": [
      "天悠悠。", 
      "水悠悠。", 
      "月印金枢晓未收。", 
      "笛声人倚楼。", 
      "芦花秋。", 
      "蓼花秋。", 
      "催得吴霜点鬓稠。", 
      "香笺莫寄愁。"
    ], 
    "rhythmic": "长相思"
  }, 
  {
    "author": "黄升", 
    "paragraphs": [
      "砧声齐。", 
      "杵声齐。", 
      "金井栏边败叶飞。", 
      "夜寒乌不栖。", 
      "风凄凄。", 
      "露凄凄。", 
      "影转梧桐月已西。", 
      "花冠窗外啼。"
    ], 
    "rhythmic": "长相思"
  }, 
  {
    "author": "黄升", 
    "paragraphs": [
      "惜春归。", 
      "爱春归。", 
      "脱了罗衣著苎衣。", 
      "绿阴黄鸟啼。", 
      "酒醒时。", 
      "梦醒时。", 
      "清簟疏帘一局棋。", 
      "丁东风马儿。"
    ], 
    "rhythmic": "长相思"
  }, 
  {
    "author": "黄升", 
    "paragraphs": [
      "骑鹤上扬州，腰缠十万。", 
      "拈起诗人旧公案。", 
      "看山看水，此去胜游须遍。", 
      "烦君收拾取，归吟卷。", 
      "少日风流，暮年萧散。", 
      "佳处何妨小留款。", 
      "沙河塘上，落日绣帘争卷。", 
      "也须拂拭起，看花眼。"
    ], 
    "rhythmic": "感皇恩"
  }, 
  {
    "author": "黄升", 
    "paragraphs": [
      "百计留春春不住。", 
      "褪粉吹香，日日催教去。", 
      "心事欲凭莺语诉。", 
      "流莺划地无凭据。", 
      "绿玉阑干围绮户。", 
      "一点柔红，应在深深处。", 
      "想倚翠帘吹柳絮。", 
      "浅颦惆怅芳期误。"
    ], 
    "rhythmic": "蝶恋花"
  }, 
  {
    "author": "黄升", 
    "paragraphs": [
      "昼景。", 
      "方永。", 
      "重帘花影。", 
      "好梦犹酣，莺声唤醒。", 
      "门外风絮交飞。", 
      "送春归。", 
      "修蛾画了无人问。", 
      "几多别恨。", 
      "泪洗残妆粉。", 
      "不知郎马何处嘶。", 
      "烟草萋迷。", 
      "鹧鸪啼。"
    ], 
    "rhythmic": "月照梨花・河传"
  }, 
  {
    "author": "黄升", 
    "paragraphs": [
      "问山中、小桃开後，曾经多少晴雨。", 
      "遥知载酒花边去，唱我旧歌金缕。", 
      "行乐处。", 
      "正蝶绕蜂围，锦绣迷无路。", 
      "风光有主。", 
      "想倚杖西阡，停杯北望，望断碧云暮。", 
      "花知道，应倩蜚鸿寄语。", 
      "年来老子安否。", 
      "一春一到成虚约，不道树犹如此。", 
      "烦说与。", 
      "但岁岁、东风妆点红云坞。", 
      "刘郎老去。", 
      "待有日重来，同君一笑，拈起看花句。"
    ], 
    "rhythmic": "摸鱼儿"
  }, 
  {
    "author": "黄升", 
    "paragraphs": [
      "少年有志封侯，弯弓欲挂扶桑外。", 
      "一朝敛缩，萧然清兴，了无拘碍。", 
      "袖里阴符，枕中鸿宝，功名蝉蜕。", 
      "看舌端霹雳，剧谈玄妙，人间世、疑无对。", 
      "阆苑醉乡佳处，想当年、绿阴犹在。", 
      "群仙寄语，不须点勘，鬼神功罪。", 
      "碧海千寻，赤城万丈，风高浪快。", 
      "待踞龟食蛤，相期汗漫，与烟霞会。"
    ], 
    "rhythmic": "水龙吟"
  }, 
  {
    "author": "黄升", 
    "paragraphs": [
      "天似洗。", 
      "残秋未有寒意。", 
      "何人短笛弄西风，数声壮伟。", 
      "倚栏感慨展双眸，离离烟树如荠。", 
      "少年事，成梦里。", 
      "客愁付与流水。", 
      "笔床茶具老空山，未妨肆志。", 
      "世间富贵要时贤，深居宜有馀味。", 
      "大江东去日西坠。", 
      "想悠悠千古兴废。", 
      "此地阅人多矣。", 
      "且挥弦寄兴、氛埃之外。", 
      "目送蜚鸿归天际。"
    ], 
    "rhythmic": "西河"
  }, 
  {
    "author": "黄升", 
    "paragraphs": [
      "珠帘寂寂。", 
      "愁背银缸泣。", 
      "记得少年初选入。", 
      "三十六宫第一。", 
      "当年掌上承恩。", 
      "而今冷落长门。", 
      "又是羊车过也，月明花落黄昏。"
    ], 
    "rhythmic": "清平乐"
  }, 
  {
    "author": "黄升", 
    "paragraphs": [
      "深深禁。", 
      "霁日明莺羽。", 
      "风动槐龙交翠舞。", 
      "恰恰花阴亭午。", 
      "一帘暖絮悠扬。", 
      "金炉旋炷沈香。", 
      "天子方看谏疏，内人休斗新妆。"
    ], 
    "rhythmic": "清平乐"
  }, 
  {
    "author": "黄升", 
    "paragraphs": [
      "玉林何有，有一弯莲沼，数间茅宇。", 
      "断堑疏篱聊补葺，那得粉墙朱户。", 
      "禾黍秋风，鸡豚晓日，活脱田家趣。", 
      "客来茶罢，自挑野菜同煮。", 
      "多少甲第连云，十眉环座，人醉黄金坞。", 
      "回首邯郸春梦破，零落珠歌翠舞。", 
      "得似衰翁，萧然陋巷，长作溪山主。", 
      "紫芝可采，更寻岩谷深处。"
    ], 
    "rhythmic": "酹江月・念奴娇"
  }, 
  {
    "author": "黄升", 
    "paragraphs": [
      "西风解事，为人间、洗尽三庚烦暑。", 
      "一枕新凉宜客梦，飞入藕花深处。", 
      "冰雪襟怀，琉璃世界，夜气清如许。", 
      "划然长啸，起来秋满庭户。", 
      "应笑楚客才高，兰成愁悴，遗恨传千古。", 
      "作赋吟诗空自好，不直一杯秋露。", 
      "淡月阑干，微云河汉，耿耿天催曙。", 
      "此情谁会，梧桐叶上疏雨。"
    ], 
    "rhythmic": "酹江月・念奴娇"
  }, 
  {
    "author": "黄升", 
    "paragraphs": [
      "锺磬泠泠夜未央。", 
      "梨花庭院月如霜。", 
      "步虚声里拜瑶章。", 
      "紫极清都云渺渺，红尘浊世事茫茫。", 
      "未知谁有返魂香。"
    ], 
    "rhythmic": "浣沙溪・浣溪沙"
  }, 
  {
    "author": "黄升", 
    "paragraphs": [
      "沈水香销梦半醒。", 
      "斜阳恰照竹间亭。", 
      "戏临小草书团扇，自拣残花插净瓶。", 
      "莺宛转，燕丁宁。", 
      "晴波不动晚山青。", 
      "玉人只怨春归去，不道槐云绿满庭。"
    ], 
    "rhythmic": "鹧鸪天"
  }, 
  {
    "author": "黄升", 
    "paragraphs": [
      "雨过芙蕖叶叶凉。", 
      "摩挲短发照横塘。", 
      "一行归鹭拖秋色，几树鸣蝉饯夕阳。", 
      "花侧畔，柳旁相。", 
      "微云澹月又昏黄。", 
      "风流不在谈锋胜，袖手无言味最长。"
    ], 
    "rhythmic": "鹧鸪天"
  }, 
  {
    "author": "黄升", 
    "paragraphs": [
      "心如结。", 
      "西风老尽黄花节。", 
      "黄花节。", 
      "塞鸿声断，冷烟凄月。", 
      "汉朝陵庙唐宫阙。", 
      "兴衰万变从谁说。", 
      "从谁说。", 
      "千年青史，几人华发。"
    ], 
    "rhythmic": "秦楼月・忆秦娥"
  }, 
  {
    "author": "黄升", 
    "paragraphs": [
      "西风半夜惊罗扇。", 
      "蛩声入梦传幽怨。", 
      "碧藕试初凉。", 
      "露痕啼粉香。", 
      "清冰凝簟竹。", 
      "不许双鸳宿。", 
      "又是五更钟。", 
      "鸦啼金井桐。"
    ], 
    "rhythmic": "重叠金・菩萨蛮"
  }, 
  {
    "author": "黄升", 
    "paragraphs": [
      "南山未解松梢雪。", 
      "西山已挂梅梢月。", 
      "说似玉林人。", 
      "人间无此清。", 
      "此身元是客。", 
      "小住娱今夕。", 
      "拍手凭阑干。", 
      "霜风吹鬓寒。"
    ], 
    "rhythmic": "重叠金・菩萨蛮"
  }, 
  {
    "author": "黄升", 
    "paragraphs": [
      "银幡彩胜参差剪。", 
      "东风吹上钗头燕。", 
      "一笑绕花身。", 
      "小桃先报春。", 
      "新春今日是。", 
      "明日新年至。", 
      "擘茧莫探官。", 
      "人间行路难。"
    ], 
    "rhythmic": "重叠金・菩萨蛮"
  }, 
  {
    "author": "黄升", 
    "paragraphs": [
      "花事浅。", 
      "方费化工匀染。", 
      "墙角红梅开未遍。", 
      "小桃才数点。", 
      "人在暮寒庭院。", 
      "闲续茶经香传。", 
      "酒思如冰诗思懒。", 
      "雨声帘不卷。"
    ], 
    "rhythmic": "谒金门"
  }, 
  {
    "author": "黄升", 
    "paragraphs": [
      "多病带围宽。", 
      "未到衰年已鲜欢。", 
      "梦破小楼风马响，珊珊。", 
      "缺月无情转画栏。", 
      "凉入苎衾单。", 
      "起探灯花夜欲阑。", 
      "书册满床空伴睡，慵观。", 
      "拈得渔樵笛谱看。"
    ], 
    "rhythmic": "南乡子"
  }, 
  {
    "author": "黄升", 
    "paragraphs": [
      "万籁寂无声。", 
      "衾铁棱棱近五更。", 
      "香断灯昏吟未稳，凄清。", 
      "只有霜华伴月明。", 
      "应是夜寒凝。", 
      "恼得梅花睡不成。", 
      "我念梅花花念我，关情。", 
      "起看清冰满玉瓶。"
    ], 
    "rhythmic": "南乡子"
  }, 
  {
    "author": "黄升", 
    "paragraphs": [
      "晓燕传情，午莺喧梦，起来检校芳事。", 
      "荼䕷褪雪，杨柳吹绵，迤逦麦秋天气。", 
      "翻阶傍砌。", 
      "看芍药、新妆娇媚。", 
      "正凤紫匀染绡裳，猩红轻透罗袂。", 
      "昼暖朱阑困倚。", 
      "是天姿妖娆，不减姚魏。", 
      "随蜂惹粉，趁蝶栖香，引动少年情味。", 
      "花浓酒美。", 
      "人正在、翠红围里。", 
      "问谁是、第一风流，折花簪向云髻。"
    ], 
    "rhythmic": "花发沁园春"
  }, 
  {
    "author": "黄升", 
    "paragraphs": [
      "粉香吹暖透单衣。", 
      "金泥双凤飞。", 
      "闲来花下立多时。", 
      "春风酒醒迟。", 
      "桃叶曲，柳枝词。", 
      "芳心空自知。", 
      "湘皋月冷佩声微。", 
      "雁归人不归。"
    ], 
    "rhythmic": "阮郎归"
  }, 
  {
    "author": "黄升", 
    "paragraphs": [
      "青林雨歇，珠帘风细，人在绿阴庭院。", 
      "夜来能有几多寒，已瘦了、梨花一半。", 
      "宝钗无据，玉琴难托，合造一襟幽怨。", 
      "云窗雾阁事茫茫，试与问、杏梁双燕。"
    ], 
    "rhythmic": "鹊桥仙"
  }, 
  {
    "author": "黄升", 
    "paragraphs": [
      "天气清和仅两旬。", 
      "一旬前是佛生辰。", 
      "当年来应徐卿梦，此夕遥瞻寿宿明。", 
      "拼一笑，对诸贤。", 
      "山翁何以祝龟龄。", 
      "蟠桃瓜枣皆虚诞，愿把阴功福後人。"
    ], 
    "rhythmic": "鹧鸪天"
  }, 
  {
    "author": "杨泽民", 
    "paragraphs": [
      "城南路。", 
      "凝望映竹摇风，酒旗标树。", 
      "郊原游子停车，问山崦里，人家甚处。", 
      "去还伫。", 
      "徐见画桥流水，小窗低户。", 
      "深沈绿满垂杨，芳阴娅姹，娇莺解语。", 
      "多谢佳人情厚，卷帘羞得，庭花飘舞。", 
      "可谓望风知心，倾盖如故。", 
      "犹殢香玉，休赋断肠句。", 
      "堪怜处、生尘罗袜，凌波微步。", 
      "底事匆匆去。", 
      "为他系绊，离情万绪。", 
      "空有愁如缕。", 
      "忆桃李春风，梧桐秋雨。", 
      "又还过却，落花飘絮。"
    ], 
    "rhythmic": "瑞龙吟"
  }, 
  {
    "author": "杨泽民", 
    "paragraphs": [
      "倦拂鸳衾，羞临鹊鉴，懒开窗户。", 
      "韶华暗度，又过妒花风雨。", 
      "掩熏炉、怕闻旧香，柳阴只有黄莺语。", 
      "似向人、欲说离愁，因念未归行旅。", 
      "春暮。", 
      "知何处。", 
      "便不念芳年，正当三五。", 
      "轻衫快马，去逐狂朋怪侣。", 
      "便罗帷、香阁顿忘，枕边要语曾记否。", 
      "趁芳时、即早归来，尚可殢清俎。"
    ], 
    "rhythmic": "琐窗寒"
  }, 
  {
    "author": "杨泽民", 
    "paragraphs": [
      "佳胜古钱塘。", 
      "帝居丽、金屋对昭阳。", 
      "有风月九衢，凤皇双阙，万年芳树，千雉宫墙。", 
      "户十万，家家堆锦绣，处处鼓笙簧。", 
      "三竺胜游，两峰奇观，涌金仙舸，丰乐霞觞。", 
      "芙蓉城何似，楼台簇中禁，帘卷东厢。", 
      "盈望虎貔分列，鸳鹭成行。", 
      "向玉宇夜深，时闻天乐，绛霄风软，吹下炉香。", 
      "惟恨小臣资浅，朝觐犹妨。"
    ], 
    "rhythmic": "风流子"
  }, 
  {
    "author": "杨泽民", 
    "paragraphs": [
      "渔乡回落照，晚风势急，骛鹭集汀沙。", 
      "解鞍将憩息，细径疏篱，竹隐两三家。", 
      "山肴野蔌，竞素朴、都没浮华。", 
      "回望时，绕村流水，万点舞寒鸦。", 
      "休嗟。", 
      "明年秋暮，一叶扁舟，望平川北下。", 
      "应免劳、尘巾乌帽，宵炬红纱。", 
      "青蓑短棹长江碧，弄几曲、羌管吹葭。", 
      "人借问，鸣便入芦花。"
    ], 
    "rhythmic": "渡江云", 
    "tags": [
      "长江"
    ]
  }, 
  {
    "author": "杨泽民", 
    "paragraphs": [
      "夭桃弄粉，繁杏透香，依然旧日颜色。", 
      "奈彼妒花风雨，连阴过寒食。", 
      "金钗试寻妙客。", 
      "正昼永、院深人寂。", 
      "善歌更解舞，传闻触处声藉。", 
      "当日俊游时，屡向平康，吟咏共题壁。", 
      "自後纵经回曲，难寻阿姨宅。", 
      "芳华苑，罗绮陌。", 
      "怎断得、怪踪狂迹。", 
      "惯来往，柳外花间，莺燕都识。"
    ], 
    "rhythmic": "应天长"
  }, 
  {
    "author": "杨泽民", 
    "paragraphs": [
      "瞰水自多佳处。", 
      "春未去。", 
      "绣桷斗起凌空，隐隐笼轻雾。", 
      "已飞画栋朝云，又卷西山雨。", 
      "相与。", 
      "共煮新茶取花乳。", 
      "开宴处。", 
      "俯北榭、临南浦。", 
      "迤扁逦舟，双浆棹歌齐举。", 
      "座上嘉宾，妙句无非赋鹦鹉。", 
      "莫惜高烧蜡炬。"
    ], 
    "rhythmic": "荔枝香"
  }, 
  {
    "author": "杨泽民", 
    "paragraphs": [
      "未论离亭话别，涕先泫。", 
      "旋涤瑶觯，深挹芳醪，凝愁满眼。", 
      "偎人大白须卷。", 
      "歌遍。", 
      "三劝。", 
      "记得当时送□远。", 
      "素蟾屡明晦，彩云易散。", 
      "後约难知，又却似、阳关宴。", 
      "乌丝写恨，帕子分香为郎翦。", 
      "愿郎安信频遣。"
    ], 
    "rhythmic": "荔枝香"
  }, 
  {
    "author": "杨泽民", 
    "paragraphs": [
      "春光至，欲访清歌妙舞重为理。", 
      "念莺轻燕怯媚容，百斛明珠须费。", 
      "算枕前盟誓。", 
      "深诚密约堪凭委。", 
      "意正美，娇眼又洒，梨花春泪。", 
      "记罗帷底。", 
      "向鸳鸯、灯畔相偎，共把前回，词语咏味。", 
      "无端浪迹萍蓬，奈区区、又催行李。", 
      "忍重看、小岸柳梳风，江梅鉴水。", 
      "待学鹣鹣翼，从他名利荣悴。"
    ], 
    "rhythmic": "还京乐"
  }, 
  {
    "author": "杨泽民", 
    "paragraphs": [
      "素秋渐老，正叶落吴江，雁横南楚。", 
      "暮霞散缕。", 
      "听寒蝉断续，乱鸦鼓舞。", 
      "客舍凄清，那更西风送雨。", 
      "又东去。", 
      "过野杏小桥，都在元处。", 
      "心事天未许。", 
      "似误出桃源，再寻仙路。", 
      "去年燕俎。", 
      "记芳腮妒李，细腰束素。", 
      "事没双全，自古瓜甜蒂苦。", 
      "欲停伫。", 
      "奈江头、早催行鼓。"
    ], 
    "rhythmic": "扫花游・扫地游"
  }, 
  {
    "author": "杨泽民", 
    "paragraphs": [
      "塞鸿难托。", 
      "奈云深雾阔，水遥山邈。", 
      "感两情、浑若连环，念恩爱厚深，利名浮薄。", 
      "便好归来，怎禁得、许多萧索。", 
      "免恹恹瘦减，漫滞寝，枉费汤药。", 
      "伊心料应未若。", 
      "对香消兽吻，月转楼角。", 
      "凭便是、铁石心肠，有当日盟言，怎忍辜却。", 
      "冶叶倡条，尚自得、连枝双萼。", 
      "不成将、异葩艳卉，便教谢落。"
    ], 
    "rhythmic": "解连环"
  }, 
  {
    "author": "杨泽民", 
    "paragraphs": [
      "韵胜江梅，笑杏俗桃粗，空眩妖艳。", 
      "尽屏铅华，天赋翠眉丹脸。", 
      "门闭昼永春长，看燕子、并飞撩乱。", 
      "叹岁华若箭频换。", 
      "深院有谁能见。", 
      "夜来初得同相荐。", 
      "便门阑、瑞烟葱茜。", 
      "天然素质真颜色，直是惊人眼。", 
      "曾向众里较量，似六个、骰儿六点。", 
      "应自来恨闷，和想忆，都消散。"
    ], 
    "rhythmic": "玲珑四犯"
  }, 
  {
    "author": "杨泽民", 
    "paragraphs": [
      "荏苒秋光虚度，玩月池台，登高楼阁。", 
      "风传霜信，遍送晓寒侵幕。", 
      "凄凉细雨，洒窗飘户，漏永更长，枕单衾薄。", 
      "梦里惊鸿唤起，坐对寒釭，犹听晨漏残角。", 
      "先自宿酲似病，共愁造合滋味恶。", 
      "虽有丁宁语，怕旁人多口，还类金铄。", 
      "如斯情绪，戚戚怎禁牢落。", 
      "纵欲凭江鱼寄往，漫霜毫频握。", 
      "几时得见，诸事都记著。"
    ], 
    "rhythmic": "丹凤吟"
  }, 
  {
    "author": "杨泽民", 
    "paragraphs": [
      "袅娜身材，经行处、金莲涉足。", 
      "晨妆罢，黛眉新晕，素腰如束。", 
      "丹脸匀红香在臂，秀肌腻滑凉生肉。", 
      "记那回、同赌选花图，赢全局。", 
      "相思病，休殢卜。", 
      "辜负却，杨枝曲。", 
      "漫榴花堆火，翠阴笼屋。", 
      "菡萏方池闲艳蕊，画堂未许归云宿。", 
      "任利名、踪迹久尘埃，教谁扑。"
    ], 
    "rhythmic": "满江红"
  }, 
  {
    "author": "杨泽民", 
    "paragraphs": [
      "依山仍负郭。", 
      "有松桂扶疏，烟霞渺漠。", 
      "一年自成落。", 
      "奈孤踪还系，蝇头蜗角。", 
      "休嗤句弱。", 
      "赋郊居、何让沈约。", 
      "记乡人过我，傩立阼阶，酒行先酌。", 
      "远映江山奇胜，下瞰重湖，上飞高阁。", 
      "风帘絮幕。", 
      "筑新槛，种花药。", 
      "幸瓜期已近，秋风归去，免得奔驰味恶。", 
      "待开池、剩起林亭，共同宴乐。"
    ], 
    "rhythmic": "瑞鹤仙"
  }, 
  {
    "author": "杨泽民", 
    "paragraphs": [
      "圃韭畦蔬，嫩鸡野腊，邻酝稚子能赊。", 
      "罗幕新裁，画楼高耸，松梧柳竹交遮。", 
      "应便作归休计去，高揖渊明，下视林逋，到此如何，又走风沙。", 
      "都为啼号累我，思量事、未遂即咨嗟。", 
      "连年奔逐，旁州外邑，舟楫轻扬，鞭□倾斜。", 
      "仍冒触、烟岚邃险，风雪纵横，每值初寒在路，炎暑登车，空向长途度岁华。", 
      "消减少年，英豪气宇，潇洒襟怀，似此施为，纵解封侯，宁如便早还家。"
    ], 
    "rhythmic": "西平乐"
  }, 
  {
    "author": "杨泽民", 
    "paragraphs": [
      "禁城外，青青细柳，翠拂高堞。", 
      "征鼓催人骤发。", 
      "长亭渐觉宴阕。", 
      "情绪似丁香千百结。", 
      "忍重看、手简亲折。", 
      "听怨举离歌寄深意，新声更清绝。", 
      "心切。", 
      "暮天塞草烟阔。", 
      "正乍裛轻尘，新睛後，汨汨清渭咽。", 
      "闻西度阳关，风致全别。", 
      "玉杯屡竭。", 
      "思故人千里，唯同明月。", 
      "扶上雕鞍还三叠。", 
      "那堪第四声未歇。", 
      "念蟾魄、能圆还解缺。", 
      "况人事、莫苦悲伤悴艳色。", 
      "归来复见头应雪。"
    ], 
    "rhythmic": "浪淘沙慢"
  }, 
  {
    "author": "杨泽民", 
    "paragraphs": [
      "念区区远宦，带月侵晨，燃烛中宵。", 
      "在昔曾游遍，过三湘下浙，二水通潇。", 
      "小舟暂辍兰棹，羸马复鞭摇。", 
      "但旧日雄图，平生壮气，往往潜消。", 
      "迢迢。", 
      "向年事，记艳质平堤，曾共听镖。", 
      "醉□游沙市，被疏狂伴侣，朝暮相招。", 
      "怎知後约难再，牛女隔星桥。", 
      "待远结双成，他时去窃千岁桃。"
    ], 
    "rhythmic": "忆旧游"
  }, 
  {
    "author": "杨泽民", 
    "paragraphs": [
      "当年苏小，家住苕溪尾。", 
      "一棹采莲归，悄羞得、鸳鸯飞避。", 
      "苹洲蓼岸，花脸两难分，崖半倚。", 
      "风乍起。", 
      "荡漾烟光里。", 
      "平生强项，未肯轻鱼水。", 
      "溪上偶相逢，这一段、风情怎已。", 
      "纫兰解佩，不负有情人，金尊侧，罗帐底。", 
      "占尽人间美。"
    ], 
    "rhythmic": "蓦山溪"
  }, 
  {
    "author": "杨泽民", 
    "paragraphs": [
      "金炉喷兽枕敧山。", 
      "衾帐不知寒。", 
      "数片飞花，初临窗外，犹作堕梅看。", 
      "明年此际应东去，藤轿逐征鞍。", 
      "山水屏中，莺花堆里，相与下临安。"
    ], 
    "rhythmic": "少年游"
  }, 
  {
    "author": "杨泽民", 
    "paragraphs": [
      "三分芳髻拢青丝。", 
      "花下见仙姿。", 
      "雨情怀，沾风踪迹，相见恨欢迟。", 
      "能言艳色如桃李，曾折最先枝。", 
      "冶叶丛中，闲花堆里，那有者相知。"
    ], 
    "rhythmic": "少年游"
  }, 
  {
    "author": "杨泽民", 
    "paragraphs": [
      "向晓银瓶香暖。", 
      "宿蕊犹残娇面。", 
      "风尘一缕透窗眼。", 
      "恨入春山黛浅。", 
      "短书封了凭金线。", 
      "系双燕。", 
      "良人贪逐利名远。", 
      "不忆幽花静院。"
    ], 
    "rhythmic": "秋蕊香"
  }, 
  {
    "author": "杨泽民", 
    "paragraphs": [
      "李素华曾缟昼。", 
      "当年独冠群芳秀。", 
      "今日再来眉暗斗。", 
      "谁人後。", 
      "追思恰似章台柳。", 
      "先自病来迟唧溜。", 
      "肌肤瘦减宽襟袖。", 
      "已是无聊仍断酒。", 
      "徘徊久。", 
      "者番枉走长亭候。"
    ], 
    "rhythmic": "渔家傲"
  }, 
  {
    "author": "杨泽民", 
    "paragraphs": [
      "未把金杯心已恻。", 
      "少年病酒还成积。", 
      "一昨宦游来水国。", 
      "心知得。", 
      "陶陶大醉何人识。", 
      "日近偶然频燕客。", 
      "尊前巾帽时仄。", 
      "致得沈疴盟枕席。", 
      "吾方适。", 
      "从今更不尝涓滴。"
    ], 
    "rhythmic": "渔家傲"
  }, 
  {
    "author": "杨泽民", 
    "paragraphs": [
      "乘月上高楼。", 
      "一片清光浩莫收。", 
      "帘卷好风知客意，飕飕。", 
      "山自纵横水自流。", 
      "却绕古城头。", 
      "尘事匆匆得少休。", 
      "遥送征鸿千里外，明眸。", 
      "消尽人间万种愁。"
    ], 
    "rhythmic": "南乡子"
  }, 
  {
    "author": "杨泽民", 
    "paragraphs": [
      "寻胜去，驱马上南堤。", 
      "信脚不知人远近，醉眠犹劝玉东西。", 
      "归帽任冲泥。", 
      "春雨过，农事在瓜蹊。", 
      "野卉无名随路满，山禽著意傍人啼。", 
      "鼓角已悲凄。"
    ], 
    "rhythmic": "望江南・忆江南"
  }, 
  {
    "author": "杨泽民", 
    "paragraphs": [
      "芳蕊松夹道垂。", 
      "珠幢玉节下瑶池。", 
      "异香团就小花儿。", 
      "应念裴航佳句好，休论白傅送行悲。", 
      "月娥亲自送仙衣。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "原上芳华已乱飞。", 
      "林间佛日却晖晖。", 
      "一花六叶殿春归。", 
      "身外色香空荏苒，鼻端消息正霏微。", 
      "禅林曲几坐忘时。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "金粟蒙茸翠叶垂。", 
      "月宫仙种下天涯。", 
      "儿曹攀折有云梯。", 
      "枕畔幽芳醒睡思，炉中换骨脱金泥。", 
      "待持金翦怕儿啼。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "池边刺竹初成屋。", 
      "拨芳瓮、酒初熟。", 
      "奈巾车秣马催人速。", 
      "还又伴、孤云宿。", 
      "蜗角蝇头相窘束。", 
      "满眼地、水青山绿。", 
      "要解别来愁，除是再偎香玉。"
    ], 
    "rhythmic": "迎春乐"
  }, 
  {
    "author": "杨泽民", 
    "paragraphs": [
      "沈吟暗想狂踪迹。", 
      "亲曾作、燕堂客。", 
      "赏春风、共醉垂杨陌。", 
      "云鬓、金钗侧。", 
      "对酒何曾辞大白。", 
      "十年後、音尘俱息。", 
      "今日走江西，空怅望、荆湖北。"
    ], 
    "rhythmic": "迎春乐"
  }, 
  {
    "author": "杨泽民", 
    "paragraphs": [
      "流水泠泠，闭门时候廉纤雨。", 
      "菱歌齐举。", 
      "风暖飘香絮。", 
      "一叶扁舟，过尽莺啼处。", 
      "空凝伫。", 
      "到头辛苦。", 
      "暮色闻津鼓。"
    ], 
    "rhythmic": "点绛唇"
  }, 
  {
    "author": "杨泽民", 
    "paragraphs": [
      "水与东风俱秀。", 
      "一池春皱。", 
      "满庭花卉尽芳菲，只有朵、江梅瘦。", 
      "谱里知名自久。", 
      "真情难有。", 
      "纵然时下有真情，又还似、章台柳。"
    ], 
    "rhythmic": "一落索"
  }, 
  {
    "author": "杨泽民", 
    "paragraphs": [
      "识尽人间甘苦。", 
      "不如归去。", 
      "先来孤馆客愁多，更倾下、连宵雨。", 
      "尽日登山绕树。", 
      "禄非尺素。", 
      "竹鸡啼了杜鹃啼，甚都在、人愁处。"
    ], 
    "rhythmic": "一落索"
  }, 
  {
    "author": "杨泽民", 
    "paragraphs": [
      "春过园林，雨馀池沼，嫩荷点点青圆。", 
      "昼长人静，芳树欲生烟。", 
      "一径幽通邃竹，松风漱、石齿溅溅。", 
      "平生志，功名未就，先觅五湖船。", 
      "不如，归去好，良田二顷，茅舍三椽。", 
      "任高歌月下，痛饮花前。", 
      "果解忘情寄意，又何在、频抚无弦。", 
      "烟波友，扁舟过我，相伴白鸥眠。"
    ], 
    "rhythmic": "满庭芳"
  }, 
  {
    "author": "杨泽民", 
    "paragraphs": [
      "桑阴柔弄羽葆。", 
      "莲渚芳容窈。", 
      "翠叶浓障屋，绵蛮时啭黄鸟。", 
      "闲步嫩草。", 
      "鱼儿闹。", 
      "作队游苹沼。", 
      "画屏小。", 
      "纱厨簟枕，接沈醉犹倒。", 
      "华胥境界，燕子几声催晓。", 
      "携手兰房未步到。", 
      "还觉。", 
      "衷情知向谁表。"
    ], 
    "rhythmic": "隔浦莲近拍"
  }, 
  {
    "author": "杨泽民", 
    "paragraphs": [
      "汀蓼收红，井梧凋绿，呖呖征鸿南度。", 
      "静听寒砧，闷孤枕，蟾光夜深窥户。", 
      "露暗滴、芭蕉重，潇潇本非雨。", 
      "砌蛩语。", 
      "怎知人、漏长无寐，因念游子，路修道又阻。", 
      "早起懒晨妆，自秋来、眉黛谁妩。", 
      "净几明窗，但无、空对蛮素。", 
      "早知伊、别後恁久，悔教伊去。"
    ], 
    "rhythmic": "法曲献仙音"
  }, 
  {
    "author": "杨泽民", 
    "paragraphs": [
      "塞雁呼云，寒蝉噪晚，绕砌夜蛩凄断。", 
      "迢迢玉宇，耿耿银河，明月又歌团扇。", 
      "行客暮泊邮亭，孤枕难禁，一窗风箭。", 
      "念松荒三迳，门低五柳，故山犹远。", 
      "堪叹处。", 
      "对敌风光，题评景物，恶句斐然挥染。", 
      "风埃世路，冷暖人情，一瞬几分更变。", 
      "唯有芳姿为人，歌意尤深，笑容偏倩。", 
      "把新词拍段，偎人低唱，凤鞋轻点。"
    ], 
    "rhythmic": "选官子・选冠子"
  }, 
  {
    "author": "杨泽民", 
    "paragraphs": [
      "九衢艳质，看来怎比他闲靓。", 
      "清韵。", 
      "似照水横斜暮临镜。", 
      "林间顿画阁，花底藏芳径。", 
      "幽静。", 
      "将绛烛、高烧照双影。", 
      "琼瑶皓素，未及肌肤莹。", 
      "伊试省。", 
      "我从今、还肯再孤另。", 
      "记取兰房，夜深人迥。", 
      "窗外月照，一方天井。"
    ], 
    "rhythmic": "侧犯"
  }, 
  {
    "author": "杨泽民", 
    "paragraphs": [
      "院宇临池水，桥边绕水胧。", 
      "桥左右，水西东。", 
      "水木两芙蓉。", 
      "低疑洛浦凌波步，高如弄玉凌空。", 
      "叶百叠，蕊千重。", 
      "更都染轻红。", 
      "冲冲。", 
      "能消尽，忧心似结，看艳色、浑如梦中。", 
      "为爱惜芳容未尽，好移去，满插家园，特与培封。", 
      "年年对赏美质，朝朝披玩香风。"
    ], 
    "rhythmic": "塞翁吟"
  }, 
  {
    "author": "杨泽民", 
    "paragraphs": [
      "日烘晴，风却暑。", 
      "帘幕中间，紫燕呢喃语。", 
      "嫩竹新荷初沐雨。", 
      "曲栏幽轩，四面明窗举。", 
      "夏初临，春又去。", 
      "不愿封侯，祗怕为羁旅。", 
      "溪上故人无恙否。", 
      "欲唱菱歌，发棹归南浦。"
    ], 
    "rhythmic": "苏幕遮"
  }, 
  {
    "author": "杨泽民", 
    "paragraphs": [
      "南国幽花比并香。", 
      "直从初夏到秋凉。", 
      "素馨茉莉占时光。", 
      "梅□正寒方著蕊，芙蓉过暑即空塘。", 
      "个中春色最难量。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "一径栽培九畹成。", 
      "丛生幽谷免倾。", 
      "异芳止合在林亭。", 
      "馥郁国香难可拟，纷纭俗眼不须惊。", 
      "好风披拂雨初晴。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "仙子何年下太空。", 
      "凌波微步笑芙蓉。", 
      "水风残月助惺忪。", 
      "矾弟梅兄都在眼，银台金盏正当胸。", 
      "为伊一醉酒颜红。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "风递馀花点素缯。", 
      "日烘芳炷下萝藤。", 
      "为谁雕琢碎春冰。", 
      "玉蕊观中犹得誉，木樨岩下尚驰声。", 
      "何如高架任伊凭。"
    ], 
    "rhythmic": "浣溪沙"
  }, 
  {
    "author": "杨泽民", 
    "paragraphs": [
      "雨歇方塘，清圆一一风荷举。", 
      "舣舟南浦。", 
      "忘却来时路。", 
      "醉拍春衫，便欲随君去。", 
      "犹回顾。", 
      "阿蛮樊素。", 
      "更有留人处。"
    ], 
    "rhythmic": "点绛唇"
  }, 
  {
    "author": "杨泽民", 
    "paragraphs": [
      "眼前时果漫堆盘。", 
      "莫是又贪酸。", 
      "因何近来销减，微褪脸霞丹。", 
      "还只为，枕衾闲。", 
      "泪痕斑。", 
      "我能医疗，一服收功，只霎时间。"
    ], 
    "rhythmic": "诉衷情"
  }, 
  {
    "author": "杨泽民", 
    "paragraphs": [
      "行乐平生志，方从事、未出已思归。", 
      "叹欢宴会同，类多暌阻，冶游踪迹、还又参差。", 
      "年华换，利名虚岁月，交友半云泥。", 
      "休忆旧游，免成春瘦，莫怀新恨，恐惹秋悲。", 
      "惟思行乐处，几思为春困，醉枕罗衣。", 
      "何事暗辜芳约，偷负佳期。", 
      "念待月西厢，花阴浅浅，倚楼南陌，云意垂垂。", 
      "别後顿成消黯，伊又争知。"
    ], 
    "rhythmic": "风流子"
  }, 
  {
    "author": "杨泽民", 
    "paragraphs": [
      "征车将动，愁不成歌，对颦翠叶。", 
      "静掩兰房，香铺卧鸭烟罢唼。", 
      "别後羞看霓裳，更把筝休轧。", 
      "频数更筹，乍寒孤枕偏怯。", 
      "尝为霜髭，弄纤纤、向人轻镊。", 
      "旧词新句，幽窗时时并阅。", 
      "药饵衣衾，愁顿放、一番行箧。", 
      "朝晚归家，又烦春笋重叠。"
    ], 
    "rhythmic": "华胥引"
  }, 
  {
    "author": "杨泽民", 
    "paragraphs": [
      "早作听晨鼓。", 
      "征车动、画桥乘月先度。", 
      "邻鸡唱晓，人家未起，尚扃柴户。", 
      "沙边塞雁声遥，料不见、当时伴侣。", 
      "似怎地、满眼愁悲，秋如宋玉难赋。", 
      "休论爱合暌离，微官系缚，期会良苦。", 
      "封侯万里，金堆北斗，不如归去。", 
      "欢娱渐入佳趣，算画在、屏帏邃处。", 
      "仗小词、说与相思，伊还会否。"
    ], 
    "rhythmic": "宴清都"
  }, 
  {
    "author": "杨泽民", 
    "paragraphs": [
      "残霞殿雨，气入窗扉。", 
      "井梧堕叶，寒砌叫蛩，秋满屏帏。", 
      "罗袖匆匆叙别，凄凉客里，异乡谁更相知。", 
      "念伊其。", 
      "当时芍药同心，谁知又爽佳期。", 
      "直待金风到後，红叶秋时。", 
      "细写情辞。", 
      "何用纸。", 
      "又却恐、秋深叶渐稀。"
    ], 
    "rhythmic": "四园竹"
  }, 
  {
    "author": "杨泽民", 
    "paragraphs": [
      "护霜云澹兰皋暮，行人怕临昏晚。", 
      "皓月明楼，梧桐雨叶，一片离愁难翦。", 
      "殊乡异景，奈频易寒暄，屡更茵簟。", 
      "案牍纷纭，夜深犹看两三卷。", 
      "平川回棹未久，简书还授命，又催程限。", 
      "贡浦南游，桃江西下，还是水行陆转。", 
      "天寒雁远。", 
      "但独拥兰衾，枕檀谁荐。", 
      "再促征车，月华犹未敛。"
    ], 
    "rhythmic": "齐天乐"
  }, 
  {
    "author": "杨泽民", 
    "paragraphs": [
      "奇容压尽群芳秀。", 
      "枕臂浓香犹在袖。", 
      "自从草草为传杯，但觉厌厌长病酒。", 
      "堤上路长官柳瘦。", 
      "愁在月明霜落後。", 
      "须知斗帐夜寒多，早趁西风回鹢首。"
    ], 
    "rhythmic": "木兰花・玉楼春"
  }, 
  {
    "author": "杨泽民", 
    "paragraphs": [
      "朔风严紧，长空布、同云低黯天表。", 
      "更堪中夕振寒威，枕风声悄。", 
      "望皓洁、窗纱向晓。", 
      "珠帘才上银钩小。", 
      "听美人都惊□，老尽群山，远近相照。", 
      "深意劝客金尊，皑皑千里，琼台瑶圃重到。", 
      "绮罗香暖恣欢娱，暂尔宽怀抱。", 
      "更几朵、梅花开了。", 
      "巡檐聊与花相调。", 
      "算瑞气、丰穰兆。", 
      "来岁强如，旧年多少。"
    ], 
    "rhythmic": "霜叶飞"
  }, 
  {
    "author": "杨泽民", 
    "paragraphs": [
      "池亭小，帘幕初下，散飞凫骛。", 
      "乍风约云开，遥障几眉横绿。", 
      "画桥架月，映四岸、垂杨遮屋。", 
      "绕翠栏满槛，尽是新栽花竹。", 
      "风送荷香，凉生冰簟，岂畏炎燠。", 
      "便催唤双成，看舞相时丽曲。", 
      "及瓜虽近，要娱我目。", 
      "教後人行乐，亦非吾独。"
    ], 
    "rhythmic": "蕙兰芳・蕙兰芳引"
  }, 
  {
    "author": "杨泽民", 
    "paragraphs": [
      "绣阁临芳野。", 
      "向晚把、花枝卸。", 
      "世间寻觅，除是图画。", 
      "这欢娱已系人心也。", 
      "更翰墨、新挥洒。", 
      "展蛮笺、明窗底，把□心事都写。", 
      "谢女与檀郎，清才对、真态俱雅。", 
      "凤枕乐春宵，绛帷度秋夜。", 
      "便同云黯淡，冰霰纵横，也并眠鸳衾下。", 
      "假使过炎暑，共将罗扇把。"
    ], 
    "rhythmic": "塞垣春"
  }, 
  {
    "author": "杨泽民", 
    "paragraphs": [
      "梅雨犹清，冷风乘急，遥送万丝斜陨。", 
      "听水翻雷迅。", 
      "冒雾湿，但觉衣裘皆润。", 
      "乱山烟嶂外，轻寒透、未免强忍。", 
      "崎岖危石，耸峭峻岭，都齐行尽。", 
      "指引。", 
      "看负弩旌旗，谩卷空、排素阵。", 
      "向晚收云，黎明见日，渐生红晕。", 
      "堪叹萍泛浪迹，□事无长寸。", 
      "但新来纤瘦，谁信非因病损。"
    ], 
    "rhythmic": "丁香结"
  }, 
  {
    "author": "杨泽民", 
    "paragraphs": [
      "潇潇寒庭，深院绣盖，佳人就中娇小。", 
      "半额装成，纤腰浴罢，初著铢衣缥缈。", 
      "徐整鸾钗，向凤鉴、低徊斜照。", 
      "情态方浓，憨痴不管，绿稀红老。", 
      "阆苑春回花枝少。", 
      "漫微步、芳丛频绕。", 
      "密意难窥，幽欢未讲，时把琵琶抱。", 
      "但多才强傅粉，何须用、千金买笑。", 
      "一枕春酲，笑巫阳、朝云易晓。"
    ], 
    "rhythmic": "氐州第一"
  }, 
  {
    "author": "杨泽民", 
    "paragraphs": [
      "一掬金莲微步。", 
      "堪向盘中舞。", 
      "主人开阖，呼来慰行旅。", 
      "暂时略得舒怀，事如橄榄，馀甘卒难回苦。", 
      "惹愁绪。", 
      "便□偎人低唱，如何当奇遇。", 
      "怎生真得、欢娱效云雨。", 
      "有计应不为难，待□押出门时，却教休去。"
    ], 
    "rhythmic": "解蹀躞"
  }, 
  {
    "author": "杨泽民", 
    "paragraphs": [
      "鸾胎麟角，金盘玉箸，芳果荐香橙。", 
      "洛浦佳人，缑山仙子，高会共吹笙。", 
      "挥毫便扫千章曲，一字不须更。", 
      "绛阙瑶台，星桥云帐，全胜少年行。"
    ], 
    "rhythmic": "少年游"
  }, 
  {
    "author": "杨泽民", 
    "paragraphs": [
      "曲渚澜生。", 
      "遥峰云敛，据鞍又出江城。", 
      "青子垂枝，翠阴遮道，乍闻一两蝉声。", 
      "素蟾犹在，但惟有、长庚殿星。", 
      "征夫前路，应怪劳生，尘事相萦。", 
      "年来厌逐时迎。", 
      "千里追寻，两鬓凋零。", 
      "佳景良辰，无憀虚度，谁怜客里凄清。", 
      "不如归去，任儿辈、功名遂成。", 
      "旧欢重理，莫笑渊明，却赋闲情。"
    ], 
    "rhythmic": "庆春宫・高阳台"
  }, 
  {
    "author": "杨泽民", 
    "paragraphs": [
      "十年依旧破衫青。", 
      "空书制敕绫。", 
      "但知心似玉壶冰。", 
      "牛衣休涕零。", 
      "聊蹇傲，莫升腾。", 
      "毋为附骥蝇。", 
      "前山可数且徐行。", 
      "不须催去程。"
    ], 
    "rhythmic": "醉桃源・阮郎归"
  }, 
  {
    "author": "杨泽民", 
    "paragraphs": [
      "大都修炼似蒸沙。", 
      "阴阳失两家。", 
      "正如飞鳖舞长蛇。", 
      "宁知饮月华。", 
      "回老貌，假群娃。", 
      "熏蒸成绛霞。", 
      "但教心地不倾斜。", 
      "巢中能养鸦。"
    ], 
    "rhythmic": "醉桃源・阮郎归"
  }, 
  {
    "author": "杨泽民", 
    "paragraphs": [
      "岸草离离，暮天雨过添清润。", 
      "小舟移近。", 
      "怕得江头信。", 
      "无奈风高，雁字难成阵。", 
      "思排闷。", 
      "管弦难趁。", 
      "怎解心头恨。"
    ], 
    "rhythmic": "点绛唇"
  }, 
  {
    "author": "杨泽民", 
    "paragraphs": [
      "一叶飘然下水。", 
      "船头转、已行十里。", 
      "冷落杯盘荐梅子。", 
      "又经过，岭边村，江上市。", 
      "那更轻帆底。", 
      "一路上、翠飘红坠。", 
      "深夜方眠五更起。", 
      "说相思，试挥毫，还满纸。"
    ], 
    "rhythmic": "夜游宫"
  }, 
  {
    "author": "杨泽民", 
    "paragraphs": [
      "泪眼偎人强敛。", 
      "鲛绡上、尚馀斑点。", 
      "别後何愁不相见。", 
      "只愁伊，被旁人，施暗箭。", 
      "致得心肠转。", 
      "教令得、神魂撩乱。", 
      "那更日疏又日远。", 
      "恁时节，想难为，看我面。"
    ], 
    "rhythmic": "夜游宫"
  }, 
  {
    "author": "杨泽民", 
    "paragraphs": [
      "侵晨呵手怯清霜。", 
      "闲写两三行。", 
      "都将旧游新恨，收拾入行装。", 
      "人乍别，路尤长。", 
      "漫嗟伤。", 
      "不如归去，只者温柔，便是仙乡。"
    ], 
    "rhythmic": "诉衷情"
  }, 
  {
    "author": "杨泽民", 
    "paragraphs": [
      "娇痴年纪尚小。", 
      "试晚妆初了。", 
      "自戴黄花，开奁还自照。", 
      "临岐离思浩渺。", 
      "道未寒、须管来到。", 
      "记取叮咛，教人归且早。"
    ], 
    "rhythmic": "伤情怨・清商怨"
  }, 
  {
    "author": "杨泽民", 
    "paragraphs": [
      "轻有鹅毛体，白如龙脑香。", 
      "琼笋缀飞桷，冰壶鉴方塘。", 
      "浑如瑶台阆苑，更无茅舍蓬窗。", 
      "画阁自有梅装。", 
      "贪耍罢弹簧。", 
      "鼓舞沽酒市，蓑笠钓鱼乡。", 
      "遐观自乐，吾心何必濠梁。", 
      "待乔木都冻，千山尽老，更烦玉指劝羽觞。"
    ], 
    "rhythmic": "红林擒近"
  }, 
  {
    "author": "杨泽民", 
    "paragraphs": [
      "梅信初回暖，风棱犹壮寒。", 
      "禾稼响圭璧，帘旌隐琅玕。", 
      "门外群山尚满，窗前数片馀残。", 
      "冻底潜有鱼翻。", 
      "东风渐生澜。", 
      "杖策扶半醉，燕寝有馀欢。", 
      "儿童自捧，皑皑调蜜盈盘。", 
      "兆丰穰和气，来呈美瑞，莫同轻薄飞絮看。"
    ], 
    "rhythmic": "红林擒近"
  }, 
  {
    "author": "杨泽民", 
    "paragraphs": [
      "双眼滟秋波，两脸凝春雪。", 
      "尊前初见处，琴心绝。", 
      "千磨百难，石上琼簪折。", 
      "人非天样阔。", 
      "车马难通，奈何没个关节。", 
      "深盟密约，啮臂曾流血。", 
      "须知弦断有，鸾胶接。", 
      "别离日久，转觉归心切。", 
      "先把新词说。", 
      "憔悴相容，怕伊相见难别。"
    ], 
    "rhythmic": "满路花・促拍满路花"
  }, 
  {
    "author": "杨泽民", 
    "paragraphs": [
      "星桥夜度，火树宵开，灯月光交射。", 
      "翠檐铜瓦。", 
      "相辉映、隐隐绛霞飘下。", 
      "风流艳雅。", 
      "向柳陌、纤纤共把。", 
      "筵宴时、频酌香醪，宝鸭喷沈麝。", 
      "已是欢娱尽夜。", 
      "对芳时堪画，条倡叶冶。", 
      "鸳灯诗帕。", 
      "嬉游看、到处骤轮驰马。", 
      "十千换也。", 
      "惟好事、寸心难谢。", 
      "听九衢、三市行歌，到晓钟才罢。"
    ], 
    "rhythmic": "解语花"
  }, 
  {
    "author": "杨泽民", 
    "paragraphs": [
      "黛眉新扫。", 
      "芳容衬缟。", 
      "佳人在、翠帘深窈。", 
      "逡巡遽赠诗语，因询屏帏悄。", 
      "道自有、蓝桥美质诚堪表。", 
      "倩纤纤、捧芳。", 
      "琴剑度关，望玉京人，迢迢天样。", 
      "下马叩靖宇，见仙女、云英小。", 
      "算冠绝、人间好。", 
      "饮刀圭、神丹同得道。", 
      "感向日，夫人指示相垂照。", 
      "寿齐天後老。"
    ], 
    "rhythmic": "倒犯"
  }, 
  {
    "author": "杨泽民", 
    "paragraphs": [
      "渐雨回春，风清夏，垂柳凉生芳屋。", 
      "馀花犹满地，引蜂游蝶戏，慢飞轻触。", 
      "院宇深沈，帘栊寂静，苍玉时敲疏竹。", 
      "雕梁新来燕，恣呢喃不住，似曾相熟。", 
      "但双去并来，漫萦幽恨，枕单衾独。", 
      "仙郎去又速。", 
      "料今在、何许停双毂。", 
      "任梦想、频登台榭，遍倚阑干，水云千里空流目。", 
      "纵遇双鱼客，难尽写、别来心曲。", 
      "媚容幸倾城国。", 
      "今日何事，还又难分麰菽。", 
      "寸心天上可烛。"
    ], 
    "rhythmic": "大"
  }, 
  {
    "author": "杨泽民", 
    "paragraphs": [
      "梨花寒食後。", 
      "被丽日和风，一时开就。", 
      "雨歇，香犹嫩、渐觉芳心彰漏。", 
      "墙头月下，似旧日莺莺相候。", 
      "纤手为、攀折翘枝，轻盈露沾红袖。", 
      "风流出浴杨妃，向海上何人，更询安否。", 
      "百花任斗。", 
      "应粉艳、未减杏粗梅瘦。", 
      "肤丰肉秀。", 
      "□可与群芳推首。", 
      "□方待、酣饮花前，轻歌缓奏。"
    ], 
    "rhythmic": "玉烛新"
  }, 
  {
    "author": "杨泽民", 
    "paragraphs": [
      "百花中，夭桃秀色，堪餐作珍味。", 
      "武陵溪上，□宋玉墙头，全胜姝丽。", 
      "去年此日佳人倚。", 
      "凝情心暗喜。", 
      "恨未得、合欢鸳帐，归来犹半被。", 
      "寻春记前约因□，题诗算怎耐、相思憔悴。", 
      "攀玩对、东君道，莫教轻坠。", 
      "尖纤向、鬓边戴秀，芳艳在、多情云翠里。", 
      "看媚脸、与花争好，休夸空觅水。"
    ], 
    "rhythmic": "花犯"
  }, 
  {
    "author": "杨泽民", 
    "paragraphs": [
      "冰姿冠绝人间世，傲雪凌霜。", 
      "蕊点檀黄。", 
      "更看红唇间素妆。", 
      "清芬不是先桃李，桃李无香。", 
      "回出林塘。", 
      "万木丛中独秉阳。"
    ], 
    "rhythmic": "丑奴儿・采桑子"
  }, 
  {
    "author": "杨泽民", 
    "paragraphs": [
      "腻金匀点繁英，好风更与花为地。", 
      "梅魂蕙魄，素馨□长，酴醾请避。", 
      "拍塞清香，远闻十里，如何藏闭。", 
      "笑东篱嫩菊，空攒细蕊，祗供得、重阳泪。", 
      "争似青青叶底。", 
      "傍西窗、时复轻吹。", 
      "玉炉换骨，宝瓶熏梦，幽人睡起。", 
      "管领秋光，留连佳景，几多新意。", 
      "怕姮娥、不□蟾宫桂种，□高枝比。"
    ], 
    "rhythmic": "水龙吟"
  }, 
  {
    "author": "杨泽民", 
    "paragraphs": [
      "叹浓欢易散，便忍把、恩情抛掷。", 
      "恁时寸心，惟思生翅翼。", 
      "别後踪迹。", 
      "不定如萍泛，暂抛江沔，又留连京国。", 
      "芳容料见尤光泽。", 
      "共赏青楼，同游绮陌。", 
      "皆曾痛怜深惜。", 
      "纵鳞鸿托意，云水犹隔。", 
      "兰房深寂。", 
      "映轻红淡碧。", 
      "翠竹名花底、同燕息。", 
      "杯盘屡肯留客。", 
      "见真诚厚爱，意深情极。", 
      "乌纱翦为新冠帜。", 
      "谁知道、荏苒尘埃带抹，任他倾侧。", 
      "朝云信、且候潮汐。", 
      "但寸心、未改伊人在，应须近得。"
    ], 
    "rhythmic": "六丑"
  }, 
  {
    "author": "杨泽民", 
    "paragraphs": [
      "层层楼阁薰风暖。", 
      "花里香苞短。", 
      "清芬不逐火云消。", 
      "看了一重姿媚、一重娇。", 
      "几回池上寻芳径。", 
      "惊见波中影。", 
      "似将千叶再苞封。", 
      "肠断昭阳一笑、付飞鸿。"
    ], 
    "rhythmic": "虞美人"
  }, 
  {
    "author": "杨泽民", 
    "paragraphs": [
      "小池芳蕊初开遍。", 
      "恰似新妆面。", 
      "扁舟一叶过吴门。", 
      "只向花间高卧、度朝昏。", 
      "浮萍点缀因风絮。", 
      "更共鸳鸯语。", 
      "花间有女恰如云。", 
      "不惜一生常作、采花人。"
    ], 
    "rhythmic": "虞美人"
  }, 
  {
    "author": "杨泽民", 
    "paragraphs": [
      "翠竿直。", 
      "一叶扁舟漾碧。", 
      "澄江上、几度啸日迎风，怡怡钓秋色。", 
      "渔乡共水国。", 
      "都属沧浪傲客。", 
      "烟波外，风笠雨蓑，才掷丝纶便千尺。", 
      "飘然去无迹。", 
      "恣脚扣双船，帆挂轻席。", 
      "盈钩香饵鱼争食。", 
      "更拨棹葭岸，放篙菱浦，才过新栅又旧驿。", 
      "占江南江北。", 
      "堪恻。", 
      "利名积。", 
      "算纵有豪华，难比清寂。", 
      "须知此乐天无极。", 
      "有一斗芳酒，数声横笛。", 
      "芦花深夜，半醉里、任露滴。"
    ], 
    "rhythmic": "兰陵王"
  }, 
  {
    "author": "杨泽民", 
    "paragraphs": [
      "蜡尽江南梅发後。", 
      "万点黄金，娇眼初窥牖。", 
      "曾见渭城人劝酒。", 
      "嫩条轻拂传杯手。", 
      "料峭东风寒欲透。", 
      "暗点轻烟，便觉添疏秀。", 
      "莫道故人今白首。", 
      "人虽有故心无旧。"
    ], 
    "rhythmic": "蝶恋花"
  }, 
  {
    "author": "杨泽民", 
    "paragraphs": [
      "初过元宵三五後。", 
      "曲槛依依，终日摇金牖。", 
      "瘦损舞腰非为酒。", 
      "长条聊赠垂鞭手。", 
      "几叶小梅春已透。", 
      "信是风流，占尽人间秀。", 
      "走马章台还举首。", 
      "可人标韵强如旧。"
    ], 
    "rhythmic": "蝶恋花"
  }, 
  {
    "author": "杨泽民", 
    "paragraphs": [
      "寂寞春残花谢後。", 
      "落絮轻盈，点点穿风牖。", 
      "浓绿阴中人买酒。", 
      "凉生午扇都停手。", 
      "叶密啼莺飞不透。", 
      "要咏清姿，除是凭才秀。", 
      "往日周郎为唱首。", 
      "今将高韵重翻旧。"
    ], 
    "rhythmic": "蝶恋花"
  }, 
  {
    "author": "杨泽民", 
    "paragraphs": [
      "百卉千花都绽後。", 
      "露依风，翠影笼芳牖。", 
      "杏脸桃腮匀著酒。", 
      "青红相映如携手。", 
      "一段帘丝风约透。", 
      "妆点亭台，表里俱清秀。", 
      "几度长提频矫首。", 
      "青青颜色新如旧。"
    ], 
    "rhythmic": "蝶恋花"
  }, 
  {
    "author": "杨泽民", 
    "paragraphs": [
      "形势地。", 
      "岳阳事见图记。", 
      "因山峭拔耸孤城，画楼涌起。", 
      "楚吴巨泽坼东南，惊涛浮动空际。", 
      "半天楼栏翠倚。", 
      "记人凤舸难系。", 
      "空馀细草没章华，但存故垒。", 
      "二妃祠宇隔黄陵，精魂遥接云水。", 
      "蟹鱼橘柚渐上市。", 
      "是当年屈宋乡里。", 
      "别有老仙高世。", 
      "袖青蛇屡入，都无人对。", 
      "唯有枯松城南里。"
    ], 
    "rhythmic": "西河"
  }, 
  {
    "author": "杨泽民", 
    "paragraphs": [
      "浓绿丛中，露半坼芳苞，自然奇绝。", 
      "水亭风槛，正是蕤宾之月。", 
      "固知道、春色无多，但绛英数点，照眼先发。", 
      "为君的皪，尽是重心千叶。", 
      "红巾又成半蹙。", 
      "试寻双寄意，向丽人低说。", 
      "但将一枝，插著翠环丝发。", 
      "映秋波、艳云近睫。", 
      "知厚意、深情更切。", 
      "赏玩未已，看叶下、珍味还结。"
    ], 
    "rhythmic": "三部乐"
  }, 
  {
    "author": "杨泽民", 
    "paragraphs": [
      "吟风敲遍阑干曲。", 
      "极目澄江千顷绿。", 
      "长笛下扁舟。", 
      "一声人倚楼。", 
      "床头醅正发。", 
      "帐底人如雪。", 
      "月色夜来看。", 
      "可堪霜信寒。"
    ], 
    "rhythmic": "菩萨蛮"
  }, 
  {
    "author": "杨泽民", 
    "paragraphs": [
      "日长风静。", 
      "浓香在、珠帘花影。", 
      "棋具对著明窗近。", 
      "未排角势，鸦鹭先分阵。", 
      "双叠远山非有恨。", 
      "正藏机休问。", 
      "便如喝采争堂印。", 
      "局番无定。", 
      "有幸君须尽。"
    ], 
    "rhythmic": "品令"
  }, 
  {
    "author": "杨泽民", 
    "paragraphs": [
      "笔端点染相思泪。", 
      "尽写别来无限意。", 
      "祗知香阁有离愁，不信长途无好味。", 
      "行轩一动须千里。", 
      "王事催人难但已。", 
      "床头酒熟定归来，明月一庭花满地。"
    ], 
    "rhythmic": "玉楼春"
  }, 
  {
    "author": "杨泽民", 
    "paragraphs": [
      "愁得鬓丝斑，没得心肠破。", 
      "上梢恩共爱，忒过火。", 
      "一床锦被，将为都包裹。", 
      "刚被旁人隔，不似鸳鸯，等闲常得双卧。", 
      "非无意智，触事应偏左。", 
      "那堪名与利，相羁锁。", 
      "一番记著，一夜还难过。", 
      "伊还思念我。", 
      "等得归来，恁时早早来呵。"
    ], 
    "rhythmic": "满路花・促拍满路花"
  }, 
  {
    "author": "陈郁", 
    "paragraphs": [
      "澄空初霁，暑退银塘，冰壶雁程寥寞。", 
      "天阙清芬，何事早飘岩壑。", 
      "花神更裁丽质，涨红波、一奁梳掠。", 
      "凉影里，算素娥仙队，似曾相约。", 
      "闲把两花商略。", 
      "开时候、羞趁观桃阶药。", 
      "绿幕黄帘，好顿胆瓶儿著。", 
      "年年粟金万斛，拒严霜、绵丝围幄。", 
      "秋富贵，又何妨、与民同乐。"
    ], 
    "rhythmic": "声声慢"
  }, 
  {
    "author": "陈郁", 
    "paragraphs": [
      "虞弦清暑，佳气葱郁，非烟非雾。", 
      "人正在、东闱堂上，分瑞祥辉腾翠渚。", 
      "奉玉斝，总欢呼称颂，争羡神光葆聚。", 
      "庆诞节、弥生二佛，接踵瑶池仙母。", 
      "最好英慧由天赋。", 
      "有仁慈宽厚襟宇。", 
      "每留念、修身忱意，博问谦勤亲保傅。", 
      "染宝翰、镇规随宸画，心授家传有素。", 
      "更吟咏、形容雅颂，隐隐赓歌风度。", 
      "恩重汉殿传觞，宣付祝、恭承天语。", 
      "对南薰初试，宫院笙箫竞举。", 
      "但长愿，际升平世，万载皇基因睹。", 
      "问寝日，俟鸡鸣舞拜，龙楼深处。"
    ], 
    "rhythmic": "宝鼎现"
  }, 
  {
    "author": "陈郁", 
    "paragraphs": [
      "晴天媚晓。", 
      "正禁苑乍暖，莺声娇小。", 
      "柳拂玉阑，花映朱帘韶光早。", 
      "熙朝多暇舒长昼。", 
      "庆圣主、新颁飞诏。", 
      "贻谋恩重，齐家有训，万邦仪表。", 
      "偏称宫闱欢笑。", 
      "酿和气共结，天香缭绕。", 
      "侍宴回车，韶部将迎金莲照。", 
      "鸡鸣警戒丁宁了。", 
      "但管取、咸常同道。", 
      "东皇先报宜男，已生瑞草。"
    ], 
    "rhythmic": "绛都春"
  }, 
  {
    "author": "陈郁", 
    "paragraphs": [
      "没巴没鼻，霎时间、做出漫天漫地。", 
      "不论高低并上下，平白都教一例。", 
      "鼓动滕六，招邀巽二，一任张威势。", 
      "识他不破，只今道是祥瑞。", 
      "却恨鹅鸭池边，三更半夜，误了吴元济。", 
      "东郭先生都不管，关上门儿稳睡。", 
      "一夜东风，三竿暖日，万事随流水。", 
      "东皇笑道，山河原是我底。"
    ], 
    "rhythmic": "念奴娇"
  }, 
  {
    "author": "冯伟寿", 
    "paragraphs": [
      "谪仙往矣，问当年、饮中俦侣，於今谁在。", 
      "叹沈香醉梦，胡尘日月，流浪锦袍宫带。", 
      "高吟三峡动，舞剑九州隘。", 
      "玉皇归觐，半空遗下，诗囊酒佩。", 
      "云月仰挹清芬，揽虬须、尚友千载。", 
      "晋宋颓波，羲皇春梦，尊前一慨。", 
      "待相将共蹑，龙肩鲸背。", 
      "海山何处，五云。"
    ], 
    "rhythmic": "玉连环・解连环"
  }, 
  {
    "author": "冯伟寿", 
    "paragraphs": [
      "被梁间双燕，话尽春愁。", 
      "朝粉谢，午花柔。", 
      "倚红阑故与，蝶围蜂绕，柳绵无数，飞上搔头。", 
      "凤管声圆，蚕房香暖，笑挽罗衫须少留。", 
      "隔院兰馨趁风远，邻墙桃影伴烟收。", 
      "些子风情未减，眉头眼尾，万千事、欲说还休。", 
      "蔷薇露，牡丹球。", 
      "殷勤记省，前度绸缪。", 
      "梦里飞红，觉来无觅，望中新绿，别後空稠。", 
      "相思难偶，叹无情明月，今年已是，三度如钩。"
    ], 
    "rhythmic": "春风袅娜"
  }, 
  {
    "author": "冯伟寿", 
    "paragraphs": [
      "春风恶劣。", 
      "把数枝香锦，和莺吹折。", 
      "雨重柳腰娇困，燕子欲扶扶不得。", 
      "软日烘烟，乾风吹雾，芍药荼䕷弄颜色。", 
      "帘幕轻阴，图书清润，日永篆香绝。", 
      "盈盈笑靥宫黄额。", 
      "试红鸾小扇，丁香双结。", 
      "团凤眉心倩郎贴。", 
      "教洗金，共看西堂，醉花新月。", 
      "曲水成空，丽人何处，往事暮云万叶。"
    ], 
    "rhythmic": "春云怨"
  }, 
  {
    "author": "冯伟寿", 
    "paragraphs": [
      "紫凤台高，红鸾镜里，几度秋馨。", 
      "黄金重，绿云轻。", 
      "丹砂鬓边滴粟，翠叶玲珑烟剪成。", 
      "含笑出帘，月香满袖，天雾萦身。", 
      "年时花下逢迎。", 
      "有游女、翩翩如五云。", 
      "乱掷芳英，为簪斜朵，事事关心。", 
      "长向金风，一枝在手，嗅蕊悲歌双黛颦。", 
      "绕临溪树，对初弦月，露下更深。"
    ], 
    "rhythmic": "云仙引"
  }, 
  {
    "author": "冯伟寿", 
    "paragraphs": [
      "自颦双黛听啼鸦。", 
      "帘外翠烟斜。", 
      "社前风雨，已归燕子，未入人家。", 
      "鞋儿试著无人看，莫是忒宽些。", 
      "想它楼上，闷拈箫管，憔悴莺花。"
    ], 
    "rhythmic": "眼儿媚"
  }, 
  {
    "author": "冯伟寿", 
    "paragraphs": [
      "酒醒人世换，碧桃靓、海山春。", 
      "任青鸟沈沈，紫鳞杳杳，有玉林人。", 
      "宫袍掉头未爱，爱荷衣、不染市朝尘。", 
      "仙样蓬莱翰墨，云间鸾凤精神。", 
      "笑呼银汉入金鲸。", 
      "琼苑自由身。", 
      "羡咳唾成章，香薰花雾，音和韵钧。", 
      "六丁夜来捧去，便天人、也自叹尖新。", 
      "那得金笺飞洒，浩歌飞步苍旻。"
    ], 
    "rhythmic": "木兰花慢"
  }, 
  {
    "author": "陈无咎", 
    "paragraphs": [
      "一年一度春来，何时是了。", 
      "花落花开浑是梦，只解把人引调。", 
      "可怜浮世，等闲过日，却不识，绿水青山，四时都好。", 
      "遇笔题诗，逢人饮酒，世间万事，看尽多多少少。", 
      "怎得似、羽扇纶巾，云屏烟障，几曾受些儿烦恼。", 
      "便乘风归去小蓬莱，听门外、猿啼鹤啸。"
    ], 
    "rhythmic": "失调名"
  }, 
  {
    "author": "陈草阁", 
    "paragraphs": [
      "霜剥枯崖，何处邮亭，玉龙夜呼。", 
      "唤经年幽梦，悠然独觉，参横璇汉，漏彻铜壶。", 
      "漠漠风烟，昏昏水月，醉耸诗肩骑瘦驴。", 
      "孤吟处，更寻香吊影，搔首踟蹰。", 
      "古心落落如予。", 
      "悄独立高寒凌万夫。", 
      "对荒烟野草，浅溪沙路，班荆三嗅，此意谁如。", 
      "高卧南阳，归来彭泽，借问风光还似无。", 
      "难穷处，待凭将妙手，作岁寒图。"
    ], 
    "rhythmic": "沁园春"
  }, 
  {
    "author": "徐介轩", 
    "paragraphs": [
      "一帘疏雨。", 
      "道是无情还有思。", 
      "坐久魂销。", 
      "风动珠唇点点娇。", 
      "生平浩气。", 
      "静乐机关随处是。", 
      "熏透寒衾。", 
      "蝴蝶休萦万里心。"
    ], 
    "rhythmic": "木兰香・减字木兰花"
  }, 
  {
    "author": "章耐轩", 
    "paragraphs": [
      "未开大如木犀蕊。", 
      "开後是、梅花小底。", 
      "け然只欲住山林，肯容易、结根城市。", 
      "叶儿又与冬青比。", 
      "算何止、香闻七里。", 
      "不因山谷品题来，谁知道、是水仙兄弟。"
    ], 
    "rhythmic": "步蟾宫"
  }, 
  {
    "author": "昭顺老人", 
    "paragraphs": [
      "的堪为席上珍。", 
      "银铛百沸麝脐薰。", 
      "萧娘欲饵意中人。", 
      "拈处玉纤笼蚌颗，剥时琼齿嚼香津。", 
      "仙郎入口即轻身。"
    ], 
    "rhythmic": "浣溪沙"
  }, 
  {
    "author": "陈舜翁", 
    "paragraphs": [
      "德祖家珍熟，钱塘五月中。", 
      "碧梧桐盖翠筠笼。", 
      "倾向水晶盘内、斗尝空。", 
      "绛粟成团小，清甜笑蜜浓。", 
      "微酸犹解惨人容。", 
      "最是玉纤拈处、染轻红。"
    ], 
    "rhythmic": "南柯子・南歌子"
  }, 
  {
    "author": "洪子大", 
    "paragraphs": [
      "上苑又春残。", 
      "樱颗如丹。", 
      "明光宫里水晶盘。", 
      "想得退朝花底散，宣赐千官。", 
      "往事记金銮。", 
      "荔子难攀。", 
      "多情更有酪浆寒。", 
      "蜀客筠笼相赠处，愁忆长安。"
    ], 
    "rhythmic": "浪淘沙"
  }, 
  {
    "author": "郑子玉", 
    "paragraphs": [
      "渐莺声近也，探年芳、河畔扼轻轮。", 
      "旋东风染绿，绵绵平野，无际烟春。", 
      "最苦夕阳天外，愁损倚阑人。", 
      "无奈潇湘杳，留滞王孙。", 
      "冷落池塘残梦，是送君归後，南浦消魂。", 
      "赖东君能客，醉卧展香茵。", 
      "尽教更、行人远，也相伴、连水复连云。", 
      "关山道，算无今古，客恨长新。"
    ], 
    "rhythmic": "八声甘州"
  }, 
  {
    "author": "文珏", 
    "paragraphs": [
      "歌唇乍启尘飞处。", 
      "翠叶轻轻举。", 
      "似通舞态逞妖容。", 
      "嫩条纤丽玉玲珑。", 
      "怯秋风。", 
      "虞姬珠碎兵戈里。", 
      "莫认埋魂地。", 
      "只应遗恨寄芳丛。", 
      "露和清泪湿轻红。", 
      "古今同。"
    ], 
    "rhythmic": "虞美人"
  }, 
  {
    "author": "顾卞", 
    "paragraphs": [
      "帐前草草军情变。", 
      "月下旗旌乱。", 
      "褫衣推枕惜离情。", 
      "远风吹下楚歌声。", 
      "正三更。", 
      "抚鞍欲上重相顾。", 
      "艳态花无主。", 
      "手中莲萼凛秋霜。", 
      "九泉归路是仙乡。", 
      "恨茫茫。"
    ], 
    "rhythmic": "虞美人"
  }, 
  {
    "author": "陈景沂", 
    "paragraphs": [
      "江邮湘驿。", 
      "问暮年何事，暮冬行役。", 
      "马首摇摇经历处，多少山南溪北。", 
      "冷著烟扉，孤芳云掩，瞥见如相识。", 
      "相逢相劳，如痴如诉如忆。", 
      "最是近晓霜浓，初弦月挂，傅粉金鸾侧。", 
      "冷淡生涯忧忘乐，不管冰檐雪壁。", 
      "魁榜虚夸，调羹浪语，那里求真的。", 
      "暗香来历，自家还要知得。"
    ], 
    "rhythmic": "壶中天・念奴娇"
  }, 
  {
    "author": "陈景沂", 
    "paragraphs": [
      "今古凡花，词人尚作词称庆。", 
      "紫薇名盛。", 
      "似得花之圣。", 
      "为底时人，一曲稀流咏。", 
      "花端正。", 
      "花无郎病。", 
      "病亦归之命。"
    ], 
    "rhythmic": "点绛唇"
  }, 
  {
    "author": "陈景沂", 
    "paragraphs": [
      "阶前砌下新凉，嫩姿弱质婆娑小。", 
      "仙家甚处，凤雏飞下，化成窈窕。", 
      "尖叶参差，柔枝袅娜，体将玉造。", 
      "自川葵放後，堂萱谢了，是圆苑、无花草。", 
      "自恨西风太早。", 
      "逞芳容、紫围绯绕。", 
      "管里低昂，篦头约略，空成懊恼。", 
      "圆胎结就，小铃垂下，直开临□。", 
      "□凡间谪堕，不如西帝，曾关宸抱。"
    ], 
    "rhythmic": "水龙吟"
  }, 
  {
    "author": "松洲", 
    "paragraphs": [
      "麦场桑陇，道都是、六代宫城遗迹。", 
      "梦里江山经几觉，还似堠旁征驿。", 
      "燕去燕来，花开花谢，那个成端的。", 
      "人烟牢落，晚风何处羌笛。", 
      "堪叹挥泪新亭，算兴亡莫补、万分之一。", 
      "到我凭阑，休更向酒畔，是今非昔。", 
      "击楫誓清，闻鸡起舞，毕竟英难得。", 
      "伤心残照，塔尖遥露秋碧。"
    ], 
    "rhythmic": "念奴娇"
  }, 
  {
    "author": "韩准", 
    "paragraphs": [
      "潇洒梧桐几度秋。", 
      "凤凰飞去旧山幽。", 
      "风景不殊人物换，恨悠悠。", 
      "衰草远从烟际合，夕阳空趁水西流。", 
      "恰好凭楼便回首，怕生愁。"
    ], 
    "rhythmic": "浣溪沙"
  }, 
  {
    "author": "王云焕", 
    "paragraphs": [
      "四十君王，三百载间，兴亡一家。", 
      "叹幕府峰高，生涯社燕，胭脂井暗，富贵飞花。", 
      "山骨呈羞，江声带恨，磨尽英雄岁月赊。", 
      "君知否，是枋头霸上，著数全差。", 
      "倚空长剑吁嗟。", 
      "奈争战年来似乱麻。", 
      "但苍陵古冢，白杨啼鴂，荒园废沼，青草鸣蛙。", 
      "旗盖东南，风涛天堑，难比兴亡隙地些。", 
      "休凝伫，望长安路杳，夕照愁鸦。"
    ], 
    "rhythmic": "沁园春"
  }, 
  {
    "author": "王淮", 
    "paragraphs": [
      "踏遍江南，予岂为、解衣推食。", 
      "谩赢得、烟波短棹，月楼长笛。", 
      "看剑功名心已死，积薪涕泪今谁滴。", 
      "想中原、一望一伤情，英雄客。", 
      "形势地，还如昔。", 
      "谈笑里，封侯觅。", 
      "岂有於前代，无於今日。", 
      "龙豹莫藏韬略手，犬羊快扫腥膻迹。", 
      "看诸公、事业卜枭卢，何劳掷。"
    ], 
    "rhythmic": "满江红"
  }, 
  {
    "author": "叶润", 
    "paragraphs": [
      "离骚困吟梦醒，访台城旧路。", 
      "问流水、东入沧溟，还解流转西否。", 
      "乌衣梦、浪传故国，晴烟冉冉宫墙树。", 
      "念吟魂凄断，待随燕子来去。", 
      "回首十年，阑锦花场，趁吟云赋雨。", 
      "可曾对、宝瑟知音，高轩为谁轻驻。", 
      "倚东风、愁长笑短，水云深、春江日暮。", 
      "伴羁怀，唯有征衫，贮寒半缕。", 
      "高情谩赋，蕙带兰襟，蛾眉古来相妒。", 
      "英雄到、江南易老。", 
      "後来谁更，风景伤心，泪沾樽俎。", 
      "登山宴水，横江酹酒，倾将慷慨酬形势，付兴亡、一笑翻歌舞。", 
      "独醒难继山公，上马旌旗动，又还惊起鸥鹭。", 
      "危亭恨极，落尽寒香，怕道断肠句。", 
      "有多少、行星翠点，春浅寒深，孕粉藏香，蝶清蜂瘦。", 
      "因孤彩笔芳笺，拟待倩取游丝，系却离绪。", 
      "旋□□、写入鸣弦柱。", 
      "曲高调古。", 
      "更人何在，谁比和、此幽素。"
    ], 
    "rhythmic": "莺啼序"
  }, 
  {
    "author": "张杜", 
    "paragraphs": [
      "燕里花深，鹭汀云澹，客梦江皋。", 
      "日日言归，淮山笑我，尘锁征袍。", 
      "几回把酒凭高。", 
      "阑干外、魂飞暮涛。", 
      "只有南园，一番风雨，过了樱桃。"
    ], 
    "rhythmic": "柳梢青"
  }, 
  {
    "author": "王泳祖", 
    "paragraphs": [
      "东风长是客，帘栊静、燕子一双飞。", 
      "看花坞日高，翠阴护晓，柳塘风细，绿涨浮漪。", 
      "肠断处，渭城春树远，江国暮云低。", 
      "芳径听莺，暗惊心事，画檐闻鹊，试卜归期。", 
      "小楼凝伫地，疏窗下，几度对说相思。", 
      "记得菱花交照，素手曾携。", 
      "有新恨两眉，向谁说破，芳心一点，惟我偏知。", 
      "休为多情瘦却，重有来时。"
    ], 
    "rhythmic": "风流子"
  }, 
  {
    "author": "刘天游", 
    "paragraphs": [
      "冰缩寒流，川凝冻霭，前回鹭渚冬晚。", 
      "燕阁红炉，驼峰翠釜，曾忆花柔酒软。", 
      "云海沧洲，甚又寄、南来客雁。", 
      "洒雪朱门，回桡剡曲，镜华霜满。", 
      "万里银霄凝望眼。", 
      "恁吟袖、画阑空暖。", 
      "树带潮墟，笳鸣古戍，簇仲宣幽怨。", 
      "想愁思、春近也，随宫绣、时宽一线。", 
      "昨夜扁舟，梦湖山、眉横黛浅。"
    ], 
    "rhythmic": "氐州第一"
  }, 
  {
    "author": "柴望", 
    "paragraphs": [
      "问长江、几分秋色，三分浑在烟雨。", 
      "何人折尽丝丝柳，此日送君南浦。", 
      "帆且驻。", 
      "试说著、羊裘钓雪今何许。", 
      "鱼虾自舞。", 
      "但一舸芦花，数声霜笛，鸥鹭自来去。", 
      "年年事，流水朝朝暮暮。", 
      "天涯长叹飘聚。", 
      "衾寒不转钧天梦，楼外谁歌白纻。", 
      "君莫诉。", 
      "君试按、秦筝未必如锺吕。", 
      "乡心最苦。", 
      "算只有娟娟，马头皓月，今夜照归路。"
    ], 
    "rhythmic": "摸鱼儿", 
    "tags": [
      "长江"
    ]
  }, 
  {
    "author": "柴望", 
    "paragraphs": [
      "青青杨柳丝丝雨，他乡又逢寒食。", 
      "几度刘郎，当年曼倩，迢递水村烟驿。", 
      "寻踪访迹。", 
      "正马上相逢，杏花狼藉。", 
      "惟有沙边，旧时鸥鹭似相识。", 
      "天涯流浪最久，十年何所事，幽愫历历。", 
      "换字鹅归，看梅鹤去，回首征衫泪渍。", 
      "新欢旧忆。", 
      "笑客处如归，归处如客。", 
      "独倚危阑，乱山无数碧。"
    ], 
    "rhythmic": "齐天乐"
  }, 
  {
    "author": "柴望", 
    "paragraphs": [
      "小船儿，双去橹。", 
      "红湿海棠雨。", 
      "燕子归时，芳草暗南浦。", 
      "自从翠袖香消，明珰声断，怕回首、旧寻芳处。", 
      "向谁语。", 
      "可怜金屋无人，冷落凤箫谱。", 
      "翠入菱花，蛾眉为谁妩。", 
      "断肠明月天涯，春风海角，恨不做、杨花飞去。"
    ], 
    "rhythmic": "祝英台・祝英台近"
  }, 
  {
    "author": "柴望", 
    "paragraphs": [
      "西风吹鬓，残发早星星。", 
      "叹故国斜阳，断桥流水，荣悴本无凭。", 
      "但朝朝、才雨又晴。", 
      "人生飘聚等浮萍。", 
      "谁知桃叶，千古是离情。", 
      "正无奈、黯黯离情。", 
      "渡头烟暝，愁杀渡江人。", 
      "伤情处，送君且待江头月，人共月、千里难并。", 
      "笳鼓发，戍云平。", 
      "此夜思君，肠断不禁。", 
      "尽思君送君。", 
      "立尽江头月，奈此去、君出阳关，纵有明月，无酒酌故人。", 
      "奈此去、君出阳关，明朝无故人。"
    ], 
    "rhythmic": "阳关三叠"
  }, 
  {
    "author": "柴望", 
    "paragraphs": [
      "这情怀、怎生消遣。", 
      "思量只是凄怨。", 
      "一春长为花和柳，风雨又还零乱。", 
      "君试看。", 
      "便杜牧风流，也则肠先断。", 
      "更深漏短。", 
      "更听得杜宇，一声声切，流水画桥畔。", 
      "人间世，本只阴晴易换。", 
      "斜阳衰草何限。", 
      "悲欢毕竟年年事，千古漫嗟修短。", 
      "无处问。", 
      "是闲倚帘栊，尽日厌厌闷。", 
      "浮名尽懒。", 
      "但笑拍阑干，连呼大白，心事付归燕。"
    ], 
    "rhythmic": "摸鱼儿"
  }, 
  {
    "author": "柴望", 
    "paragraphs": [
      "匆匆别去，算别来、又是几番春暮。", 
      "酒债不偿还似可，负了若干吟句。", 
      "渭北春天，江南夜雨，总是伤情处。", 
      "黯然消歇，绿杨一阵莺语。", 
      "空记十载嬉游，如今蓦地，两处成离阻。", 
      "纵是相逢天涯路，难觅年时欢侣。", 
      "寄语东君，岁华不驻，谁为留春住。", 
      "小楼昨夜，东风依旧飞絮。"
    ], 
    "rhythmic": "念奴娇"
  }, 
  {
    "author": "柴望", 
    "paragraphs": [
      "便无他、杜鹃催去，匆匆春事能几。", 
      "看来不见春归路，飞絮又随流水。", 
      "留也是。", 
      "怎禁得、东风红紫还飘坠。", 
      "天涯万里。", 
      "怅燕子人家，沈沈夜雨，添得断肠泪。", 
      "嬉游事。", 
      "早觉相如倦矣。", 
      "谢娘庭院犹记。", 
      "闲情已付孤鸿去，依旧被莺呼起。", 
      "谁料理。", 
      "正乍暖还寒，未是晴天气。", 
      "无言自倚。", 
      "想旧日桃花，而今人面，都是梦儿里。"
    ], 
    "rhythmic": "摸鱼儿"
  }, 
  {
    "author": "柴望", 
    "paragraphs": [
      "载酒何人，登临处、沧洲空阔。", 
      "凭阑外、晴杨两岸，晚烟泼□。", 
      "水鸟不知梁燕去，溪山半属冬青阁。", 
      "有小舟、隐约载歌姝，调新曲。", 
      "留与去，如何得。", 
      "风又雨，催行色。", 
      "共白苹红蓼，好生飘泊。", 
      "别後三年重会面，人生几度三年别。", 
      "正乡心、客梦两绸缪，城头角。"
    ], 
    "rhythmic": "满江红"
  }, 
  {
    "author": "柴望", 
    "paragraphs": [
      "满酌西湖酒。", 
      "觉湖山、依然未老，游人如旧。", 
      "数过清明才六日，欲暖未晴时候。", 
      "正画舫、春明波透。", 
      "记得名园曾驻马，锦鞍鞯、浅映堤桥柳。", 
      "寻胜赏，重回首。", 
      "不妨旋摘枝头有。", 
      "喜青青、垂丸带子，脆圆如豆。", 
      "想是和羹消息近，报与醉翁太守。", 
      "道玉铉、有人启奏。", 
      "红药当阶明似锦，觉娇莺、舞燕皆称寿。", 
      "唱此曲，付红袖。"
    ], 
    "rhythmic": "贺新郎", 
    "tags": [
      "西湖"
    ]
  }, 
  {
    "author": "柴望", 
    "paragraphs": [
      "登高回首，叹山河国破，於今何有。", 
      "台上金仙空已去，零落逋梅苏柳。", 
      "双塔飞云，六桥流水，风景还依旧。", 
      "凤笙龙管，何人肠断重奏。", 
      "闻道凝碧池边，宫槐叶落，舞马衔杯酒。", 
      "旧恨春风吹不断，新恨重重还又。", 
      "燕子楼高，乐昌镜远，人比花枝瘦。", 
      "伤情万感，暗沾啼血襟袖。"
    ], 
    "rhythmic": "念奴娇"
  }, 
  {
    "author": "柴望", 
    "paragraphs": [
      "春来多困，正日移帘影，银屏深闭。", 
      "唤梦幽禽烟柳外，惊断巫山十二。", 
      "宿酒初醒，新愁半解，恼得成憔悴。", 
      "云鬓，不鸾镜梳洗。", 
      "门外满地香风，残梅零乱，玉糁苍苔碎。", 
      "乍暖乍寒浑莫拟，欲试罗衣犹未。", 
      "斗草雕阑，买花深院，做踏青天气。", 
      "晴鸠鸣处，一池昨夜春水。"
    ], 
    "rhythmic": "念奴娇"
  }, 
  {
    "author": "柴望", 
    "paragraphs": [
      "今宵月色。", 
      "叹暗水流花，年事非昨。", 
      "潇洒江南似画，舞枫飘柞。", 
      "谁家又唱江南曲，一番听、一番离索。", 
      "孤鸿飞去，残霞落尽，怨深难托。", 
      "又肠断、丁香画雀。", 
      "记牡丹时候，归燕帘幕。", 
      "梦里襄王，想念王孙飘泊。", 
      "如今雪上萧萧鬓，更相思、连夜花发。", 
      "柘枝犹在，春风那似，旧时宋玉。"
    ], 
    "rhythmic": "桂枝香"
  }, 
  {
    "author": "柴望", 
    "paragraphs": [
      "凄凄杨柳潇潇雨，悄窗怎禁滴沥。", 
      "思里传螀，愁边落雁，多少东吴山色。", 
      "知他恨极。", 
      "料为我窗前，强鸣刀尺。", 
      "竟日西风，那堪无寐更邻笛。", 
      "黄花开遍未也，花开应笑我，年少难觅。", 
      "灞上长安，河边渭水，都把韶华暗掷。", 
      "何人碎璧。", 
      "尚衰草连天，暮烟凝碧。", 
      "怕说相思，撼枫喧夜寂。"
    ], 
    "rhythmic": "齐天乐"
  }, 
  {
    "author": "王玉", 
    "paragraphs": [
      "杨花绕昼暖风多。", 
      "晴云点池波。", 
      "戏数翠萍几靥，零星未碍圆荷。", 
      "软人天气，半如溽暑，半似清和。", 
      "说与香篝缊火，酒痕梅却衣罗。"
    ], 
    "rhythmic": "朝中措"
  }, 
  {
    "author": "张桂", 
    "paragraphs": [
      "东风忽骤无人见。", 
      "玉塘烟浪浮花片。", 
      "步湿下香阶。", 
      "苔黏金凤鞋。", 
      "翠鬟愁不整。", 
      "临水闲窥影。", 
      "摘得野蔷薇。", 
      "游蜂相趁归。"
    ], 
    "rhythmic": "菩萨蛮"
  }, 
  {
    "author": "张桂", 
    "paragraphs": [
      "雨压杨花路半乾。", 
      "蜂遗花粉在阑干。", 
      "牡丹开尽正春寒。", 
      "懒品么弦金雁并，瘦惊双钏玉鱼宽。", 
      "新愁不放翠眉间。"
    ], 
    "rhythmic": "浣溪沙"
  }, 
  {
    "author": "张枢", 
    "paragraphs": [
      "卷帘人睡起。", 
      "放燕子归来，商量春事。", 
      "风光又能几。", 
      "减芳菲、都在卖花声里。", 
      "吟边眼底。", 
      "被嫩绿、移红换紫。", 
      "甚等闲、半委东风，半委小桥流水。", 
      "还是。", 
      "苔痕湔雨，竹影留云，待晴犹未。", 
      "兰舟静舣。", 
      "西湖上、多少歌吹。", 
      "粉蝶儿、守定落花不去，湿重寻香两翅。", 
      "怎知人、一点新愁，寸心万里。"
    ], 
    "rhythmic": "瑞鹤仙", 
    "tags": [
      "西湖"
    ]
  }, 
  {
    "author": "张枢", 
    "paragraphs": [
      "春寒懒下碧云楼。", 
      "花事等闲休。", 
      "红绵湿透秋千索，记伴仙、曾倚娇柔。", 
      "重叠黄金约臂，玲珑翠玉搔头。", 
      "薰炉谁熨暖衣篝。", 
      "消遣酒醒愁。", 
      "旧巢未著新来燕，任珠帘、不上琼钩。", 
      "何处东风院宇，数声揭调甘州。"
    ], 
    "rhythmic": "风入松"
  }, 
  {
    "author": "张枢", 
    "paragraphs": [
      "柳户朝云湿，花窗午篆清。", 
      "东风未放十分晴。", 
      "留恋海棠颜色、过清明。", 
      "垒润栖新燕，笼深锁旧莺。", 
      "琵琶可是不堪听。", 
      "无奈愁人把做、断肠声。"
    ], 
    "rhythmic": "南歌子"
  }, 
  {
    "author": "张枢", 
    "paragraphs": [
      "春梦怯。", 
      "人静玉闺平帖。", 
      "睡起眉心端正贴。", 
      "绰枝双杏叶。", 
      "重整金泥蹀躞。", 
      "红皱石榴裙褶。", 
      "款步花阴寻蛱蝶。", 
      "玉纤和粉捻。"
    ], 
    "rhythmic": "谒金门"
  }, 
  {
    "author": "张枢", 
    "paragraphs": [
      "斜日明霞，残虹分雨，软风浅掠苹波。", 
      "声冷瑶笙，情疏宝扇，酒醒无奈秋何。", 
      "彩云轻散，漫敲缺、铜壶浩歌。", 
      "眉痕留怨，依约远峰，学敛双蛾。", 
      "银床露洗凉柯。", 
      "屏掩香销，忍扫裀罗。", 
      "楚驿梅边，吴江枫畔，庾郎从此愁多。", 
      "草蛩喧砌，料催织、回文凤棱。", 
      "相思遥夜，帘卷翠楼，月冷星河。"
    ], 
    "rhythmic": "庆宫春・高阳台"
  }, 
  {
    "author": "张枢", 
    "paragraphs": [
      "雁横迥碧，渐烟收极浦，渔唱催晚。", 
      "临水楼台乘醉倚，云引吟情闲远。", 
      "露脚飞凉，山眉锁暝，玉宇冰奁满。", 
      "平波不动，桂华底印清浅。", 
      "应是琼斧修成，铅霜捣就，舞霓裳曲遍。", 
      "窈窕西窗谁弄影，红冷芙蓉深苑。", 
      "赋雪词工，留云歌断，偏惹文箫怨。", 
      "人归鹤唳，翠帘十二空卷。"
    ], 
    "rhythmic": "壶中天・念奴娇"
  }, 
  {
    "author": "张枢", 
    "paragraphs": [
      "屏绡润惹篆烟。", 
      "小窗闲、人泥昼眠。", 
      "正雪暖、荼䕷架，奈愁春、尘锁雁弦。", 
      "杨花做了香云梦，化池萍、犹泛翠钿。", 
      "自不怨、东风老，怨东风、轻信杜鹃。"
    ], 
    "rhythmic": "恋绣衾"
  }, 
  {
    "author": "张枢", 
    "paragraphs": [
      "凤楼人独。", 
      "飞尽罗心烛。", 
      "梦绕屏山三十六。", 
      "依约水西云北。", 
      "晓奁懒试脂铅。", 
      "一谨傥⑵Ａ舻盟拮泵荚冢讨拦旅摺"
    ], 
    "rhythmic": "清平乐"
  }, 
  {
    "author": "张枢", 
    "paragraphs": [
      "歌尘凝燕垒，又软语、在雕梁。", 
      "记剪烛调弦，翻香校谱，学品伊凉。", 
      "屏山梦云正暖，放东风、卷雨入巫阳。", 
      "金冷红绦孔雀，翠间彩结鸳鸯。", 
      "银缸。", 
      "焰冷小兰房。", 
      "夜悄怯更长。", 
      "待采叶题诗，含情赠远，烟水茫茫。", 
      "春妍尚如旧否，料啼痕、暗里浥红妆。", 
      "须觅流莺寄语，为谁老却刘郎。"
    ], 
    "rhythmic": "木兰花慢"
  }, 
  {
    "author": "张枢", 
    "paragraphs": [
      "琐窗明。"
    ], 
    "rhythmic": "惜花春起早"
  }, 
  {
    "author": "张枢", 
    "paragraphs": [
      "金谷移春，玉壶贮暖。"
    ], 
    "rhythmic": "失调名"
  }, 
  {
    "author": "张枢", 
    "paragraphs": [
      "拥石池台，约花阑槛。"
    ], 
    "rhythmic": "失调名"
  }, 
  {
    "author": "叶隆礼", 
    "paragraphs": [
      "大堤直。", 
      "袅袅游云蘸碧。", 
      "兰舟上，曾记那回，拂粉涂黄弄春色。", 
      "施颦托倾国。", 
      "金缕尊前劝客。", 
      "阳台路，烟树万重，空有相思寄鱼尺。", 
      "飘零叹萍迹。", 
      "自懒展罗衾，羞对瑶席。", 
      "折钗分镜盟难食。", 
      "看桃叶迎笑，柳枝垂结。", 
      "萋萋芳草暗水驿。", 
      "肠断画阑北。", 
      "寒恻。", 
      "泪痕积。", 
      "想柱雁尘侵，笼羽声寂。", 
      "天涯流水情何极。", 
      "悲沈约宽带，马融怨笛。", 
      "那堪灯幌，听夜雨，镇暗滴。"
    ], 
    "rhythmic": "兰陵王"
  }, 
  {
    "author": "家铉翁", 
    "paragraphs": [
      "瀛台居北界，觌面是重城。", 
      "老龙蹲踞不动，潭影净无尘。", 
      "此地高阳胜处，天付仙翁为主，那肯借闲人。", 
      "暂挂西堂锡，仍同旦过宾。", 
      "六年里，五迁舍，得比邻。", 
      "儒馆豆笾於粲，弦诵有遗音。", 
      "甚喜黄冠为侣，更得青衿来伴，应不叹飘零。", 
      "夜宿东华榻，朝餐泮水芹。"
    ], 
    "rhythmic": "水调歌头"
  }, 
  {
    "author": "家铉翁", 
    "paragraphs": [
      "神仙何处，人尽道、我州三神之一。", 
      "为问何年飞到此，拔地倚天无迹。", 
      "缥缈琼宫，溟茫朱户，不与尘寰隔。", 
      "翩然鹤下，时传云外消息。", 
      "露冷风清夜阑，梦高人过我，欢如畴昔。", 
      "道骨仙风谁得似，谈笑云生几席。", 
      "共踏银虬，迫随绛节，恍遇群仙集。", 
      "云韶九奏，不类人间金石。"
    ], 
    "rhythmic": "念奴娇"
  }, 
  {
    "author": "家铉翁", 
    "paragraphs": [
      "南来数骑，问征尘、正是江头风恶。", 
      "耿耿孤忠磨不尽，惟有老天知得。", 
      "短棹浮淮。", 
      "轻毡渡汉，回首觚棱泣。", 
      "缄书欲上，惊传天外清跸。", 
      "路人指示荒台，昔汉家使者，曾留行迹。", 
      "我节君袍雪样明，俯仰都无愧色。", 
      "送子先归，慈颜未老，三径有馀乐。", 
      "逢人问我，为说肝肠如昨。"
    ], 
    "rhythmic": "念奴娇"
  }, 
  {
    "author": "石正伦", 
    "paragraphs": [
      "香摇穗碧。", 
      "梅巧红酥滴。", 
      "云涴宝钗蝉坠翼。", 
      "娇小争禁酒力。", 
      "绣窗芳思迟迟。", 
      "无端又敛双眉。", 
      "贪把兰亭学字，一冬忘了弹棋。"
    ], 
    "rhythmic": "清平乐"
  }, 
  {
    "author": "石正伦", 
    "paragraphs": [
      "绿野春浓停骑，暖风飘醉襟。", 
      "渐触目、景物凄悲，花无语、曲径沈沈。", 
      "重檐缭垣静锁，丹青暗、断轴尘半侵。", 
      "叹绛纱、玉臂封时，何期掩、夜泉流恨深。", 
      "已矣霜凋蕙心。", 
      "兰昌旧事，云容好信难寻。", 
      "伫立孤吟。", 
      "怕凤履、有遗音。", 
      "今宵佩环奏月，知倦客、若登临。", 
      "惊飞翠禽。", 
      "松杉弄碎影、晴又阴。"
    ], 
    "rhythmic": "绮寮怨"
  }, 
  {
    "author": "石正伦", 
    "paragraphs": [
      "春入桃腮生妩媚。", 
      "妆成日日行云意。", 
      "贪听新声翻歇指。", 
      "工尺字。", 
      "窗前自品琼箫试。", 
      "玉碾鸾钗珠结桂。", 
      "金泥络缝乾红袂。", 
      "从把画图夸绝世。", 
      "金莲地。", 
      "六朝未识双鸳细。"
    ], 
    "rhythmic": "渔家傲"
  }, 
  {
    "author": "石正伦", 
    "paragraphs": [
      "凭高快醉目。", 
      "翠拂遥峰相对簇。", 
      "千丈涟漪泻谷。", 
      "爱溶漾坠红，染波芬馥。", 
      "何人笑掬。", 
      "想温泉、初卸绡縠。", 
      "春风荡，六宫丽质，那日赐汤沐。", 
      "双浴。", 
      "绣凫飘逐。", 
      "恍记展、江南数幅。", 
      "而今鬓边渐鹄。", 
      "阮洞音稀，懒访仙躅。", 
      "系船桥畔宿。", 
      "听静夜、泠泠奏曲。", 
      "长安远，渭流香腻，暗忆晚鬟绿。"
    ], 
    "rhythmic": "霓裳中序第一"
  }, 
  {
    "author": "陈著", 
    "paragraphs": [
      "玉宸凝眷。", 
      "要得培□，神皋根本。", 
      "天赋与、经纶好手，门外红尘谈笑遣。", 
      "任草色、遍空庭交翠，月往风来自便。", 
      "但纸帐、时供小憩，长理灯窗公案。", 
      "五行俱下流光电。", 
      "笔如神、毫发都见。", 
      "是则是、霜严雪劲，到底春风生意满。", 
      "唤得应、雨和晴恰好，旗舞粳艘百万。", 
      "更社鼠城狐扫影，雁鹜惊人避箭。", 
      "最是满腹精神，担负处、浑身皆胆。", 
      "又谁知、条理元在，规模里面。", 
      "天下事、又何难办。", 
      "待副苍生愿。", 
      "渺宇宙、多少关心，留取功名久远。"
    ], 
    "rhythmic": "宝鼎现"
  }, 
  {
    "author": "陈著", 
    "paragraphs": [
      "纶巾古貌尘寰表。", 
      "风流处、别是英雄才调。", 
      "胸次著乾坤，触景皆诗料。", 
      "金碧楼台新筑就，傍翠麓、旋添花草。", 
      "仙棹。", 
      "更逍遥来访，十洲三岛。", 
      "遮眼富贵人多，算如公有子，人间应少。", 
      "看膝下功名，共月林清皎。", 
      "象简绯袍亲侍策，且胜赏、先春独笑。", 
      "都道。", 
      "馆中书就养，云翘偕老。"
    ], 
    "rhythmic": "真珠帘"
  }, 
  {
    "author": "陈著", 
    "paragraphs": [
      "把雪冰心，钧韶手，飞上青云时早。", 
      "红尘难染著，十年前曾坐，凤池鳌岛。", 
      "晕锦锵环，重金压带，相去能争多少。", 
      "从容何心问，到如今都领，绣春花草。", 
      "算耐处光阴，淡中滋味，世人那晓。", 
      "笺天新有稿。", 
      "要归去、盘礴山阴道。", 
      "便整顿、随琴霜鹤，带石秋兰，约松乔、倚风清啸。", 
      "争奈俞音杳。", 
      "明月棹、又还停了。", 
      "但珍重、经纶料。", 
      "时来须做，休管急流人笑。", 
      "功名尽迟尽好。"
    ], 
    "rhythmic": "大"
  }, 
  {
    "author": "陈著", 
    "paragraphs": [
      "问大江东，长淮上，缘分如何修到。", 
      "轻裘还熟局，第三番又是，五年春了。", 
      "菜饭工夫，露香心事，惟靠天公分晓。", 
      "林泉琴书梦，算飞笺觅去，不知多少。", 
      "奈雅意难酬，又还留住，口衔新诏。", 
      "都无他嗜好。", 
      "玉麟静、公事供谈笑。", 
      "满眼是、风花飘忽，惟有长松，雪霜里、插天苍老。", 
      "休忆家山好。", 
      "安乐处、便成蓬岛。", 
      "正春雨、秧畴饱。", 
      "边城如画，处处绿杨芳草。", 
      "青溪不妨寄傲。"
    ], 
    "rhythmic": "大"
  }, 
  {
    "author": "陈著", 
    "paragraphs": [
      "自有乾坤，扶人极，宗主须还人物。", 
      "今为何时节，满红尘富贵，絮花飘忽。", 
      "抵障狂澜，提携正印，一柱天擎突兀。", 
      "平生分明处，是从容处□，不差毫发。", 
      "把朝市山林，一般看了，无边风月。", 
      "深衣清到骨。", 
      "紫枢府、谁信曾簪笏。", 
      "炊脱粟、黄鸡白酒，补菊栽梅，碧溪绕、竹篱茅屋。", 
      "无限轻描貌。", 
      "都说道、诏书催发。", 
      "想回首、招黄鹄。", 
      "微微自笑，惟有赤松衣钵。", 
      "相陪对门石佛。"
    ], 
    "rhythmic": "大"
  }, 
  {
    "author": "陈著", 
    "paragraphs": [
      "潇洒书斋，香清缕直，灯冷晕圆。", 
      "忽惊窗鸣瓦，霰如筛下，裁冰翦玉，片似花鲜。", 
      "深怕妨梅，也愁折竹，才作还休亦偶然。", 
      "更深也，漫题窗记瑞，诗思绵绵。", 
      "闻君礼佛日千。", 
      "浪说道繁华不值钱。", 
      "想鸳衾底下，都将命乞，蒲龛里畔，未必心安。", 
      "兜率天宫，清凉境界，总是由心不是缘。", 
      "雪山上，自有人坐了，不到君边。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "出禁城西，湖光自别，唤醒两瞳。", 
      "有画桥几处，通人南北，绿堤十里，分水西东。", 
      "问柳旗亭，簇山梵所，空翠烟飞半淡浓。", 
      "偏奇处，看笙歌千舫，泛绮罗宫。", 
      "从容。", 
      "莫问城中。", 
      "是则是繁华九市通。", 
      "奈一番雨过，沾衣泥黑，三竿日上，扑面尘红。", 
      "那壁喧器，这边清丽，咫尺中间夐不同。", 
      "休归去，便舣舟荷外，梦月眠风。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "潇洒纶巾，风流野服，红尘外身。", 
      "向南窗听雨，澜翻墨客，北亭恋月，笔走诗神。", 
      "倚竹听琴，逢花倒磕，更得放晴游冠春。", 
      "清闲好，算东洲人物，难得如君。", 
      "华堂瑞气如云。", 
      "西风到帘帷才一分。", 
      "喜星桥鹊语，佳传依旧，缑山鹤舞，仙样翻新。", 
      "箫玉香中，烛花影里，听取捧觞低祝人。", 
      "千千岁，看功名事业，都在儿孙。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "月旦评中，有如公者，更谁与俦。", 
      "看纷纷仁意，春风和气，堂堂义事，砥柱中流。", 
      "已重物轻，身穷道泰，却占人间第一筹。", 
      "回头笑，彼纷纷名利，过影浮沤。", 
      "夷犹。", 
      "庭户清幽。", 
      "算此境神仙别一洲。", 
      "但烧香挂画，呼童扫地，对山揖水，共客登楼。", 
      "付与儿孙，只将方寸，此外无求百不忧。", 
      "宜多寿，自今开八帙，到八千秋。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "小枕屏儿，面儿素净，吾自爱之。", 
      "向春晴欲晓，低斜半展，夜寒如水，屈曲深围。", 
      "消得题诗，不须作画，潇洒风流未易涯。", 
      "人间世，但此身安处，是十分奇。", 
      "笑他富贵家儿。", 
      "这长物何为著意□。", 
      "便绮罗六扇，何如玉洁，丹青万状，都是钱痴。", 
      "假托伊来，遮阑便了，免得惊风侵梦时。", 
      "何须泥，要物常随我，不物之随。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "运在东南，温厚气锺，吾葺芷翁。", 
      "羡檠窗学问，迂斋正印，玉堂词翰，攻愧流风。", 
      "制胜枢庭，参谋政府，一片平心扶大中。", 
      "黄扉近，却翻然东顾，归宴方蓬。", 
      "潘舆日奉从容。", 
      "全胜□貂蝉趋汉宫。", 
      "如名山镇静，出云相望，大川蓄，有水皆宗。", 
      "吾道胚，诸贤命脉，阴受春风和气浓。", 
      "宜多寿，与瑶图同庆，绿竹歌公。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "吾竹窗兄，吾能评者，只将竹看。", 
      "是丹山佳气，胚腪军茂直，嵩溪润脉，滋养清坚。", 
      "雪虐霜凌，风饕雨恶，撼顿侵欺今几年。", 
      "元无损，这虚心实节，却自依然。", 
      "人间。", 
      "输此君贤。", 
      "可曾向红尘里著鞭。", 
      "称翩翩侣凤，舞依翡翠，昂昂雏鹤，立倚琅玕。", 
      "动处非情，静中自韵，全得生来潇洒天。", 
      "须长在，在月窗窗北，石涧东边。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "吾菊坡兄，细观花□，元来一般。", 
      "是鄮山佳气，胚腪长茂，鄞江润脉，滋养清妍。", 
      "移傍云霄，浓沾雨露，曾亚百花头上班。", 
      "谁知道，待芬香透了，收敛东边。", 
      "笑他红紫纷然。", 
      "算眼底何曾长久看。", 
      "这秋芳自韵，不争春艳，霜根难老，偏耐风寒。", 
      "占得清名，尊为寿客，晚节谁能如此全。", 
      "千千岁，把黄金正色，照映人间。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "玉麟堂上神仙，算来便合归廊庙。", 
      "天教且住，堂堂裘带，舒舒旗纛。", 
      "一笑谈中，遍江淮上，太平花草。", 
      "待金瓯揭了，黄扉坐处，祗依此、规模好。", 
      "恰似虹流节後，庆生申、佳期还到。", 
      "乾坤开泰，君臣相遇，机缘恁巧。", 
      "谁信苍生，举头凝望，锋车催召。", 
      "向芜湖，更有无言桃李，顾春风早。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "玉鳌头上蓬莱，十分好处饶松壑。", 
      "无边风月，阴阴乔木，重重华萼。", 
      "秋水门庭，淡交簪履，随宜斟酌。", 
      "向西风回首，双旌缥缈，从天下、招琴鹤。", 
      "是则阳春有脚。", 
      "被金华、洞天留著。", 
      "相传好语，新来初见，分明鼓角。", 
      "田里相安，裤襦歌了，却来持橐。", 
      "称年年，橘绿橙黄时节，与松乔约。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "云无心出岫。", 
      "游戏间、声名掀揭宇宙。", 
      "红尘事看透。", 
      "任高官惟有，鹤随诗瘦。", 
      "溪山如绣。", 
      "小轩亭、新话旧。", 
      "想时时，梦到家林，但未有归时候。", 
      "知否。", 
      "分明世界，多少经纶，莫轻回首。", 
      "平生抱负。", 
      "金銮殿，有新奏。", 
      "便相扶君相，从头做去，他又谁能出手。", 
      "看明年、此日传宣，赐酴酒。"
    ], 
    "rhythmic": "瑞鹤仙"
  }, 
  {
    "author": "陈著", 
    "paragraphs": [
      "碧油幢、一开藩後，便思量早归去。", 
      "工夫著紧新城好，风月万家笙鼓。", 
      "游宴处。", 
      "要管领春光，补种花无数。", 
      "何须更驻。", 
      "只画了潇湘，扁舟径发，挥手谢南楚。", 
      "江帆卸、撑入清溪绿树。", 
      "家山三两程路。", 
      "安排小马随猿鹤，勾引诗朋酒侣。", 
      "潇洒处。", 
      "是则是初心，只恐难留驻。", 
      "忙须著句。", 
      "把泉石烟霞，平章一遍，回首凤纶舞。"
    ], 
    "rhythmic": "摸鱼儿"
  }, 
  {
    "author": "陈著", 
    "paragraphs": [
      "冰肌玉骨，自清凉无汗。", 
      "云影翠山远。", 
      "颤金莲缓步，手托珠帘，风微透，扇底荷花香满。", 
      "归檐双飞燕，流盼消凝，微带羞红上娇面。", 
      "又还黄昏近，一片闲情，天涯去、云也遮阑不断。", 
      "回首处、沈思梦时曾，对十二屏山，怕拈秦阮。"
    ], 
    "rhythmic": "洞仙歌"
  }, 
  {
    "author": "陈著", 
    "paragraphs": [
      "冰肌玉骨，自清凉无汗，午梦醒来盼娇满。", 
      "扇轻拈又放，浅炷兰薰，微笑处、吹著烟丝散乱。", 
      "凉亭还独步，曾是凭阑，携手心盟指云汉。", 
      "碧云斜阳外，信有如今，音书杳、寸肠千转。", 
      "漫伫立、无言对荷花，看转眼秋风，翠移红换。"
    ], 
    "rhythmic": "洞仙歌"
  }, 
  {
    "author": "陈著", 
    "paragraphs": [
      "洛阳地脉，是谁人、缩到海涯天角。", 
      "绿树成阴芳雾底，得见当年台阁。", 
      "园杏贵客，海棠姬侍，拥入青油幕。", 
      "人间那有，风流天上标格。", 
      "如困如懒如羞，夜来应梦入，西瑶仙宅。", 
      "为你闲风轻过去，□□不教妨却。", 
      "娇不能行，笑还无语，惟把香狼藉。", 
      "花花听取，年年无负春约。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "轻衫短旆，几年来、游遍江南江北。", 
      "扰扰浮生争富贵，金碧楼台满目。", 
      "厦屋千间，夜床八尺，此理谁能烛。", 
      "翩然归去，家山是事都足。", 
      "笑指旧隐逍遥，分猿鹤地，云顶栽花竹。", 
      "乘兴生涯随处好，卜市心□新筑。", 
      "山色窥帘，杏阴依户，门外从尘俗。", 
      "朱颜雪鬓，清闲十二分福。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "暑天向晚，最相宜、一簇凉生新竹。", 
      "潇洒轩窗还此景，此景真非凡俗。", 
      "猿鹤相随，烟霞自在，与我交情熟。", 
      "人生如梦，个中堪把心卜。", 
      "休叹乌兔如飞，功名富贵，有分终须足。", 
      "不管他非非是是，不管他荣和辱。", 
      "净几明窗，残编断简，且恁闲劳碌。", 
      "流萤过去，文章如在吾目。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "紧头上立，问如何、犹向清溪盘礴。", 
      "应为春防须熟局，且借轻裘弹压。", 
      "野聚晴炊，烟波暖唱，尽出江南北。", 
      "从容归衮，三年功满棋柝。", 
      "真个福比南山，谁无富贵，无此团圞乐。", 
      "锦瑟瑶琴清对处，青紫诸郎参错。", 
      "楚楚孙枝，温温婿玉，帘幕欢声拍。", 
      "抠衣小子，寿公也趁龟鹤。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "落枕鸿声，龙山梦、蓦然惊觉。", 
      "还堪喜、木樨香底，鹊声翻晓。", 
      "弄雨未成霜意懒，望寒先怯山容老。", 
      "最难逢、无一点西风，惊乌帽。", 
      "竹叶酒，倾杯小。", 
      "橙齑，银盆好。", 
      "称良辰欢宴，及今年少。", 
      "须信从来黄菊寿，未应便放青霜恼。", 
      "但看花、日日是重阳，金尊倒。"
    ], 
    "rhythmic": "满江红"
  }, 
  {
    "author": "陈著", 
    "paragraphs": [
      "越水稽山，清明气、锺为人极。", 
      "缨早、□中学问，从头施设。", 
      "不受尘来霜壁立，常生意处春流活。", 
      "与世间、别是一规模，师夔契。", 
      "仙岛上，分风月。", 
      "苍梧下，怀冰雪。", 
      "更双亲犹是，朱颜时节。", 
      "熏业要从青鬓上，乾坤如许丹山折。", 
      "看凤衔、芝诏下层霄，朝金阙。"
    ], 
    "rhythmic": "满江红"
  }, 
  {
    "author": "陈著", 
    "paragraphs": [
      "修茂堂深，芳尘满、沈烟一朵。", 
      "帘半卷，好风催晓，晴光才破。", 
      "新润顿教萱草鬯，轻寒未放酴过。", 
      "称鱼轩、容与寿如山，群仙贺。", 
      "琴帏底，声调和。", 
      "庭阶下，儿孙大。", 
      "喜新来咿喔，又还添个。", 
      "总是人生如意处，休将时事关眉锁。", 
      "趁莺花、时节绮罗筵，年年作。"
    ], 
    "rhythmic": "满江红"
  }, 
  {
    "author": "陈著", 
    "paragraphs": [
      "风月堂中，画屏不动香猊吐。", 
      "珠翘环拥蕊宫仙，双鬓青如许。", 
      "相对童颜寿侣。", 
      "看庭前、绯袍拜舞。", 
      "十洲三岛，柳探春时，梅欺雪处。", 
      "甲子花周，自从今日重新数。", 
      "碧瑶杯重翠涛深，笑领飞琼语。", 
      "此去华筵喜聚。", 
      "听传宣、云间紫府。", 
      "万分如意，凤诏便蕃，香轩容与。"
    ], 
    "rhythmic": "烛影摇红"
  }, 
  {
    "author": "陈著", 
    "paragraphs": [
      "风骨最魁岸，宇宙更宽平。", 
      "□人皆道，天上南极寿星精。", 
      "随意後园花木，满眼家山松竹，尽可适平生。", 
      "门外底须问，好占菊轩清。", 
      "听乡评，义方训，莫如兄。", 
      "元方既玉就□，更要季方成。", 
      "不使尘劳顿挫，他日功名入手，当不负椿庭。", 
      "不见窦谏议，教子有馀荣。"
    ], 
    "rhythmic": "水调歌头"
  }, 
  {
    "author": "陈著", 
    "paragraphs": [
      "身到紫枢府，一蹴凤池间。", 
      "何妨到头富贵，却自恋家山。", 
      "多少名缰利锁，尘满霜髯雪鬓，役役不知还。", 
      "桃李竞春事，坡菊自清闲。", 
      "绿杨边，门径小，似僧关。", 
      "吟情饮兴相将，二十载优闲。", 
      "无限功名事业，分付儿孙纵靶，青镜尽朱颜。", 
      "一语劝公酒，天下达尊三。"
    ], 
    "rhythmic": "水调歌头"
  }, 
  {
    "author": "陈著", 
    "paragraphs": [
      "燕前莺底。", 
      "一日春犹在。", 
      "香雾晓，祥云霁。", 
      "烟交槐影重，风约花尘卸。", 
      "当此际。", 
      "桃源不是人间世。", 
      "彩袖环庭砌。", 
      "华裾纷珂佩。", 
      "欢声洽，童颜醉。", 
      "金丹功已到，绿发生须再。", 
      "箫鼓沸。", 
      "飞琼来祝千千岁。"
    ], 
    "rhythmic": "千秋岁"
  }, 
  {
    "author": "陈著", 
    "paragraphs": [
      "杏苑长春，椿姿耐老。", 
      "画堂琴幌融融调。", 
      "生涯分付宁馨儿，西园手种闲花草。", 
      "露浴明河，风浮素颢。", 
      "桂花著蕊今年早。", 
      "佳占端的在孙枝，明年寿席呕笑。"
    ], 
    "rhythmic": "踏莎行"
  }, 
  {
    "author": "陈著", 
    "paragraphs": [
      "云南锺秀，间生人望。", 
      "底事未成美况。", 
      "当知大器大成时，更莫叹、贤关难上。", 
      "前程分定，算来无妄。", 
      "命达时终不放。", 
      "且须寄语甲科人，断不下、一筹中榜。"
    ], 
    "rhythmic": "鹊桥仙"
  }, 
  {
    "author": "陈著", 
    "paragraphs": [
      "记得儿时识景年。", 
      "翕忽光阴，二十馀年。", 
      "梅边聚首又三年。", 
      "结得因缘。", 
      "五百来年。", 
      "把酒君前欲问年。", 
      "笑指松椿，当是同年。", 
      "愿从今後八千年。", 
      "长似今年。", 
      "长似今年。"
    ], 
    "rhythmic": "一翦梅"
  }, 
  {
    "author": "陈著", 
    "paragraphs": [
      "筑垒愁城书一纸。", 
      "雁雁儿将不起。", 
      "好去西风里。", 
      "到家分付眉颦底。", 
      "落日阑干羞独倚。", 
      "十里江山万里。", 
      "容易成憔悴。", 
      "惟归来是归来是。"
    ], 
    "rhythmic": "惜分飞"
  }, 
  {
    "author": "陈著", 
    "paragraphs": [
      "宝瑟屏金深深处，斑衣箫玉香中。", 
      "人生二美古难逢。", 
      "杏苑今朝喜共。", 
      "一霎豆花新雨，半帘梧叶清风。", 
      "年年此景绿尊同。", 
      "笑指南山称颂。"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "箫玉和鸣云里，彩衣娱舞风前。", 
      "好从龟鹤问长年。", 
      "看取蟠桃结遍。", 
      "事业都随今定，儿孙也靠心传。", 
      "隐耕窗下腹便便。", 
      "相去神仙不远。"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "当此朱炎火日，恨无玉骨冰肌。", 
      "问来思欲动凉。", 
      "宝荷君相遗。", 
      "如铁又添颜甲，报琼难续声诗。", 
      "愿言长在奉扬时。", 
      "似恁团到底。"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "松是交朋竹是邻。", 
      "横枝临水瘦，月黄昏。", 
      "冲寒香入岭头云。", 
      "清到底，人共一般清。", 
      "好句更无痕。", 
      "门前无俗客，不须扃。", 
      "暂将骚致答花神。", 
      "从此去，题动玉堂春。"
    ], 
    "rhythmic": "小重山"
  }, 
  {
    "author": "陈著", 
    "paragraphs": [
      "淡淡新妆，盈盈娇态，谁道荷花。", 
      "料想香肌，不禁畏日，翠盖儿遮。", 
      "我来胜赏高歌。", 
      "故敛著、芳心为何。", 
      "莫是伊花，恨余来晚，欲媚晨霞。"
    ], 
    "rhythmic": "柳梢青"
  }, 
  {
    "author": "陈著", 
    "paragraphs": [
      "缥缈瑶城。", 
      "客情春小，本分寒轻。", 
      "霞佩云裾，步联西母，笑倚飞琼。", 
      "那堪四美都并。", 
      "喜气与、祥云共生。", 
      "自在风流，融融箫玉，楚楚兰馨。"
    ], 
    "rhythmic": "柳梢青"
  }, 
  {
    "author": "陈著", 
    "paragraphs": [
      "江寒雁咽。", 
      "短棹还催发。", 
      "曾是玉堂仙伯，相别处、满篷雪。", 
      "此别。", 
      "那堪说。", 
      "溯风空泪血。", 
      "惟有梅花依旧，香不断、夜来月。"
    ], 
    "rhythmic": "霜天晓角"
  }, 
  {
    "author": "陈著", 
    "paragraphs": [
      "一自梦卢头，应学乘裴蹇。", 
      "元是都门向上人，大用何嫌晚。", 
      "三岁事非遥，三捷功非远。", 
      "管取微生共此荣，联步云程稳。"
    ], 
    "rhythmic": "卜算子"
  }, 
  {
    "author": "陈著", 
    "paragraphs": [
      "雨逗一分寒，未放晴光透。", 
      "绮席春风十分，畅饮长春酒。", 
      "花气渐薰帘，佳致归诗手。", 
      "的是诗中陆地仙，左挹浮丘袖。"
    ], 
    "rhythmic": "卜算子"
  }, 
  {
    "author": "陈著", 
    "paragraphs": [
      "风急雁声高，露冷蛩吟切。", 
      "枕剩衾寒不耐烦，长是伤离别。", 
      "望得眼儿穿，巴得心头热。", 
      "且喜重阳节又来，黄菊花先发。"
    ], 
    "rhythmic": "卜算子"
  }, 
  {
    "author": "陈著", 
    "paragraphs": [
      "浮萍踪迹。", 
      "又作南东□□客。", 
      "不奈秋阳。", 
      "一似朱明赫赫光。", 
      "惊雷叱雨。", 
      "料是阿香怜逆旅。", 
      "好个凉天。", 
      "称我前程步步便。"
    ], 
    "rhythmic": "减字木兰花"
  }, 
  {
    "author": "陈著", 
    "paragraphs": [
      "夜帆初上。", 
      "准拟今朝过越上。", 
      "及到今朝。", 
      "却被西风挫一潮。", 
      "丈亭一处。", 
      "要得纵观赢得住。", 
      "行止皆天。", 
      "谁道人生客路难。"
    ], 
    "rhythmic": "减字木兰花"
  }, 
  {
    "author": "陈著", 
    "paragraphs": [
      "家在明山南住。", 
      "身在明山西路。", 
      "回首碧云端，自笑不如飞鹜。", 
      "飞去。", 
      "飞去。", 
      "飞入明山深处。"
    ], 
    "rhythmic": "如梦令"
  }, 
  {
    "author": "陈著", 
    "paragraphs": [
      "晚泊江湾平处。", 
      "楚楚苹花自舞。", 
      "风翦雨丝轻，江上潮生船去。", 
      "看取。", 
      "看取。", 
      "湿橹不惊鸥鹭。"
    ], 
    "rhythmic": "如梦令"
  }, 
  {
    "author": "陈著", 
    "paragraphs": [
      "花影乱，晓窗明。", 
      "莺弄春笙柳外声。", 
      "和梦卷帘飞絮入，牡丹无语正盈盈。"
    ], 
    "rhythmic": "捣练子"
  }, 
  {
    "author": "陈著", 
    "paragraphs": [
      "看了山中薜荔衣。", 
      "手将安石种分移。", 
      "花鲜绚日猩红妒，叶密乘风翠羽飞。", 
      "新结子，绿垂枝。", 
      "老来眼底转多宜。", 
      "牙齿不入甜时样，醋醋何妨荐酒卮。"
    ], 
    "rhythmic": "鹧鸪天"
  }, 
  {
    "author": "陈著", 
    "paragraphs": [
      "翠云弄晓，芰荷香、微透凉帘箔。", 
      "彩袂蹁跹欢舞处，勾引衔桃双鹤。", 
      "骤马风前，奔鲸浪里，独有壶天乐。", 
      "如何不醉，放教杯量宽著。", 
      "消得寿八千春，百分才一，更童颜如渥。", 
      "听取飞琼含笑道，堪学孩儿书额。", 
      "令骖凫，瑶仙跨凤，喜聚家人醵。", 
      "心香遥上，也随风过蓬弱。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "竹洲西、有人如玉，南柯一觉归早。", 
      "青山绿水亭轩旧，犹有未荒花草。", 
      "谁信道。", 
      "又自爱湖光，买屋三间小。", 
      "都无长好。", 
      "但凤跃雄文，蝇书小楷，转老转奇妙。", 
      "人间世，如许年高是少。", 
      "浮生惟有闲好。", 
      "回头翻讶磻溪叟，轻把一丝抛了。", 
      "凉新到。", 
      "记当日天香，露浴如今老。", 
      "瑶卮寿晓。", 
      "称酒到眉间，醺醺醉也，儿女满前笑。"
    ], 
    "rhythmic": "摸鱼儿"
  }, 
  {
    "author": "陈著", 
    "paragraphs": [
      "翔凤阑干，啼鹃院宇，相逢似梦才醒。", 
      "谁道无情，飞红舞翠欢迎。", 
      "青春绿发花前饮，醉自歌、记那时曾。", 
      "到如今，心事凄凉，怕说芳盟。", 
      "追思艮岳归来後，稳依山护得，雨翮风翎。", 
      "燕燕莺莺，从他巧舌饶声。", 
      "翩翩一种天然艳，笑向人、不与春争。", 
      "羡花花，好岁寒交，有卧云亭。"
    ], 
    "rhythmic": "庆春泽"
  }, 
  {
    "author": "陈著", 
    "paragraphs": [
      "春困时光，风流昨梦，逢花便自醒醒。", 
      "回首宣和，宫莺掖燕相迎。", 
      "归来只恋春山好，到上林、枉是亲曾。", 
      "又谁知，自有蟠松，相与论盟。", 
      "阑干可是妨飞去，怕惊尘却，翠羽红翎。", 
      "舞态亭亭，浑疑暗折韶声。", 
      "人眼处还看破，道凤来、难与真争。", 
      "醉扶归，但见啼鹃，怨夕阳亭。"
    ], 
    "rhythmic": "庆春泽"
  }, 
  {
    "author": "陈著", 
    "paragraphs": [
      "蓬莱风月神仙，却来平地为霖雨。", 
      "乾坤清了，如今多是，退行一步。", 
      "寸寸归心，轻轩娱侍，竹溪花圃。", 
      "奈君王眷眷，苍生恋恋，那肯放、钱塘渡。", 
      "天也知公此意，问升平、要抽身去。", 
      "把些夏潦，和些秋哨，轻轻缀住。", 
      "一转移来，元勋力量，他谁堪付。", 
      "待汾阳、了却中书，别又商量出处。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "鱼轩富贵人间少。", 
      "那堪更、有子雍容廊庙。", 
      "衮绣当斑衣，转色难心小。", 
      "手把乾坤重整顿，略□□、微生一笑。", 
      "分晓。", 
      "是慈闱心事，如今著到。", 
      "帘幕早是寒生，又橙黄近也，菊花香了。", 
      "已劝九霞觞，春意浓於酒。", 
      "玉带金鱼欢舞处，更捷骑、红尘峡□。", 
      "知否。", 
      "这花添锦上，年年重九。"
    ], 
    "rhythmic": "真珠帘"
  }, 
  {
    "author": "陈著", 
    "paragraphs": [
      "著林仙叟，梦境炊得，才香还觉。", 
      "回首渺，觚棱何处，云与商量浮计小。", 
      "矮矮屋、半弓来闲地，也著三花两草。", 
      "沸眼底、鞭风笠雨，不满茶边一笑。", 
      "寿骨奇耸神清峭。", 
      "散人装、游戏尘表。", 
      "帘昼永、长留雅伴，吟唾宽飞潇洒料。", 
      "最好是、瑟和琴同调，眉里相看耐老。", 
      "更绿草、孙枝可意，谱得家传较早。", 
      "争指画额儿儿，欢祝处、荷薰吹晓。", 
      "记兰汤初试，当日风光又到。", 
      "拚醵饮、任金尊倒。", 
      "醉把羲娥傲。", 
      "算万事、都是空花，雪柏霜松镇好。"
    ], 
    "rhythmic": "宝鼎现"
  }, 
  {
    "author": "陈著", 
    "paragraphs": [
      "问今何日，旧也曾尾，东风鹓鹭。", 
      "回首念，家山桃李，归去来兮闻早赋。", 
      "梦境里、尽何妨疏散，时趁莺晴信步。", 
      "是则是、清闲自好，一点心犹怀古。", 
      "记得平世痴儿女。", 
      "自灯宵、游了三五。", 
      "还次第、湖边去也，寒食清明炊未住。", 
      "是处处、是丹青图画，随意狂歌醉舞。", 
      "奈蓦被、烟花浪手，一掷残阳孤注。", 
      "须信乐极悲来，谁道是、曾歌琼树。", 
      "夕阳亭遗涴，翻得江涛似许。", 
      "忍望著、□天津路。", 
      "最是鹃啼苦。", 
      "算世事、消把春看，还有落花飞絮。"
    ], 
    "rhythmic": "宝鼎现"
  }, 
  {
    "author": "陈著", 
    "paragraphs": [
      "如梅在壑清标格。", 
      "襟怀好、又是融融春拍。", 
      "鸳梦早惊飞，惯一窗岑寂。", 
      "谱曲裁诗心自在，任雪月、风花需索。", 
      "奇特。", 
      "问生涯却道，浮云如得。", 
      "回首门外黄尘，算何如、稳占溪光山色。", 
      "八百岁为期，却十分才一。", 
      "弟自高歌儿自舞，簇小小、榴花筵席。", 
      "真率。", 
      "镇无妨欢醉，年年今日。"
    ], 
    "rhythmic": "真珠帘"
  }, 
  {
    "author": "陈著", 
    "paragraphs": [
      "青云玉树南薰扇。", 
      "京华地、别是潇湘图展。", 
      "茉莉芰荷香，拍满笙箫院。", 
      "雪藕盈盈歌袅处，早已带、秋声凄怨。", 
      "堪叹。", 
      "把时光轻靠，冰山一片。", 
      "从古幻境如轮，问铜驼、应是多番曾见。", 
      "谁把笛吹凉，总是腔新换。", 
      "水枕风船空入梦，但极目、波流云远。", 
      "消黯。", 
      "更华林蝉咽，系人肠断。"
    ], 
    "rhythmic": "真珠帘"
  }, 
  {
    "author": "陈著", 
    "paragraphs": [
      "闲居是念随云散。", 
      "琴帘底、却自平生心满。", 
      "百二十年期，笑道今才半。", 
      "一味齑盐清得瘦，婉娩似、梅花香晚。", 
      "相伴。", 
      "老霜松宁耐，溪山寒惯。", 
      "探借十日前春，小杯盘、也做寿筵模范。", 
      "绕膝舞斑衣，有酒从他劝。", 
      "但任真来浑是处，梦不到、笙歌瑶燕。", 
      "双健。", 
      "任旁人播尽，风流眉案。"
    ], 
    "rhythmic": "真珠帘"
  }, 
  {
    "author": "陈著", 
    "paragraphs": [
      "眼底时光，奈老来、如何奈得秋何。", 
      "黄叶最多情，天分付、凉意一声先做。", 
      "是处著露莎蛩，也酸吟相和。", 
      "新雁想，飞到故都徘徊，未忍轻过。", 
      "往事是堪唾。", 
      "红枣信、烽折尽任他。", 
      "湖山桂香自好，笙歌舫、沈沈醉也谁拖。", 
      "可怜瘦月凄凉，把兴亡看破。", 
      "如今□，但留下满城□，西风悲些。"
    ], 
    "rhythmic": "金盏子"
  }, 
  {
    "author": "陈著", 
    "paragraphs": [
      "故都冬亦好。", 
      "风光可是，人间曾有。", 
      "问雪楼台，肉阵不教寒透。", 
      "妙手搀春弄巧，唤得应、千花如绣。", 
      "灯市酒。", 
      "笙歌镇似，元宵时候。", 
      "见说是事都新，但破冻潮声，去来依旧。", 
      "老梦无情，不到六桥风柳。", 
      "回首孤山好景，倩人问、梅花安否。", 
      "应自瘦。", 
      "雪霜可能僝僽。"
    ], 
    "rhythmic": "玉漏迟"
  }, 
  {
    "author": "陈著", 
    "paragraphs": [
      "天盖西倾，地轴东翻，两年以来。", 
      "那关中形势，已归勃勃，江南人马，都是回回。", 
      "咄咄书空，栖栖问路，岁晚山空风雪催。", 
      "如何得，与浑家踏遍，雪顶岩隈。", 
      "谁知有客敲推。", 
      "把世变心烦都说开。", 
      "道严霜不杀，不成葭苇，冱寒惯耐，方是松梅。", 
      "万事过前，一场梦里，分付茅柴三两杯。", 
      "犹痴望，有太平时节，游戏春台。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "旗盖运迁，衣冠事乖，岂非命来。", 
      "自黄粱枕觉，分明看破，翠蓬舟近，及早抽回。", 
      "谁料山深，也同鼎沸，步步危机忙里催。", 
      "愁无奈，过青山万叠，碧水千隈。", 
      "此愁何计能推。", 
      "算何日天教眉锁开。", 
      "记六桥花舫，晴边访柳，孤山草酌，雪後评梅。", 
      "回首西湖，伤心前事，覆水如何收上杯。", 
      "东风好，问如今吹入，谁处楼台。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈著", 
    "paragraphs": [
      "人生功名，在醉梦中，早须掉头。", 
      "自南宫一券，尘泥偶脱，前程双毂，日月如流。", 
      "蕙帐真盟，菜羹馀味，江上归舟谁得留。", 
      "谁知道，有邵平瓜圃，何日封侯。", 
      "天天又不人由。", 
      "奈危世山林也有忧。", 
      "况青岗不助，晋家风鹤，黑云直卷，吴分星牛。", 
      "分寸残生，万千魔障，他事如今都罢休。", 
      "关心处，是离离禾黍，故国宗周。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "无价韶华，一笑相酬，青钱似苔。", 
      "奈东风轻劣，催红雨去，西园次第，放绿阴回。", 
      "老後时光，眉间心事，恰似怕酸人著梅。", 
      "须知道，有谁能百岁，日日开怀。", 
      "从教世变轮推。", 
      "也莫问人间春去来。", 
      "看渊明归了，有形谁役，少陵醉里，无闷堪排。", 
      "贫贼何妨，风流自别，不是沈沈浊世杯。", 
      "层霄上，与大鹏盘礴，下视浮埃。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "人生几何，如何不自，珍重此生。", 
      "向蠹残字上，甘心抛掷，蜗尖争处，著意丁宁。", 
      "箭过时光，剑炊世界，谁带经锄谁笔耕。", 
      "分明似，满一锅汤沸，无处清□。", 
      "输兄。", 
      "练得闲成。", 
      "□无辱无忧惧惊。", 
      "但菜羹粝饭，不求他味，芒鞋竹杖，足畅幽情。", 
      "八十年来，万千看破，胸次春风秋月明。", 
      "梅花帐，称困眠醒起，无打门声。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "信书成痴，捱到如今，无生可谋。", 
      "奈浑家梦饭，谷难虚贷，长年断肉，菜亦悭搜。", 
      "风雨潇潇，江山落落，死又还生春复秋。", 
      "八十岁，是这般多活，堪吊堪羞。", 
      "休休。", 
      "盍自回头。", 
      "要铁汉须从穷处求。", 
      "那袁安闭户，恬然僵卧，少陵任妇，长是贫愁。", 
      "一等清风，千年佳话，蚁蚋看他金谷楼。", 
      "是是是，笑出门天阔，一片云浮。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "好花天也多悭，放迟留做残春主。", 
      "丰肌弱骨，晴娇无奈，新妆相妒。", 
      "翠幕高张，玉阑低护，怕惊风雨。", 
      "记年时、多少诗朋酒伴，逢花醉、簪花舞。", 
      "那料无情光景，到如今、水流云去。", 
      "残枝剩叶，依依如梦，不堪相觑。", 
      "心事谁知，杜鹃饶舌，自能分诉。", 
      "日西斜，烟草凄凄，望断洛阳何处。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "百花开遍园林，又春归也谁为主。", 
      "深黄浅紫，娇红腻白，他谁能妒。", 
      "似不胜情，醉归花月，梦回云雨。", 
      "又丰肌、恰被东风摇动，盈盈底、霓裳舞。", 
      "世事纷纷无据。", 
      "与杨花、飞来飞去。", 
      "当年斗大，知他多少，蜂窥蝶觑。", 
      "金谷春移，玉华人散，此愁难诉。", 
      "漫寻思，承诏沈香亭上，倚阑干处。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "杜鹃啼正忙时，半风半雨春悭霁。", 
      "酴醾未过，樱甜初熟，梅酸微试。", 
      "一种红芳，九苞真色，舞窗翻砌。", 
      "自仙樊去後，无人题凤，阑干外、成孤媚。", 
      "谁信阳春妙手，锦云机、新番裁制。", 
      "东君冷看，如何描摸，天然艳美。", 
      "浑欲乘风，又如羞日，做双飞体。", 
      "伫骖鸾，称得花前弄玉，与吟箫婿。"
    ], 
    "rhythmic": "水龙吟"
  }, 
  {
    "author": "陈著", 
    "paragraphs": [
      "对南山翠峭。", 
      "几百年、银青门第转好。", 
      "梅花弄春小。", 
      "向重帘暖处，华筵开早。", 
      "斑衣簇绕。", 
      "舞香云、哄堂颂祷。", 
      "稳生涯、都自心田，自有老天堪靠。", 
      "应道。", 
      "□□□□，乐事难逢，可轻过了。", 
      "鲈肥蟹健，桑落酒、酿来妙。", 
      "称瑶卮争劝，襟怀宽放，一点尘嚣不到。", 
      "但从今、家庆年年，醉乡里笑。"
    ], 
    "rhythmic": "瑞鹤仙"
  }, 
  {
    "author": "陈著", 
    "paragraphs": [
      "清溪带竹，竹外山光抱。", 
      "新筑浑如图画了。", 
      "称闲心、管领昨夜天风，吹送□，端的琅音恰到。", 
      "谁知青云上，鸾凤翱翔，曾把功名试多少。", 
      "到如今梦觉，佩著飞霞，浑家问、玉芝瑶草。", 
      "试冷看、重门外如何，恁得似，壶中羽衣尘表。"
    ], 
    "rhythmic": "洞仙歌"
  }, 
  {
    "author": "陈著", 
    "paragraphs": [
      "北马飞江过。", 
      "画图中、花城柳郭，万摧千挫。", 
      "羌管直惊猿鹤梦，愁得千山翠锁。", 
      "有多少、风餐雨卧。", 
      "回首西湖空溅泪，醉沈沈、轻掷金瓯破。", 
      "平地浪，如何亸。", 
      "君家志气从来大。", 
      "舞蓝袍、牵丝幕外，肯饶他个。", 
      "谁料腥埃妨阔步，孤瘦依然故我。", 
      "待天有情时须可。", 
      "且占雪溪清绝处，看精神、全是梅花做。", 
      "嫌暖饱，耐寒饿。"
    ], 
    "rhythmic": "贺新郎", 
    "tags": [
      "西湖"
    ]
  }, 
  {
    "author": "陈著", 
    "paragraphs": [
      "晓村深处，记当年、轻被东风吹别。", 
      "重得相看春雨屋，心事从头细说。", 
      "深院灯寒，流苏帐暖，曾梦梅花月。", 
      "如今何在，消凝分付啼鴂。", 
      "亭馆飞入腥烟，残香惟有，数朵酴醾雪。", 
      "旧燕寻巢来又去，也觉双飞声咽。", 
      "泛梗生涯，空花世界，且做杯中活。", 
      "可人兰玉，风光还有时节。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "百年光景，算山中、多占人间分数。", 
      "一片清风梅是主，弹压粗花俗树。", 
      "小小鱼池，深深莺谷，曲曲香云路。", 
      "堪诗堪画，是天分付闲处。", 
      "闻要跨鹤西游，家林自好，且何妨留驻。", 
      "趁取酴醾新煮酒，烧笋煎花为具。", 
      "万事皆空，千金一刻，底用闲愁苦。", 
      "无情杜宇，笑他催我归去。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "雨帘高卷，见榴花、应怪风流人老。", 
      "是则年年佳节在，无奈闲心悄悄。", 
      "巧扇风轻，香罗雪湿，梦里曾看了。", 
      "如今溪上，欢盟分付年少。", 
      "偏是眉好相宜，呼儿扶著，把菖蒲迎笑。", 
      "说道浮生饶百岁，能有时光多少。", 
      "幸自清贫，何妨乐趣，谱入瑶琴调。", 
      "杯杯酒满，这般滋味谁晓。"
    ], 
    "rhythmic": "念奴娇"
  }, 
  {
    "author": "陈著", 
    "paragraphs": [
      "障暑稠阴，梳凉细缕，□□□□□□。", 
      "露腋玲珑，多少闹中幽趣。", 
      "断又续、可是无情，□相送、短长亭路。", 
      "记春风、曾著莺啼，便娇那得袅如许。", 
      "知音人自暗省，凝睇青云影里，黄昏犹伫。", 
      "一部笙𥱧，消得翠腰供舞。", 
      "堪对景、翻入新妆，鬓影低、衬教眉妩。", 
      "试回头、旧日章台，怕听声咽处。"
    ], 
    "rhythmic": "绮罗香"
  }, 
  {
    "author": "陈著", 
    "paragraphs": [
      "袅入风腔，清含露脉，声在丝丝烟碧。", 
      "破暑吹凉，天付弄娇双腋。", 
      "似恋恋、舞翠纤腰，断还续、忍相离拆。", 
      "最欢时、微雨初晴，夕阳犹湿淡云隔。", 
      "新来多少怆感，心怕无情过马，攀条惊著。", 
      "梦里妆台，休说听来曾昨。", 
      "凝伫漫、番节笙音，暗自将、玉阑轻拍。", 
      "问谁能、唤起陶潜，醉翁同赋却。"
    ], 
    "rhythmic": "绮罗香"
  }, 
  {
    "author": "陈著", 
    "paragraphs": [
      "霁晓楼台，斜阳渡口，凉腋新声初到。", 
      "占断清阴，随意自成宫调。", 
      "看取次、颤引薰风，想无奈、露餐清饱。", 
      "有时如、柔袅𥱧丝，忽如笙咽转娇妙。", 
      "谁知忧怨极处，轻把宫妆蜕了，飞吟枝杪。", 
      "耳畔如今，凄感又添多少。", 
      "愁绪正、萦绕妆台，怎更禁、被他相恼。", 
      "送残音、立尽黄昏，月明深院悄。"
    ], 
    "rhythmic": "绮罗香"
  }, 
  {
    "author": "陈著", 
    "paragraphs": [
      "梦里京华，忽听得、庭花遗曲。", 
      "到醒来、愁满东风山屋。", 
      "春事已非空结绮，晓班无分随群玉。", 
      "想天涯、沦落杜秋娘，攒眉绿。", 
      "谁能顾，荒芜菊。", 
      "谁能问，平安竹。", 
      "任时光流转，都成虚辱。", 
      "无可奈何天地隘，只饶走得溪山足。", 
      "但逢人、相问麦青青，何时熟。"
    ], 
    "rhythmic": "满江红"
  }, 
  {
    "author": "陈著", 
    "paragraphs": [
      "吾菊山翁，鹤骖来自蓬云界。", 
      "平铺心地有天知，楚楚生兰茝。", 
      "膝下青衫舞拜。", 
      "更参差、斑衣戏队。", 
      "清闲无事，门外从他，惊尘飞隘。", 
      "寿八千年，百分才一朱颜耐。", 
      "何妨长主翠嵩春，酒约诗盟在。", 
      "家庆堂前欢会。", 
      "领霞卮、醺红浅带。", 
      "是人说道，真吕先生，风流潇洒。"
    ], 
    "rhythmic": "烛影摇红"
  }, 
  {
    "author": "陈著", 
    "paragraphs": [
      "潇洒琴帘，月灯归後新谐好。", 
      "青云香里共清风，消得金花诰。", 
      "争奈天颠地倒。", 
      "好光阴、都惊散了。", 
      "更听人说，七七年时，多多烦恼。", 
      "捱到如今，信知空挂闲怀抱。", 
      "天於负处最饶人，颦也翻成笑。", 
      "牢闭柴门自好。", 
      "对梅花、杯盘草草。", 
      "满前儿女，耐後夫妻，齑盐偕老。"
    ], 
    "rhythmic": "烛影摇红"
  }, 
  {
    "author": "陈著", 
    "paragraphs": [
      "双杏堂深，山明水秀潆洄著。", 
      "稳铺心事做平生，不买颦眉错。", 
      "是则苍髯白发。", 
      "笑微微、朱颜自渥。", 
      "一团春意，半隐风流，他谁能学。", 
      "六十年华，又从今起新花甲。", 
      "葵榴初艳芰荷香，争赴开筵约。", 
      "家庆真堪恣乐。", 
      "碧瑶杯、须拚满酌。", 
      "瑟琴声里，弟劝兄酬，儿歌孙拍。"
    ], 
    "rhythmic": "烛影摇红"
  }, 
  {
    "author": "陈著", 
    "paragraphs": [
      "珍丛凤舞，曾是宣和，春风送归禁幄。", 
      "翠浅红深，婉娩步空金落。", 
      "腥尘未飞动处，是先知、早辞华萼。", 
      "好在□，四并难多少，怨怀无托。", 
      "猛拍阑干谁会，浮世事、悠悠白云黄鹤。", 
      "有酒当花，休得是今非昨。", 
      "花犹百年宁耐，算人生、能几欢乐。", 
      "又忽忽，醉梦里、春去不觉。"
    ], 
    "rhythmic": "声声慢"
  }, 
  {
    "author": "陈著", 
    "paragraphs": [
      "小盆池，新压藕，翠盖已擎雨。", 
      "巧弄红妆，明艳便能许。", 
      "自怜华发萧萧，风流无分，醉时眼、何妨偷觑。", 
      "黯然伫。", 
      "回首今是何时，逢花笑还语。", 
      "梦里西湖，双落泪如缕。", 
      "斜阳十里烟芜，六桥风浪，有谁掉、采莲舟去。"
    ], 
    "rhythmic": "祝英台近", 
    "tags": [
      "西湖"
    ]
  }, 
  {
    "author": "陈著", 
    "paragraphs": [
      "中秋佳月最端圆。", 
      "老痴顽。", 
      "见多番。", 
      "杯酒相延，今夕不应悭。", 
      "残雨如何妨乐事，声淅淅，点斑斑。", 
      "天应有意故遮阑。", 
      "拍人间。", 
      "等闲看。", 
      "好处时光，须用著些难。", 
      "直待黄昏风卷霁，金滟滟，玉团团。"
    ], 
    "rhythmic": "江城子"
  }, 
  {
    "author": "陈著", 
    "paragraphs": [
      "人生难满百年心。", 
      "得分阴。", 
      "胜千金。", 
      "吹帽风流，时节又相寻。", 
      "回首赐萸休说梦，真率具，自山林。", 
      "逢迎一笑且开襟。", 
      "酒频斟。", 
      "量犹禁。", 
      "相劝相期，长健似如今。", 
      "醉也从他儿女手，争把菊，满头簪。"
    ], 
    "rhythmic": "江城子"
  }, 
  {
    "author": "陈著", 
    "paragraphs": [
      "纷纷都说会双星。", 
      "鹊桥成。", 
      "凤骖迎。", 
      "风雨凄凉，何故锁苍冥。", 
      "儿女空愁谁解意，须道我，试来听。", 
      "人间天上不同情。", 
      "最无凭。", 
      "是柔盟。", 
      "应怪痴人，虚妄做浮生。", 
      "正值楼台多簇燕，教没兴，不开晴。"
    ], 
    "rhythmic": "江城子"
  }, 
  {
    "author": "陈著", 
    "paragraphs": [
      "笼街弹压上元灯。", 
      "满瑶城。", 
      "簇珠星。", 
      "老矣如今，谁记旧来曾。", 
      "眼底相逢惟有月，空对面，若为情。", 
      "残生消不尽齑茎。", 
      "瘦棱棱。", 
      "困腾腾。", 
      "扶起眉间，杯酒酹寒檠。", 
      "也为风光陪一笑，心下事，梦中惊。"
    ], 
    "rhythmic": "江城子"
  }, 
  {
    "author": "陈著", 
    "paragraphs": [
      "年年端午又今朝。", 
      "鬓萧萧。", 
      "思摇摇。", 
      "应是南风，湘浦正波涛。", 
      "千古独醒魂在否，无处问，有谁招。", 
      "何人帘幕倚兰皋。", 
      "看飞桡。", 
      "夺高标。", 
      "饶把笙歌，供笑醉陶陶。", 
      "孤坐小窗香一篆，弦绿绮，鼓离骚。"
    ], 
    "rhythmic": "江城子"
  }, 
  {
    "author": "陈著", 
    "paragraphs": [
      "钱塘江上潮来去。", 
      "花落花开六桥路。", 
      "三竺三茅钟晓暮。", 
      "当年梦境，如今故国，不忍回头处。", 
      "他谁做得愁如许。", 
      "平地波涛挟风雨。", 
      "往事凄凄都有据。", 
      "月堂笑里，夕亭话後，自是无人悟。"
    ], 
    "rhythmic": "青玉案", 
    "tags": [
      "钱塘江"
    ]
  }, 
  {
    "author": "陈著", 
    "paragraphs": [
      "青山流水迢迢去。", 
      "总是东风往回路。", 
      "送得春来春又暮。", 
      "莺如何诉。", 
      "燕如何语。", 
      "只有春知处。", 
      "时光渐渐春如许。", 
      "何用怜春怕红雨。", 
      "到处空飞无实据。", 
      "花开也好，花飞也好，此意须双悟。"
    ], 
    "rhythmic": "青玉案"
  }, 
  {
    "author": "陈著", 
    "paragraphs": [
      "浪麦风微花雾扫。", 
      "痕沙水浅溪桥小。", 
      "属玉双双飞杳杳。", 
      "山宽绕。", 
      "新晴绣得春分晓。", 
      "独立无言心事渺。", 
      "曾将宇宙思量了。", 
      "世变何涯人已老。", 
      "休烦恼。", 
      "林泉况味终须好。"
    ], 
    "rhythmic": "渔家傲"
  }, 
  {
    "author": "陈著", 
    "paragraphs": [
      "山弄夕辉眉淡扫。", 
      "溪分新水支流小。", 
      "醉梦风光凝望杳。", 
      "云树绕。", 
      "杜鹃怨处谁能晓。", 
      "浮世悠悠波渺渺。", 
      "蜗争何事何时了。", 
      "天为无情方不老。", 
      "休苦恼。", 
      "随缘诗酒清闲好。"
    ], 
    "rhythmic": "渔家傲"
  }, 
  {
    "author": "陈著", 
    "paragraphs": [
      "豆雨空晴，桂花风静。", 
      "碧虚飞上圆明镜。", 
      "谁能唤起秃翁吟，祗应笑得嫦娥醒。", 
      "可奈良宵，不堪残境。", 
      "强拚一醉偷光景。", 
      "夜凉渐搅雪霜心，昏眵犹认山河影。"
    ], 
    "rhythmic": "踏莎行"
  }, 
  {
    "author": "陈著", 
    "paragraphs": [
      "残梦腾腾。", 
      "好鸟一声呼醒。", 
      "小窗明、萧萧鬓影。", 
      "当年头上，惯曾簪幡胜。", 
      "到如今、有谁怀省。", 
      "东风著面，却自依然相认。", 
      "哄痴儿、声弄景。", 
      "盘蔬杯酒，强教人欢领。", 
      "也微酣、带些春兴。"
    ], 
    "rhythmic": "卖花声"
  }, 
  {
    "author": "陈著", 
    "paragraphs": [
      "兄年八十，弟今年几，亦是七旬有九。", 
      "人生取数已为多，更休问、前程无有。", 
      "家贫是苦，算来又好，见得平生操守。", 
      "杯茶盏水也风流，莫负了、桂时菊候。"
    ], 
    "rhythmic": "鹊桥仙"
  }, 
  {
    "author": "陈著", 
    "paragraphs": [
      "世变无情风挟雨。", 
      "长夜漫漫，何日开晴午。", 
      "白发萧疏惊岁序。", 
      "儿嬉漫说重重午。", 
      "粒啄偷生如搏黍。", 
      "过计何须，负郭多南亩。", 
      "曾著宫衣沾雨露。", 
      "如今掩袂悲湘浦。"
    ], 
    "rhythmic": "蝶恋花"
  }, 
  {
    "author": "陈著", 
    "paragraphs": [
      "故园处处都荒雨。", 
      "寂寞蜗书户。", 
      "人间春事杏桃花。", 
      "独有诗人依旧、菊为家。", 
      "老来犹解高叉手。", 
      "遥上花前寿。", 
      "华颠无分插花枝。", 
      "乞取霜根风月、送将归。"
    ], 
    "rhythmic": "虞美人"
  }, 
  {
    "author": "陈著", 
    "paragraphs": [
      "有约泛溪篷。", 
      "游画图中。", 
      "沙鸥引入翠重重。", 
      "认取抱琴人住处，水浅山浓。", 
      "一笑两衰翁。", 
      "莫惜从容。", 
      "瓮醅灰芋雪泥菘。", 
      "直到梅花飞过也，桃李春风。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "记得去年时。", 
      "采菊东篱。", 
      "眉间一笑捧花枝。", 
      "说道愿如花不老，交劝双卮。", 
      "又是菊花期。", 
      "客况谁知。", 
      "便无风雨也凄凄。", 
      "白发夫妻时节酒，堪几参差。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "窗影弄晴红。", 
      "欢笑成丛。", 
      "一声春困到衰翁。", 
      "回首太平儿戏事，雨过云空。", 
      "人世暗尘中。", 
      "如梦方浓。", 
      "也须留取自惺憁。", 
      "试问若教都困了，谁管春风。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "迟饭甑炊红。", 
      "青翦蔬丛。", 
      "鸡声邻里狎田翁。", 
      "兵後故人能有几，岁晚江空。", 
      "谁信淡交中。", 
      "依旧情浓。", 
      "白头青眼转惺憁。", 
      "相见莫教轻别去，负月孤风。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "春事紫和红。", 
      "蜂蝶争丛。", 
      "消磨多少看花翁。", 
      "不用借他炊黍枕，何梦非空。", 
      "茅屋菜畦中。", 
      "村瓮醅浓。", 
      "醉时啼鸟唤惺憁。", 
      "不道白头添一岁，舞月歌风。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "年事夕阳红。", 
      "霜满髯丛。", 
      "摩挲苍藓石婆翁。", 
      "能见几人曾百岁，一笑书空。", 
      "回首棣华中。", 
      "消得春浓。", 
      "平生心事两惺憁。", 
      "杖履相从须放密，山月溪风。"
    ], 
    "rhythmic": "浪淘沙"
  }, 
  {
    "author": "陈著", 
    "paragraphs": [
      "雁阵晓来霜。", 
      "鸦村夕照黄。", 
      "满人间、风景凄凉。", 
      "幸有菊窗堪一醉，争又滞、水云乡。", 
      "沽酒也三行。", 
      "邀风与较量。", 
      "便明朝、吹送归航。", 
      "趁得老盆新熟信，日日是、我重阳。"
    ], 
    "rhythmic": "糖多令・唐多令"
  }, 
  {
    "author": "陈著", 
    "paragraphs": [
      "蟹熟晕橙霜。", 
      "蛆浮染菊黄。", 
      "淡交情、都没炎凉。", 
      "说道白头难会面，留一日、醉中乡。", 
      "世事与轮行。", 
      "时光逐寸量。", 
      "任人间、涛海风航。", 
      "拜了老庞归去也，高著枕、卧南阳。"
    ], 
    "rhythmic": "糖多令・唐多令"
  }, 
  {
    "author": "陈著", 
    "paragraphs": [
      "倦枕寄渔乡。", 
      "篷低被怯霜。", 
      "月窥人、多少思量。", 
      "自是欲眠眠不稳，禁听得、雁声双。", 
      "和梦早催行。", 
      "归来梅竹窗。", 
      "小柴门、分破闲忙。", 
      "翻笑白云飞不定，谙得静、憩诗床。"
    ], 
    "rhythmic": "糖多令・唐多令"
  }, 
  {
    "author": "陈著", 
    "paragraphs": [
      "吾辈么麽。", 
      "休叹蹉跎。", 
      "得闲时、且逐时过。", 
      "人间名利，都是浮华。", 
      "但退如进，失如得，少如多。", 
      "谁信生来，从发尖磨。", 
      "到如今、方见霜涯。", 
      "算天亦自，无奈吾何。", 
      "是饥能忍，寒能耐，老能歌。"
    ], 
    "rhythmic": "行香子"
  }, 
  {
    "author": "陈著", 
    "paragraphs": [
      "梅窗归坐几岁寒。", 
      "老生涯、寂寞自便。", 
      "最喜得、双双健，与粗茶、淡饭结缘。", 
      "眉前把酒深深劝，这时光、惟有靠天。", 
      "看许大、痴儿女，且随宜、笑到百年。"
    ], 
    "rhythmic": "恋绣衾"
  }, 
  {
    "author": "陈著", 
    "paragraphs": [
      "老去坐来睡重，病多吟得诗悭。", 
      "有时忽自拍阑干。", 
      "一点心随天远。", 
      "柳絮飞从何处，莺声啼破空山。", 
      "春风依旧满人间。", 
      "不奈双颦闲管。"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "华胄银青气脉，仙风斑白须眉。", 
      "儿孙玉雪满庭帏。", 
      "家庆人间难比。", 
      "浮世事等云过，平生心有天知。", 
      "举杯相约小春时。", 
      "岁岁梅花里醉。"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "月下百年缘，天上双星样。", 
      "九秩齐开自是稀，清健那堪两。", 
      "红叶景翻新，黄菊香宜晚。", 
      "笑拥眉开祝寿声，满劝鸳鸯盏。"
    ], 
    "rhythmic": "卜算子"
  }, 
  {
    "author": "陈著", 
    "paragraphs": [
      "喜气满清门，庆集还新样。", 
      "卜醉筵开意转浓，昨日今朝两。", 
      "愧我一年多，见汝双欢晚。", 
      "自觉人生此会稀，有酒宁论盏。"
    ], 
    "rhythmic": "卜算子"
  }, 
  {
    "author": "陈著", 
    "paragraphs": [
      "流景去难縻。", 
      "浮世危如拍浪埼。", 
      "才遇中秋聊对月，佳期。", 
      "最怕晴明未可涯。", 
      "人月本相依。", 
      "果是今朝恰背违。", 
      "孤负楼台多少醉，堪悲。", 
      "何忍滂沱与毕离。"
    ], 
    "rhythmic": "南乡子"
  }, 
  {
    "author": "陈著", 
    "paragraphs": [
      "望京门外，怕见催发，东风行马。", 
      "清到底、冰壶满了，欲借留来无计也。", 
      "祖劝酒、看依依情恋，都在眉尖眼下。", 
      "任万户、诗旗曲帐，有笔应难描写。", 
      "是则龟组随瓜卸。", 
      "好规模、分付来者。", 
      "才泛绿、依红小暇，移讲芹宫时促驾。", 
      "又指点、秀宁城来脉，疏瀹春流似画。", 
      "更巧为、溪山著句，留作千年佳话。", 
      "最念一邑酸寒，风雨暗、真几成假。", 
      "向纛牙交处，还得儒珍旧价。", 
      "便父母、又如何做，但结心香社。", 
      "愿阔步、直上云霄，犹□回头奉化。"
    ], 
    "rhythmic": "宝鼎现"
  }, 
  {
    "author": "陈著", 
    "paragraphs": [
      "莲叶山前，戎帐宏开，轰然最称。", 
      "羡铺心如水，肯教尘涴，为民乞雨，唤得天应。", 
      "紫逻□锋，绿林扫影，夜户都开无犬声。", 
      "三乡里，笑嬉嬉度日，歌舞清平。", 
      "溪头载月舟□，□□帐花旗忍送行。", 
      "算浮云自在，初无著相，薰风正好，却问归程。", 
      "折柳依依，憩棠□□，□□□春无尽情。", 
      "趋朝去，看青冥玉钺，金辔红缨。"
    ], 
    "rhythmic": "沁园春"
  }, 
  {
    "author": "陈著", 
    "paragraphs": [
      "南庐佳号。", 
      "是自许孔明，经纶才调。", 
      "对柳鸣琴，凭花制锦，小试一同谈笑。", 
      "怎知画帘难驻，忽又星舆催召。", 
      "但谶得、耀碑潭水月，交光相照。", 
      "驿道。", 
      "春正好。", 
      "簇帐擎杯，听取殷勤祷。", 
      "略鲙松鲈，便膺芝凤，陵溯紫清津要。", 
      "当家得时行志，回首旧封文庙。", 
      "疏化雨，障狂澜不尽，生生芹藻。"
    ], 
    "rhythmic": "喜迁莺"
  }, 
  {
    "author": "陈著", 
    "paragraphs": [
      "钱影何曾过眼，笔头那肯亏心。", 
      "系门瘦马影沈沈。", 
      "夜柝不惊春枕。", 
      "一去轻如蕉梦，三乡都是棠阴。", 
      "等闲换取印黄金。", 
      "催上云程新任。", 
      "（缺词文）"
    ], 
    "rhythmic": "西江月"
  }, 
  {
    "author": "陈著", 
    "paragraphs": [
      "（缺词文）"
    ], 
    "rhythmic": "水龙吟"
  }, 
  {
    "author": "赵与", 
    "paragraphs": [
      "归去去。", 
      "风急兰舟不住。", 
      "梦里海棠花下语。", 
      "醒来无觅处。", 
      "薄幸心情似絮。", 
      "长是轻分轻聚。", 
      "待得来时春几许。", 
      "绿阴三月暮。"
    ], 
    "rhythmic": "谒金门"
  }, 
  {
    "author": "王义山", 
    "paragraphs": [
      "胜地独湖山，满堂贮风月。", 
      "歌舞大平气象，雪回云遏。", 
      "红鞋朱帽，隔岸唤船，芙蓉万叠。", 
      "人稀到，这清绝。", 
      "因思旧事，庄敞平泉宅。", 
      "莫与他人树石，对儿孙说。", 
      "难全晚节，不如一丘壑。", 
      "住茅屋三间，任穷达。"
    ], 
    "rhythmic": "千年调"
  }, 
  {
    "author": "王义山", 
    "paragraphs": [
      "沆瀣金茎露，清洁玉壶冰。", 
      "分明昨夜，光见南极老人星。", 
      "山甫秀锺崧岳，传说上符箕尾，造物为时生。", 
      "一代词科伯，飞上到蓬瀛。", 
      "紫薇天，丹禁地，掌丝纶。", 
      "盘洲益国，个样人物只三人。", 
      "辞却翰林风月，故就湖湘霖雨，天下共为春，试看玉堂□，太半秉洪钧。"
    ], 
    "rhythmic": "水调歌头"
  }, 
  {
    "author": "王义山", 
    "paragraphs": [
      "明日中元生上相，真上相上元生。", 
      "满城灯火昼三更。", 
      "台星呈瑞处，一点寿星明。", 
      "和气薰蒸开泰运，湖山万里光荣。", 
      "愿推天地发生仁。", 
      "八荒开寿域，一气转洪钧。"
    ], 
    "rhythmic": "临江仙"
  }, 
  {
    "author": "王义山", 
    "paragraphs": [
      "线柳迎风，锦棠媚日，十分春色豪奢。", 
      "青烟宫烛，飞入侍臣家。", 
      "瑞霭深笼画戟，寿星照、曲纛高牙。", 
      "因知是、崧高华旦，玳宴醉琼花。", 
      "翻鸦。", 
      "新诏墨，闻枢庭召入，已办宣麻。", 
      "比汾阳福寿，公更穹华。", 
      "伫看稠青叠紫，书香蔼、桂子兰芽。", 
      "鸣珂处，西湖路上，接武筑堤沙。"
    ], 
    "rhythmic": "满庭芳", 
    "tags": [
      "西湖"
    ]
  }, 
  {
    "author": "王义山", 
    "paragraphs": [
      "宇宙邮亭耳，游子问舟归。", 
      "滩上滩下，转柁欲速□□迟。", 
      "安得泛河一叶，寻见江南归处，多只是旬馀。", 
      "此身无地著，惊浪湿征衣。", 
      "独张翰，见风起，早知机。", 
      "谁把乘舟，偏重良策济明时。", 
      "夷岛人烟相接，恰在永嘉上浦，猛忆浩然诗。", 
      "乡闾万馀里，失路一相悲。"
    ], 
    "rhythmic": "水调歌头"
  }, 
  {
    "author": "王义山", 
    "paragraphs": [
      "雅有登山癖。", 
      "觉老来、尚可跻攀，浪游蹑屐。", 
      "险怪称雁荡，争秀群山第一。", 
      "更耸出、穹崖千尺。", 
      "景物深藏长谷里，最上龛，水凿时冲激。", 
      "处，巨□石。", 
      "地生天作谁能识。", 
      "睹江山如故，恨无一时人物。", 
      "灵运当年为太守，佳处都曾游历。", 
      "独不见、此山脚迹。", 
      "风月直须人管领，怎不移、石壁题岩壁。", 
      "今且著，老夫笔。"
    ], 
    "rhythmic": "贺新郎"
  }, 
  {
    "author": "王义山", 
    "paragraphs": [
      "南昌奇观，最东湖、好景重重叠叠。", 
      "谁瞰湖光新佳阁，横挹翠峰巀嶭。", 
      "十里芙蓉，海神捧出，一镜何明彻。", 
      "鸢鱼飞跃，活机触处泼泼。", 
      "容斋巨笔如椽，迎来一记，赢得芳名独。", 
      "猛忆泛莲前日事，诗社杯盘频设。", 
      "倚看斜阳，檐头燕子，如把兴亡说。", 
      "谁迎谁送，一川无限风月。"
    ], 
    "rhythmic": "念奴娇"
  }, 
  {
    "author": "王义山", 
    "paragraphs": [
      "晨光曙。", 
      "遥见□灼文奎，照天心处。", 
      "峨眉棱上西飞，北魁南极，腾辉灿丽。", 
      "神皋地。", 
      "争看碧幢旗戟，蔼然佳气。", 
      "深深有美堂中，绣帏□幕，笙歌不住。", 
      "知是元戎初度，玉觥频举，云堤烟市。", 
      "时听笑声，都人相贺相语。", 
      "人人说是，活佛生今世。", 
      "襟怀内、严霜莹月，春风秋水。", 
      "文肃貂蝉贵。", 
      "南丰学问，文昭节义。", 
      "若问庄椿岁。", 
      "堪谁比，清源曾公寿齿。", 
      "郎君宥府，衮衣荣侍。"
    ], 
    "rhythmic": "瑞龙吟"
  }, 
  {
    "author": "王义山", 
    "paragraphs": [
      "自笑斟醽醁。", 
      "作皤然一老，逍遥东湖湖曲。", 
      "好事爆然来子舍，报道生孙新浴。", 
      "算天也、从人所欲。", 
      "万事足虽缘有子，见孙时、万事方为足。", 
      "诗礼脉，今有续。", 
      "吾家本是山阴族。", 
      "见生来、风神稍秀，足娱吾目。", 
      "吾子吾孙同此月，日月才争五六。", 
      "喜听得、欢声满目。", 
      "愚鲁聪明天所赋，只无灾无难为多福。", 
      "且愿汝，书勤读。"
    ], 
    "rhythmic": "贺新郎"
  }, 
  {
    "author": "王义山", 
    "paragraphs": [
      "金阙深深，正夏日初长禁柳青。", 
      "祥烟纷簇，红云一朵，飞度彤庭。", 
      "千妃随步处，觉薰风、微拂觚棱。", 
      "天颜喜，向东朝长乐，献九霞觥。", 
      "分明。", 
      "西王母，来从光碧驾飞。", 
      "为言今日，金仙新浴，共庆长生。", 
      "捧桃上寿，天一笑、赐宴蓬瀛。", 
      "沸欢声。", 
      "道明朝前殿，又祝椿龄。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "西山元是神仙境，瑞气郁森森。", 
      "彩鸾飞下五云深。", 
      "急管递繁音。", 
      "碧鬓□斜花欲颤，轻盈莲步移金。", 
      "紫檀催拍莫沈吟。", 
      "传入柘枝心。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "慈元宫殿五云开。", 
      "寿献九霞杯。", 
      "步随王母共徘徊。", 
      "仙子下瑶台。", 
      "红袖引翻鸾镜媚，婆娑雪□风回。", 
      "繁弦脆管莫相催。", 
      "齐唱柘枝来。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "风吹仙袂飘飘举，底事下蓬莱。", 
      "东朝遥祝万年杯。", 
      "玉液泻金垒。", 
      "天上蟠桃又熟，晕酡颜、红染芳腮。", 
      "年年摘取献天阶。", 
      "齐舞柘枝来。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "千年紫极锁烟萝。", 
      "艳质含羞敛翠蛾。", 
      "远睇慈元称寿处，不妨连臂，大家重与，楚舞更吴歌。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "秘传玉诀自灵修。", 
      "家在仙山最上头。", 
      "更有仙茅香馥郁，年年今日，薰风时候，掇取献龙楼。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "自在云间白鹤飞。", 
      "晴川浴罢不胜衣。", 
      "旋裁五色冰蚕锦，千花覆处，三呼声里，惹得御香归。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "闲云潭影日悠悠。", 
      "暮倚朱帘更少留。", 
      "龙寿本齐箕与翼，□从今日，一年一度，东极庆千秋。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "新吴曾遇许旌阳。", 
      "宝气横空一剑长。", 
      "愿祝慈闱长不老，天长地久，有如此柏，万古镇苍苍。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "龙楼日永，鹤禁风薰，拂晓寿星光现。", 
      "无限霞裾，欣传帝母，与佛同生华旦。", 
      "佳气慈闱，看龙颜欢动，玉卮亲劝。", 
      "捧祝殷勤，对萱草青松，菖蒲翠软。", 
      "奇香喷，阶前芍药，频繁红深紫浅。", 
      "遥望千官鹭序，晓仗初齐，趋觐慈元宫殿。", 
      "更喜明朝，虹流佳节，同听嵩山呼万。", 
      "湛露重重，燕庆两宫，盛事如今亲见。", 
      "齐祝愿、西凝碧，南山增绿，与天齐算。", 
      "身长好，年年拜舞宫花颤。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "先献此花名字好。", 
      "密叶长青，翠羽摇仙葆。", 
      "紫禁风薰惊夏到。", 
      "花飞细□香堪扫。", 
      "拂晓宫娃争报道。", 
      "无限琼妃，缥缈来蓬岛。", 
      "来向慈闱勤颂祷。", 
      "万年枝□同难老。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "端的长春春不老。", 
      "玉颊微红，酒晕精神好。", 
      "多谢天工相懊恼。", 
      "花间不问春迟早。", 
      "风外新篁摇翠葆。", 
      "长乐宫边，绿阴笼驰道。", 
      "此际称觞非草草。", 
      "绛仙亲下蓬莱岛。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "莫忘九疑山上侣。", 
      "住在山中，白石清泉处。", 
      "好与长年沾雨露。", 
      "灵根下遣蟠虬护。", 
      "青青九节长如许。", 
      "早晚成花，教见薰风度。", 
      "十二节添须记取。", 
      "千年一节从头数。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "岁岁丹霞天近处。", 
      "借问殷勤，何以逢兰杜。", 
      "碧砌玉阑春不去。", 
      "清香长逐薰风度。", 
      "况是恩光新雨露。", 
      "绿叶青青，葱翠长如许。", 
      "端的萱花仙伴侣。", 
      "年年今日阶前舞。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "犹是太真亲手植。", 
      "猩染鲜葩，岁岁如曾拭。", 
      "绛节青旌光耀日。", 
      "分明是个神仙匹。", 
      "引领金扉红的的。", 
      "下有仙妃，纤手轻轻摘。", 
      "为道朱颜常似得。", 
      "今朝摘取呈慈极。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "移向慈元供寿佛。", 
      "压倒群花，端的成清绝。", 
      "青萼玉包全未拆。", 
      "薰风微处留香雪。", 
      "未拆香包香已冽。", 
      "沈水龙涎，不用金炉。", 
      "花露轻轻和玉屑。", 
      "金仙付与长生诀。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "还比蒲桃天上植。", 
      "稚柳阴中，蜀锦开如织。", 
      "万岁藤边娇五色。", 
      "宜春馆里香寻觅。", 
      "七十二行鲜的的。", 
      "岁岁如今，早趁薰风摘。", 
      "金掌露浓堪爱惜。", 
      "龙涎华润凝光碧。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "日日传宣金掌露。", 
      "当殿芳菲，似约春长驻。", 
      "微紫深红浑谩与。", 
      "淡妆偏趁泥金缕。", 
      "拂早薰风花里度。", 
      "吹送香尘，东殿称觞处。", 
      "歌罢花仙归洞府。", 
      "彩鸾驾雾来南浦。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "戏衮玉球添一笑。", 
      "笑道轻狂，似恁人间少。", 
      "偏倚龙池依凤沼。", 
      "随风得得低回绕。", 
      "掠面点衣夸百巧。", 
      "似雪飞花，点束梁圆好。", 
      "惹住金虬香篆袅。", 
      "上林不放春光老。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "消息一年传一度。", 
      "万岁枝香，总是留春处。", 
      "曾倚东风娇不语。", 
      "玉阶霞袂飘飘举。", 
      "蓬莱清浅红云路。", 
      "结子新成，要荐金盘去。", 
      "一实三千须记取。", 
      "东朝宴罢回青羽。"
    ], 
    "rhythmic": "乐语"
  }, 
  {
    "author": "王义山", 
    "paragraphs": [
      "十样仙葩天也爱。", 
      "留住春光，一一娇相赛。", 
      "万里莺花开世界。", 
      "园林点检随时采。", 
      "□□□眉仙体态。", 
      "天与司花，舞彻歌还再。", 
      "献与千官头上戴。", 
      "年年万岁声中拜。"
    ], 
    "rhythmic": "乐语"
  }, 
  {
    "author": "刘云甫", 
    "paragraphs": [
      "一点郎星光彻晓。", 
      "许大乾坤，难著经纶手。", 
      "拂袖归来应自笑。", 
      "山翁偏爱林泉好。", 
      "庭下儿孙歌寿酒。", 
      "不献蟠桃，不数安期枣。", 
      "且喜今朝云出岫。", 
      "定知霖雨苍生早。"
    ], 
    "rhythmic": "蝶恋花"
  }, 
  {
    "author": "龚日升", 
    "paragraphs": [
      "二十年前。", 
      "君家桃李，种满螺川。", 
      "凛凛英风，真如小范，不数梅仙。", 
      "薰风吹送朝天。", 
      "指何物、装添去船。", 
      "千首新诗，一轮明月，两字清廉。"
    ], 
    "rhythmic": "柳梢青"
  }, 
  {
    "author": "陈若水", 
    "paragraphs": [
      "拂袖归来，懒踏前回，京华软尘。", 
      "算宦游虽好，何如生处，急流勇退，赢得闲人。", 
      "身羡仙翁，萧然野服，笑咏东溪溪上亭。", 
      "头犹黑、甚丰姿鹤瘦，标致梅清。", 
      "今年转觉精神。", 
      "便次第平头八十人。", 
      "肯又抛渭钓，似周尚父，且来洛社，作宋耆英。", 
      "报答明恩，一时分付，贤子贤孙事业新。", 
      "丹心在，尚瓣香岁岁，遥祝尧龄。"
    ], 
    "rhythmic": "沁园春"
  }, 
  {
    "author": "胡翼龙", 
    "paragraphs": [
      "梦雨随春远。", 
      "征衫薄、短篷犹逗寒浅。", 
      "裁芳付叶，书愁沁壁，水窗竹院。", 
      "别来被篝梅润，暗尘积、旧题纨扇。", 
      "许多时，闲了阑干，放得藓痕青满。", 
      "谁念。", 
      "杜若还生，苹花又绿，不堪重□。", 
      "山程水记，茶经砚谱，共谁闲展。", 
      "湖山旧曾游遍。", 
      "不怪得、近番心懒。", 
      "恰今朝、水落洲平，江上楚帆风转。"
    ], 
    "rhythmic": "宴清都"
  }, 
  {
    "author": "胡翼龙", 
    "paragraphs": [
      "苹花又绿江南岸，宾鸿带将寒去。", 
      "几许落梅愁，渺暗香何处。", 
      "一春长是雨。", 
      "剩费却、翠篝沉炷。", 
      "冷隔帘旌，润销窗纸，有人吟苦。", 
      "燕垒渍芹香，画堂永、关心去年情绪。", 
      "愁压曲屏深，更小山无数。", 
      "溅裙前事误。", 
      "□□□、□□□□。", 
      "□朱阑，不了销凝，移损秦筝柱。"
    ], 
    "rhythmic": "徵招"
  }, 
  {
    "author": "胡翼龙", 
    "paragraphs": [
      "甚年年、心事占秋多，芳洲乱芜生。", 
      "正小山已桂，东篱又菊，秋为人清。", 
      "肠断洞庭叶下，倚西风、谁可寄芳蘅。", 
      "袅袅愁予处，欲醉还醒。", 
      "为问素娥饮否，自谪仙去後，知与谁明。", 
      "耿盈盈如此，分影落瑶觥。", 
      "步高台、夜深人静，有飞仙、同跨海山鲸。", 
      "归来也，远游歌罢，失却秋声。"
    ], 
    "rhythmic": "八声甘州", 
    "tags": [
      "洞庭湖"
    ]
  }, 
  {
    "author": "胡翼龙", 
    "paragraphs": [
      "半栏花雨。", 
      "是夜来凭处。", 
      "梦过溪桥逢柳住。", 
      "乱莺声残酒醒，正是关情，山枕上、吟就回纹锦句。", 
      "归鸿应别浦。", 
      "绿涨弥茫，早近湖阴唤船路。", 
      "览芳菲，歌窈窕，独立莎根，剩一掬、闲情凄楚。", 
      "欲待折、微馨寄相思，又生怕相思，带将春去。"
    ], 
    "rhythmic": "洞仙歌"
  }, 
  {
    "author": "胡翼龙", 
    "paragraphs": [
      "秋彻檐花，吟苦砚海，日长多费茶烟。", 
      "怀芳心苦，持此过年年。", 
      "雨外飞红何许，应流到、采绿洲边。", 
      "销凝处，别离情绪，正是海棠天。", 
      "吹花题叶事，如今梦里，记得依然。", 
      "料归来、莺居春後，燕占人先。", 
      "谁念文园倦客，琴空在、懒向人弹。", 
      "愁何极，楚天老月，偏是到窗前。"
    ], 
    "rhythmic": "满庭芳"
  }, 
  {
    "author": "胡翼龙", 
    "paragraphs": [
      "六曲银屏梦隔云。", 
      "半分鸾影匣生尘。", 
      "别来可是春愁觉，试著经衫不贴身。", 
      "风月夜，短长亭。", 
      "也须闻得子规声。", 
      "归时莫看花梢上，但看芳洲绿浅深。"
    ], 
    "rhythmic": "鹧鸪天"
  }, 
  {
    "author": "胡翼龙", 
    "paragraphs": [
      "晓莺声脆雨花乾。", 
      "倦枕梦初残。", 
      "衣渍香留，窗深纸暗，把镜近檐看。", 
      "断云压损溪桥柳，花迳雪阑斑。", 
      "深倚屏根，闲敲诗字，酒醒倍春寒。"
    ], 
    "rhythmic": "少年游"
  }, 
  {
    "author": "胡翼龙", 
    "paragraphs": [
      "江郊雨正歇。", 
      "燕子飞来人忆别。", 
      "未了残梅怨结。", 
      "渺野色波光，春与天接。", 
      "相思辽阔。", 
      "怕柳风、吹老吟发。", 
      "关情处，满汀芳草，遮莫是鶗鴂。", 
      "时节。", 
      "一饷愁绝。", 
      "谩料理、新翻几阕。", 
      "山尊堪共谁设。", 
      "梦到断桥，飞絮仍雪。", 
      "岁华休省阅。", 
      "早霍地、小园花发。", 
      "已办著、海棠开後，独立半廊月。"
    ], 
    "rhythmic": "霓裳中序第一"
  }, 
  {
    "author": "胡翼龙", 
    "paragraphs": [
      "星桥度情处，地久天长。", 
      "尘世无此匆忙。", 
      "纤云淡荡凉蝉小，家家瓜果钱唐。", 
      "愁人独无那，叹紫箫易断，青翼难将。", 
      "返魂何在，漫空留、荀令馀香。", 
      "忍记穿针儿女，篝尘想都暗，叠损衣裳。", 
      "谁念才情减灭，老来何逊，少日卢郎。", 
      "柳风荷露，黯销凝、罗扇綀囊。", 
      "更银河曲曲，玉签点点，都是凄凉。"
    ], 
    "rhythmic": "夜飞鹊・夜飞鹊慢"
  }, 
  {
    "author": "胡翼龙", 
    "paragraphs": [
      "水霁芹香燕觜，林深风暖莺吭。", 
      "一春心事锦机傍。", 
      "忘却寻芳模样。", 
      "柳絮池塘昼午，梨花院落昏黄。", 
      "阑干曲曲是回肠。", 
      "倚到西厢月上。"
    ], 
    "rhythmic": "西江月"
  }, 
  {
    "author": "胡翼龙", 
    "paragraphs": [
      "合数冰莲，注情金叶。", 
      "臂痕犹记嗔时迹。", 
      "小楼几个月黄昏，荷香柳影都知得。", 
      "问字灯深，学书窗黑。", 
      "衣襟诗卷留残墨。", 
      "想思不抵藕丝长，梦云断处吴山碧。"
    ], 
    "rhythmic": "踏莎行"
  }, 
  {
    "author": "胡翼龙", 
    "paragraphs": [
      "山枕莺声晓，羽觞花片飞。", 
      "昨朝犹道未成归。", 
      "不记春衫襟上、旧题诗。", 
      "愁眼垂杨见，苦心红烛知。", 
      "翻成怕见别离时。", 
      "只寄一声将息、当相思。"
    ], 
    "rhythmic": "南歌子"
  }, 
  {
    "author": "胡翼龙", 
    "paragraphs": [
      "南山钟。", 
      "北山钟。", 
      "一听钟声百念空。", 
      "古今昏晓中。", 
      "望秋风。", 
      "数秋风。", 
      "等得秋来等过鸿。", 
      "灯前书一封。"
    ], 
    "rhythmic": "长相思"
  }, 
  {
    "author": "刘之才", 
    "paragraphs": [
      "此何夕。", 
      "天水空明一碧。", 
      "商量赋、如此江山，几个斜阳了今昔。", 
      "荒台步晚色。", 
      "沙鸟依稀曾识。", 
      "啼鸧外，人远未归，江阔晴虹卧千尺。", 
      "残碑藓痕积。", 
      "记当日清游，夫君题墨。", 
      "碧瑶仙去苍云隔。", 
      "飞一镜秋冷，列屏天远，鸡声人语半郊邑。", 
      "寄情又江国。", 
      "愁寂。", 
      "怕闻笛。", 
      "正怨苦溪猿，飞倦汀翼。", 
      "阴阴翡翠迷津驿。", 
      "慨世事尘化，吾心形役。", 
      "清吟孤往，渺醉影，夜翠湿。"
    ], 
    "rhythmic": "兰陵王"
  }, 
  {
    "author": "刘之才", 
    "paragraphs": [
      "几叠云山，隔不断阑干，天外凝眺。", 
      "秋与愁并，梧迳雨痕先表。", 
      "娇梦半握芙蓉，奈曲曲、翠屏深窈。", 
      "问愁根，当年谁种，漠漠淡烟衰草。", 
      "鸳鸯懒拂苹花影，记眉妩、萦情多少。", 
      "辘轳玉虎牵丝转，听尽秋釭晓。", 
      "算谁念、卧云衣冷，香压金蟾小。", 
      "写新词、先寄江鸿归去，且教知道。"
    ], 
    "rhythmic": "玲珑四犯"
  }, 
  {
    "author": "刘之才", 
    "paragraphs": [
      "湘云织玉，楚葛篝香，澡兰帘幕风静。", 
      "怨抑难招，沉魄当年独醒。", 
      "莫唱江南古调，念天涯、深情谁省。", 
      "时暗换，最秦楼惆望，归期无定。", 
      "曾是榴裙误写，怕照眼枝头，绛绡花并。", 
      "巧篆盘丝，午镜绿窗闹影。", 
      "香蒲也应细剪，但年年、断云愁冷。", 
      "迎醉面，看银蟾、飞浴露井。"
    ], 
    "rhythmic": "声声慢"
  }, 
  {
    "author": "刘之才", 
    "paragraphs": [
      "苍藓粘溪路。", 
      "帐山君、け然羽化，梦魂何许。", 
      "曾约秋云萦客袖，舞傍吟皋砚坞。", 
      "矫清唳、裂穿云宇。", 
      "江碧空无处问，问孤山、梅底人知否。", 
      "烟夜永，耿心语。", 
      "瑶华一去成幽阻。", 
      "倚修篁、抱琴愁绝，天寒日暮。", 
      "城郭悲歌华表恨，此事销凝千古。", 
      "有招隐、小山能赋。", 
      "蕙帐空兮谁夜怨，算课骚、读易俱凄楚。", 
      "步深窈，堕松露。"
    ], 
    "rhythmic": "贺新郎"
  }, 
  {
    "author": "刘之才", 
    "paragraphs": [
      "题花曾蘸花心露。", 
      "当初误结丁香树。", 
      "往事小蛮窗。", 
      "新愁桃叶江。", 
      "缓歌留薄醉。", 
      "急镫人千里。", 
      "梅瘦月阑干。", 
      "断云春梦寒。"
    ], 
    "rhythmic": "菩萨蛮"
  }, 
  {
    "author": "刘之才", 
    "paragraphs": [
      "晚云粘湿。", 
      "正吴峰惨澹，雨迷烟接。", 
      "早陡顿、秋事分携，甚连苑暮墙，菊荒苔匝。", 
      "空阔愁乡，更天外、怨鸿声黠。", 
      "怕吟肩易瘦，料理篝衣，细认香折。", 
      "银缸半明半灭。", 
      "念花营柳阵，何日消歇。", 
      "可是□、凝黯兰成，为情润才松，丽赋多惬。", 
      "洛浦溟蒙，漫伫想、明珰钩袜。", 
      "告梧桐、夜深略住，梦时一霎。"
    ], 
    "rhythmic": "解连环"
  }, 
  {
    "author": "萧汉杰", 
    "paragraphs": [
      "湿逗晚香残。", 
      "春浅春寒，洒窗填户著幽兰。", 
      "惨惨凄凄仍滴滴，做出多般。", 
      "和霰撒珠盘。", 
      "枕上更阑。", 
      "芭蕉怨曲带愁弹。", 
      "绿遍阶前苔一片，晓起谁看。"
    ], 
    "rhythmic": "卖花声"
  }, 
  {
    "author": "萧汉杰", 
    "paragraphs": [
      "春愁一段来无影。", 
      "著人似醉昏难醒。", 
      "烟雨湿阑干。", 
      "杏花惊蛰寒。", 
      "唾壶敲欲破。", 
      "绝叫凭谁和。", 
      "今夜欠添衣。", 
      "那人知不知。"
    ], 
    "rhythmic": "菩萨蛮"
  }, 
  {
    "author": "萧汉杰", 
    "paragraphs": [
      "一缕春情风里絮。", 
      "海阔天高，那更云无数。", 
      "娇颤画梁非为雨。", 
      "怜伊只合和伊去。", 
      "欲话因缘愁日暮。", 
      "细认帘旌，几度来还去。", 
      "万一这回航可渡。", 
      "共渠活处寻条路。"
    ], 
    "rhythmic": "蝶恋花"
  }, 
  {
    "author": "萧汉杰", 
    "paragraphs": [
      "愁似晚天云。", 
      "醉亦无凭。", 
      "秋光此夕属何人。", 
      "贫得今年无月看，留滞江城。", 
      "夜起候檐声。", 
      "似雨还晴。", 
      "旧家谁信此时情。", 
      "惟有桂香时入梦，勾引诗成。"
    ], 
    "rhythmic": "浪淘沙"
  }, 
  {
    "author": "罗椅", 
    "paragraphs": [
      "明虹收雨。", 
      "两桨能吴语。", 
      "人在江南荷叶浦。", 
      "采得苹花无数。", 
      "梦中舞燕栖鸾。", 
      "起来烟渚风湾。", 
      "一点愁眉天末，凭谁刬却春山。"
    ], 
    "rhythmic": "清平乐"
  }, 
  {
    "author": "罗椅", 
    "paragraphs": [
      "甚匆匆岁月，又人家、插柳记清明。", 
      "正南北高峰，山传笑响，水泛箫声。", 
      "吹散楼台烟雨，莺语碎春晴。", 
      "何地无芳草，惟此青青。", 
      "谁管孤山山下，任种梅竹冷，荐菊泉清。", 
      "看人情如此，沉醉不须醒。", 
      "问何时、樊川归去，叹故乡、七十五长亭。", 
      "君知否，洞云溪竹，笑我飘零。"
    ], 
    "rhythmic": "八声甘州"
  }, 
  {
    "author": "罗椅", 
    "paragraphs": [
      "萼绿华身，小桃花扇，安石榴裙。", 
      "子野闻歌，周郎顾曲，曾恼夫君。", 
      "悠悠羁旅愁人。", 
      "似飘零、青天断云。", 
      "何处销魂，初三夜月，第四桥春。"
    ], 
    "rhythmic": "柳梢青"
  }, 
  {
    "author": "罗椅", 
    "paragraphs": [
      "晚潮生，凉月细。", 
      "一抹远山无蒂。", 
      "收越棹，起吴樯。", 
      "人间何限忙。", 
      "石头城，西北角。", 
      "杳杳天低鹘落。", 
      "浑不似，此波光。", 
      "清歌催夕阳。"
    ], 
    "rhythmic": "更漏子"
  }, 
  {
    "author": "徐霖", 
    "paragraphs": [
      "听莺声。", 
      "惜莺声。", 
      "客里莺声最有情。", 
      "家山何处青。", 
      "问归程。", 
      "数归程。", 
      "行尽长亭又短亭。", 
      "征衫脱未成。"
    ], 
    "rhythmic": "长相思"
  }, 
  {
    "author": "朱埴", 
    "paragraphs": [
      "绣被鸳鸯，宝香熏透蔷薇水。", 
      "枕边一纸。", 
      "明月人千里。", 
      "宿酒初醒，全不忺梳洗。", 
      "抬纤指。", 
      "微签玉齿。", 
      "百色思量起。"
    ], 
    "rhythmic": "点绛唇"
  }, 
  {
    "author": "朱埴", 
    "paragraphs": [
      "绿窗睡起小妆残。", 
      "玉钗低堕云鬟。", 
      "回纹枉寄见伊难。", 
      "心绪阑珊。", 
      "翠袖两行珠泪，画楼十二阑干。", 
      "销磨今古霎时间。", 
      "恨杀青山。"
    ], 
    "rhythmic": "画堂春"
  }, 
  {
    "author": "朱埴", 
    "paragraphs": [
      "花柳隔重扃。", 
      "送过秋千笑语声。", 
      "檐鹊也嗔人起晚，天晴。", 
      "孤负东风趁踏青。", 
      "细细砑红绫。", 
      "小字相思写不成。", 
      "心上可人云样远，寒盟。", 
      "只恐恩情薄似云。"
    ], 
    "rhythmic": "南乡子"
  }, 
  {
    "author": "张绍文", 
    "paragraphs": [
      "举杯呼月，问神京何在，淮山隐隐。", 
      "抚剑频看勋业事，惟有孤忠挺挺。", 
      "宫阙腥膻，衣冠沦没，天地凭谁整。", 
      "一枰棋坏，救时著数宜紧。", 
      "虽是幕府文书，玉关烽火，暂送平安信。", 
      "满地干戈犹未戢，毕竟中原谁定。", 
      "便欲凌空，飘然直上，拂拭山河影。", 
      "倚风长啸，夜深霜露凄冷。"
    ], 
    "rhythmic": "酹江月・念奴娇"
  }, 
  {
    "author": "张绍文", 
    "paragraphs": [
      "日迟风软花香，困人天气情怀懒。", 
      "牡丹谢了，酴醾开后，红稀绿暗。", 
      "慵下妆楼，倦吟莺镜，粉轻脂淡。", 
      "叹韶华迤逦，将春归去，沉思处、空肠断。", 
      "长是愁蛾不展。", 
      "话春心、只凭双燕。", 
      "良辰美景，可堪虚负，登临心眼。", 
      "雁杳鱼沉，信音难托，水遥山远。", 
      "但无言，倚遍阑干十二，对芳天晚。"
    ], 
    "rhythmic": "水龙吟"
  }, 
  {
    "author": "张绍文", 
    "paragraphs": [
      "丹台仙伯，记踪迹当年、琼楼金阙。", 
      "底事来游人世界，为爱风云水月。", 
      "结屋南园，境随人胜，不是溪山别。", 
      "今朝初度，碧莲千顷齐发。", 
      "况是鸳侣新偕，凤雏才长，占人间欢悦，且尽壶天终夕醉，听取妙歌千阙。", 
      "待得西风，鹗书飞上，更复青毡物。", 
      "功成名遂，赤松还伴高洁。"
    ], 
    "rhythmic": "壶中天・念奴娇"
  }, 
  {
    "author": "张绍文", 
    "paragraphs": [
      "数遍时贤，谁似云溪，未老得闲。", 
      "自抽身州县，归休旧隐，灰心名利，跳出尘寰。", 
      "卸却朝衣，笑拈拄杖，日在花阴竹径间。", 
      "身轻健，任高眠晏起，渴饮饥餐。", 
      "垂弧猛省当年。", 
      "且约住春风开寿筵。", 
      "况园亭池馆，新奇佳丽，弟兄子侄，歌笑团栾。", 
      "绿鬓朱颜，纶巾羽扇，做个人间长寿仙。", 
      "霞觞举，愿年年今日，长对南山。"
    ], 
    "rhythmic": "沁园春"
  }, 
  {
    "author": "杨缵", 
    "paragraphs": [
      "怨残红。", 
      "夜来无赖，雨催春去匆匆。", 
      "但暗水、新流芳恨，蝶凄蜂惨，千林嫩绿迷空。", 
      "那知国色还逢。", 
      "柔弱华清扶倦，轻盈洛浦临风。", 
      "细认得凝妆，点脂匀粉，露蝉耸翠，蕊金团玉成丛。", 
      "几许悉随笑解，一声歌转春融。", 
      "眼朦胧。", 
      "凭阑干、半醒醉中。"
    ], 
    "rhythmic": "八六子"
  }, 
  {
    "author": "杨缵", 
    "paragraphs": [
      "竹爆惊春，竞喧填、夜起千门箫鼓。", 
      "流苏帐暖，翠鼎缓腾香雾。", 
      "停杯未举。", 
      "奈刚要、送年新句。", 
      "应自有、歌字清圆，未夸上林莺语。", 
      "从他岁穷日暮。", 
      "纵闲愁、怎减刘郎风度。", 
      "屠苏办了，迤逦柳欺梅妒。", 
      "宫壶未晓，早骄马、绣车盈路。", 
      "还又把、月夜花朝，自今细数。"
    ], 
    "rhythmic": "一枝春"
  }, 
  {
    "author": "杨缵", 
    "paragraphs": [
      "疏疏宿雨酿寒轻，帘幕静垂清晓。", 
      "宝鸭微温瑞烟少。", 
      "檐声不动，春禽对语，梦怯频惊觉。", 
      "珀枕，倚银床，半窗花影明东照。", 
      "惆怅夜来风，生怕娇香混瑶草。", 
      "披衣便起，小径回廊，处处多行到。", 
      "正千红万紫竞芳妍，又还似、年时被花恼。", 
      "蓦忽地，省得而今双鬓老。"
    ], 
    "rhythmic": "被花恼"
  }, 
  {
    "author": "史铸", 
    "paragraphs": [
      "底事秋英色压黄。", 
      "喜行春令惜红妆。", 
      "谢天分付千年品，特地搀先九日香。", 
      "陶令骇观须把酒，崔生瞥见误成章。", 
      "蜂情蝶思兼迷了，采蕊还如媚景忙。"
    ], 
    "rhythmic": "瑞鹧鸪"
  }, 
  {
    "author": "林洪", 
    "paragraphs": [
      "冰肌生怕雪未禁。", 
      "翠屏前、短瓶满簪。", 
      "真个是、疏枝瘦，认花儿、不要浪吟。", 
      "等闲蜂蝶都休惹，暗香来、时借水沉。", 
      "既得个、厮偎伴，任风霜、尽自放心。"
    ], 
    "rhythmic": "恋绣衾"
  }, 
  {
    "author": "吴大有", 
    "paragraphs": [
      "江上旗亭，送君还是逢君处。", 
      "酒阑呼渡。", 
      "云压沙鸥暮。", 
      "漠漠萧萧，香冻梨花雨。", 
      "添愁绪。", 
      "断肠柔橹。", 
      "相逐寒潮去。"
    ], 
    "rhythmic": "点绛唇"
  }, 
  {
    "author": "金淑柔", 
    "paragraphs": [
      "雨溜和风铃。", 
      "滴滴丁丁。", 
      "酿成一枕别离情。", 
      "可惜当年陶学士，孤负邮亭。", 
      "边雁带秋声。", 
      "音信难凭。", 
      "花须偷数卜归程。", 
      "料得到家秋正晚，菊满寒城。"
    ], 
    "rhythmic": "浪淘沙"
  }, 
  {
    "author": "陈人杰", 
    "paragraphs": [
      "不恨穷途，所恨吾生，不见古人。", 
      "似道傍郭泰，品题季伟，舟中谢尚，赏认袁宏。", 
      "又似元之，与苏和仲，汲引孙子晁李秦。", 
      "今安在，但高风凛凛，坟草青青。", 
      "江东无我无卿。", 
      "政自要胸中分渭泾。", 
      "叹今人荣贵，祗修边幅，斯文寂寞，终欠宗盟。", 
      "面蹉长江，目迷东野，却笑韩公接後生。", 
      "知音者，恨黄金难铸，清泪如倾。"
    ], 
    "rhythmic": "沁园春", 
    "tags": [
      "长江"
    ]
  }, 
  {
    "author": "陈人杰", 
    "paragraphs": [
      "我梦登天，尽把不平，问之化工。", 
      "似桂花开日，秋高露冷，梅花开日，岁老霜浓。", 
      "如此清标，依然香性，长在凄凉索寞中。", 
      "何为者，祗纷纷桃李，占断春风。", 
      "一时列鼎分封。", 
      "岂猿臂将军无寸功。", 
      "想世间成败，不关工拙，男儿济否，只声遭逢。", 
      "天曰果然，事皆偶尔，凿井得铜奴得翁。", 
      "君归去，但力行好事，休问穷通。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "春为谁来，谁遣之归，挽之不还。", 
      "纵小桃秾李，大都寂寞，紫薇红药，未到阑珊。", 
      "毕竟须归，何妨小驻，容我一尊烟雨间。", 
      "春无语，只游丝舞蝶，懒上杯盘。", 
      "故园。", 
      "风物班班。", 
      "奈声利羁留身未闲。", 
      "望归鸿影尽，白云万里，啼鹃声切，落日千山。", 
      "春却笑人，年来何事，要得一归如许难。", 
      "君知否，百八盘世路，尽在长安。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "太岁茫茫，犹有归时，我胡不归。", 
      "为桂枝关约，十年阙下，梅花梦想，半夜天涯。", 
      "婪尾三杯，胶牙一标，节物依然心事非。", 
      "长安市，只喧喧箫鼓，催老男儿。", 
      "篝灯自理征衣。", 
      "正历乱愁肠千万丝。", 
      "想椒盘寂寞，空传旧颂，桃符冷落，谁撰新诗。", 
      "世事乾忙，人生寡遂，何限春风抛路歧。", 
      "身安处，且开眉一笑，何以家为。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "为问杜鹃，抵死催归，汝胡不归。", 
      "似辽东白鹤，尚寻华表，海中玄鸟，犹记乌衣。", 
      "吴蜀非遥，羽毛自好，合趁东风飞向西。", 
      "何为者，却身羁荒树，血洒芳枝。", 
      "兴亡常事休悲。", 
      "算人世荣华都几时。", 
      "看锦江好在，卧龙已矣，玉山无恙，跃马何之。", 
      "不解自宽，徒然相劝，我辈行藏君岂知。", 
      "闽山路，待封侯事了，归去非迟。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "春事方浓，寂寞此君，谁相品题。", 
      "到僝桃僽李，鸠边雨急，埋薇瘗药，燕外泥肥。", 
      "鸟影舒炎，黄埃涨暑，又过绿阴青子时。", 
      "夫然後，向猷家载酒，诩室题诗。", 
      "风标如此清奇。", 
      "叹世俗炎凉真可悲。", 
      "看眼空凡木，云霄直上，心交古干，霜雪相依。", 
      "弹压溪山，留连风月，红紫纷纷谁似之。", 
      "人间世，这澹中风味，儿辈争知。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "诗不穷人，人道得诗，胜如得官。", 
      "有山川草木，纵横纸上，虫鱼鸟兽，飞动毫端。", 
      "水到渠成，风来帆速，廿四中书考不难。", 
      "惟诗也，是乾坤清气，造物须悭。", 
      "金张许史浑闲。", 
      "未必有功名久後看。", 
      "算南朝将相，到今几姓，西湖名胜，只说孤山。", 
      "象笏堆床，蝉冠满座，无此新诗传世间。", 
      "杜陵老，向年时也自，井冻衣寒。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "记上层楼，与岳阳楼，酾酒赋诗。", 
      "望长山远水，荆州形胜，夕阳枯木，六代兴衰。", 
      "扶起仲谋，唤回玄德，笑杀景升豚犬儿。", 
      "归来也，对西湖叹息，是梦耶非。", 
      "诸君傅粉涂脂。", 
      "问南北战争都不知。", 
      "恨孤山霜重，梅凋老叶，平堤雨急，柳泣残丝。", 
      "玉垒胜烟，珠淮飞浪，万里腥风吹鼓鼙。", 
      "原夫辈，算事今如此，安用毛锥。"
    ], 
    "rhythmic": "沁园春", 
    "tags": [
      "西湖", 
      "岳阳楼"
    ]
  }, 
  {
    "author": "陈人杰", 
    "paragraphs": [
      "谁使神州，百年陆沉，青毡未还。", 
      "怅晨星残月，北州豪杰，西风斜日，东帝江山。", 
      "刘表坐谈，深源轻进，机会失之弹指间。", 
      "伤心事，是年年冰合，在在风寒。", 
      "说和说战都难。", 
      "算未必江沱堪宴安。", 
      "叹封侯心在，鲸失水，平戎策就，虎豹当关。", 
      "渠自无谋，事犹可做，更剔残灯抽剑看。", 
      "麒麟阁，岂中兴人物，不画儒冠。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "落日都门，买得扁舟，乘兴而东。", 
      "正苕川半夜，月寒似水，苹洲一路，秋老多风。", 
      "携妓溪山，寻春岁月，往事黄粱昨梦中。", 
      "高楼上，问何人怀古，湖海元龙。", 
      "诸君解后相逢。", 
      "更休问奚奴金错空。", 
      "向琐窗看镜，鬓无霜白，玉舠挥酒，脸有潮红。", 
      "莼美鲈肥，橙香蟹壮，风味不如归兴浓。", 
      "明朝去，有西门一水，直与天通。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "此去长安，说似交游，我来自东。", 
      "向蒹葭极浦，吟篷泊雨，梧桐孤店，醉帻风。", 
      "青市生涯，白洲活计，都在水乡鱼稻中。", 
      "邮亭上，俯清流长啸，惊起虬龙。", 
      "山面面迎逢。", 
      "便回首旧游云水空。", 
      "有连天秋草，寒烟借碧，满城霜叶，落照争红。", 
      "六代蜂窠，七贤蝶梦，勾引客愁如酒浓。", 
      "人间世，只醉乡堪向，休问穷通。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "草满姑苏，问讯夫差，今安在哉。", 
      "望虎丘苍莽，愁随月上，蠡湖浩渺，兴逐潮来。", 
      "自古男儿，可人心事，惆怅要离招不回。", 
      "离之後，似舞阳几个，成甚人才。", 
      "西风斜照徘徊。", 
      "比旧日江南尤可哀。", 
      "叹茫茫马腹，黄尘如许，纷纷牛背，青眼难开。", 
      "应物香销，乐天句杳，无限风情成死灰。", 
      "都休问，向客边解后，祗好拈杯。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "日薄风狞，万里空江，隐隐有声。", 
      "旋千旗万棹，一时东指，青山断处，白浪成层。", 
      "渐近渐高，可惊可喜，作雪峰楼外横。", 
      "教人讶，是鲸掀鳌，蛟斗龙争。", 
      "属镂忠恨腾腾。", 
      "要句践城台都荡平。", 
      "奈岸身不动，潮头自落，又如飞剑，斫倒鼍城。", 
      "若到夜深，更和月看，组练分明十万兵。", 
      "尤奇特，有稼轩一曲，真野狐精。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "把酒西湖，花月三年，不见家山。", 
      "想荆州座上，消磨岁月，唐风集里，收卷波澜。", 
      "鹤邑朝帆，鲈乡夕棹，来往菰蒲何处间。", 
      "应思我，似骑驴杜甫，长在长安。", 
      "相逢依旧开颜。", 
      "听玉屑霏霏当暑寒。", 
      "笑髯生如许，尚夸年少，心忙未了，浪说身闲。", 
      "尘梦无凭，菟裘堪老，付子声名吾欲还。", 
      "斜阳外，把平生心事，同倚阑干。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "过了梅花，纵有春风，不如早还。", 
      "正燕泥日暖，草绵别路，莺朝烟澹，柳拂征鞍。", 
      "黎岭天高，建溪雷吼，归好不知行路难。", 
      "龟山下，渐青梅初熟，卢橘犹酸。", 
      "名场老我闲关。", 
      "分岁晚诛茅湖上山。", 
      "叹龙舒君去，尚留破砚，鱼轩人老，长把连环。", 
      "镜影霜侵，衣痕尘暗，赢得狂名传世间。", 
      "君归日，见家林旧竹，为报平安。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "斗酒津亭，方送月芗，夫君又行。", 
      "正夕阳枯木，低回征路，寒烟衰草，迤逦离情。", 
      "京洛风尘，吴兴山水，等是东西南北人。", 
      "思君处，只梅花解后，心目开明。", 
      "江湖夜雨青灯。", 
      "曾说尽百年闲废兴。", 
      "叹屠龙事业，依然汗漫，歌鱼岁月，政尔峥嵘。", 
      "但使豫州，堪容玄德，何必区区依景升。", 
      "需时耳，算不应长是，竖子成名。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "塞外江山，如此萧条，可堪别离。", 
      "纵虹桥烟浪，要君怀古，凤城风雨，奈我相思。", 
      "玉茧挥诗，金鲸泻酒，件件清狂分付谁。", 
      "长安市，有几多心事，岁老相期。", 
      "春风渐到梅枝。", 
      "算我辈荣枯应似之。", 
      "莫提携剑铗，悲歌一曲，摩挲髀肉，清泪双垂。", 
      "话到辛酸，居然慷慨，跃马岁年心自知。", 
      "君行矣，有广平东阁，堪著男儿。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "未省吾生，石室云林，金门玉堂。", 
      "但吕公来说，风神清怪，甘公来说，寿禄高强。", 
      "果若人言，自应年少，曳紫鸣珂游帝乡。", 
      "何为者，更风尘牢落，歧路回皇。", 
      "替人缝嫁衣裳。", 
      "奈未遇良媒空自伤。", 
      "岂平生犹欠，阴功活蚁，从前未卜，吉地眠羊。", 
      "岁晏何如，时来便做，但恐鬓毛容易霜。", 
      "今休问，且揆予初度，满引金觞。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "五彩云中，群玉峰头，是吾故乡。", 
      "为瑶池侍宴，偶违酒令，玉皇降敕，谪作诗狂。", 
      "桧柏风姿，山林气象，未到中年先老苍。", 
      "西湖路，尽留连光景，傲睨冰霜。", 
      "东窗。", 
      "翦烛焚香。", 
      "剩满引梅花进寿觞。", 
      "梦群仙相庆，烹炮麟凤，十洲同往，骖翳鸾凰。", 
      "约向人间，尽偿吟债，依旧乘风来帝旁。", 
      "如今未，且百年管领，橘绿橙黄。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "如此男儿，可是疏狂，才大兴浓。", 
      "看曹瞒事业，雀台夜月，建封气概，燕子春风。", 
      "叱咤生雷，肝肠似石，才到尊前都不同。", 
      "人间世，只婵娟一剑，磨尽英雄。", 
      "半生书剑无功。", 
      "漫赢得闲情如二公。", 
      "向紫云歌畔，玉舠最满，红桃笑里，金错长空。", 
      "驼陌三年，牛腰几束，半在兰香巾笥中。", 
      "君知否，是扬州景物，消得司封。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "世路如秋，万里萧条，君何所之。", 
      "想鲈乡烟水，尚堪垂钓，虎丘泉石，尽可题诗。", 
      "橙弄霜黄，芦飘雪白，何处西风无酒旗。", 
      "经行地，有会心之事，好吐胸奇。", 
      "一邱封了要离。", 
      "问世上男儿今有谁。", 
      "但一尊相属，居然感慨，扁舟独往，可是嵚崎。", 
      "齐邸歌鱼，扬州跨鹤，风味浅深君自知。", 
      "匆匆去，算梅边春动，又是归期。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "抚剑悲歌，纵有杜康，可能解忧。", 
      "为修名不立，此身易老，古心自许，与世多尤。", 
      "平子诗中，庾生赋里，满目江山无限愁。", 
      "关情处，是闻鸡半夜，击楫中流。", 
      "澹烟衰草连秋。", 
      "听鸣鴂声声相应酬。", 
      "叹霸才重耳，泥涂在楚，雄心元德，岁月依刘。", 
      "梦落莼边，神游菊外，已分他年专一丘。", 
      "长安道，且身如王粲，时复登楼。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "我自无忧，何用攒眉，今忧古忧。", 
      "叹风寒楚蜀，百年受病，江分南北，千载归尤。", 
      "洛下铜驼，昭陵石马，物不自愁人替愁。", 
      "兴亡事，向西风把剑，清泪双流。", 
      "边头。", 
      "依旧防秋。", 
      "问诸将君恩酬未酬。", 
      "怅书生浪说，皇王帝霸，功名已属，韩岳张刘。", 
      "不许请缨，犹堪草檄，谁肯种瓜归故邱。", 
      "江中蜃，识平生许事，吐气成楼。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "尽典春衣，换酒津亭，送君此行。", 
      "叹清朝有道，何曾逐客，有司议法，忍及书生。", 
      "归去来兮，噫其甚矣，见说江涛也不平。", 
      "君之友，岂都无义士，剖胆相明。", 
      "挑诗行李如冰。", 
      "正趁得越山桃李春。", 
      "把从前豪举，著些老气，不应造物，到底无情。", 
      "雁荡烟霞，凤城风雨，两地相思魂梦清。", 
      "重来否，算海波未窄，犹可骑鲸。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "南北战争，惟有西湖，长如太平。", 
      "看高楼倚郭，云边矗栋，小亭连苑，波上飞甍。", 
      "太守风流，游人欢畅，气象迩来都斩新。", 
      "秋千外，剩钗骈玉燕，酒列金鲸。", 
      "人生。", 
      "乐事良辰。", 
      "况莺燕声中长是晴。", 
      "正风嘶宝马，软红不动，烟分彩，澄碧无声。", 
      "倚柳分题，藉花传令，满眼繁华无限情。", 
      "谁知道，有种梅处士，贫里看春。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "万法皆空，空即是空，佛安在哉。", 
      "有云名妙净，可遮热恼，海名圆觉，堪洗尘埃。", 
      "翠竹真如，黄花般若，心上种来心上开。", 
      "教参熟，是菩提无树，明镜非台。", 
      "偷闲来此徘徊。", 
      "把人世黄粱都唤回。", 
      "算五陵豪客，百年荣贵，何如衲子，一钵生涯。", 
      "俯仰溪山，婆娑松桧，两腋清风茶一杯。", 
      "拿舟去，更扫尘东壁，聊记曾来。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "懒学冯君，弹铗歌鱼，如今五年。", 
      "为西湖西子，费人料理，东林东老，特地留连。", 
      "坐注虫鱼，行吟雌霓，竟负逍遥第一篇。", 
      "过从少，但赤髭白足，时复谈禅。", 
      "倚门白水平田。", 
      "看数点青山无尽天。", 
      "叹春风心事，已成待兔，夕阳时节，又听啼鹃。", 
      "如此凄凉，若为排遣，不是诗边即酒边。", 
      "中宵梦，有逋梅吹雪，坡柳摇烟。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "云锦亭西，记与诗人，拍浮酒船。", 
      "看洛川妃子，锦衾照水，汉皋游女，玉佩摇烟。", 
      "秋老芳心，波空艳质，惟见寒霜凋碧圆。", 
      "争知道，有西湖五月，长在尊前。", 
      "素纨红障相鲜。", 
      "更澹静一枝真叶仙。", 
      "向风轩摇动，但无香耳，蓼丛掩映，自是天然。", 
      "猊背生烟，蜡心吐月，赢得吴娃歌采莲。", 
      "陈公子，似日休锺爱，兴满吟边。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "陈人杰", 
    "paragraphs": [
      "易得仲宣，难得世间，有刘景升。", 
      "叹男儿未到，鸣珂谒帝，此身那免，弹铗依人。", 
      "橘自盈洲，莸难共器，一榻相看如越秦。", 
      "元龙者，独门前有客，胸次无尘。", 
      "君今重莅诗盟。", 
      "载弄玉飞琼车後行。", 
      "过鸱夷西子，曾游处所，水云应喜，重见娉婷。", 
      "张禹堂深，马融帐暖，吟罢不妨丝竹声。", 
      "松江上，约扁舟棹雪，同看梅春。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "道骨仙风，自天上来，月潭主人。", 
      "把玉清宝印，按行川岳，神霄铁尺，鞭叱雷霆。", 
      "雨部收晴，日君腾照，一寸灵章飞杳冥。", 
      "幡旗外，觉阴风肃肃，奔走神兵。", 
      "登坛沥酒刑牲。", 
      "有法馔如山饱万灵。", 
      "想乖龙惊起，碧潭无底，妖蟆戮尽，月长明。", 
      "行比旌阳，功高李靖，玉府丹台登姓名。", 
      "平生志，合为霖为雨，大慰苍生。"
    ], 
    "rhythmic": "沁园春"
  }, 
  {
    "author": "陈人杰", 
    "paragraphs": [
      "禁鼓蓬蓬，忙杀公侯，穴城影中。", 
      "正花前豪士，宿酲未解，松间逋客，清梦才浓。", 
      "龙尾危机，犀围长物，何必飞书交子公。", 
      "人间世，只闲之一字，受用无穷。", 
      "主人窗户玲珑。", 
      "悟富贵荣华回首空。", 
      "向竹梧侧畔，聚先秦录，兰荪里许，吟晚唐风。", 
      "琴外鸿归，棋边鹭静，天把一丘荣此翁。", 
      "孙刘辈，枉百年争战，一昧雌雄。"
    ], 
    "rhythmic": "沁园春"
  }, 
  {
    "author": "毛", 
    "paragraphs": [
      "绿玉枝头一粟黄。", 
      "碧纱帐里梦魂香。", 
      "晓风和月步新凉。", 
      "吟倚画栏怀李贺，笑持玉斧恨吴刚。", 
      "素娥不嫁为谁妆。"
    ], 
    "rhythmic": "浣溪纱・浣溪沙"
  }, 
  {
    "author": "毛", 
    "paragraphs": [
      "顾曲多情，寻芳未老。", 
      "一庭风月知音少。", 
      "梦随蝶去恨墙高，醉听莺语嫌笼小。", 
      "红烛呼卢，黄金买笑。", 
      "弹丝踮屣长安道。", 
      "彩笺拈起锦囊花，绿窗留得罗裙草。"
    ], 
    "rhythmic": "踏莎行"
  }, 
  {
    "author": "张矩", 
    "paragraphs": [
      "又吴尘、暗斑吟袖，西湖深处能浣。", 
      "晴云片片平波影，飞趁棹歌声远。", 
      "回首唤。", 
      "仿佛记、春风共载斜阳岸。", 
      "轻携分短。", 
      "怅柳密藏桥，烟浓断径，隔水语音换。", 
      "思量遍。", 
      "前度高阳酒伴。", 
      "离踪悲事何限。", 
      "双峰塔露书空颖，情共暮鸦盘转。", 
      "归兴懒。", 
      "悄不似、留眠水国莲香畔。", 
      "灯帘晕满。", 
      "正蠹帙逢迎，沈煤半冷，风雨闭宵馆。"
    ], 
    "rhythmic": "摸鱼儿", 
    "tags": [
      "西湖"
    ]
  }, 
  {
    "author": "张矩", 
    "paragraphs": [
      "曙林带暝，晴霭弄霏，莺花未认游客。", 
      "草色旧迎雕辇，蒙茸暗香陌。", 
      "秋千架，闲晓索。", 
      "正露洗、绣鸳痕窄。", 
      "费人省，隔夜浓欢，酲处先觉。", 
      "重过涌金楼，画舫红旌，催向段桥泊。", 
      "又怕晚天无准，东风妒芳约。", 
      "垂杨岸，今胜昨。", 
      "水院近、占先春酌。", 
      "恁时候，不道归来，香断灯落。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "候蛩探暝，书雁寄寒，西风暗剪绡织。", 
      "报道凤城催钥，笙歌散无迹。", 
      "冰轮驾，天纬逼。", 
      "渐款引、素娥游历。", 
      "夜妆靓，独展菱花，淡绚秋色。", 
      "人在涌金楼，漏迥绳低，光重袖香滴。", 
      "笑语又惊栖鹊，南飞傍林阒。", 
      "孤山影，波共碧。", 
      "向此际、隐逋如识。", 
      "梦仙游，倚遍霓裳，何处闻笛。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "澌冱晓，篙水涨漪，孤山渐卷云簇。", 
      "又见岸容舒腊，菱花照新沐。", 
      "横斜树，香未北。", 
      "倩点缀、数梢疏玉。", 
      "断肠处，日影轻消，休怨霜竹。", 
      "帘上涌金楼，酒滟酥融，金缕试春曲，最好半残鹊，登临快心目。", 
      "瑶台梦，春未足。", 
      "更看取、洒窗填屋。", 
      "灞桥外，柳下吟鞭，归趁游烛。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "磬圆树杪，舟乱柳津，斜阳又满东角。", 
      "可是暮情堪剪，平分付烟郭。", 
      "西风影，吹易薄。", 
      "认满眼、脆红先落。", 
      "算惟有，塔起金轮，千载如昨。", 
      "谁信涌金楼，此际凭阑，人共楚天约。", 
      "准拟换樽陪月，缯空卷尘幕。", 
      "飞鸿倦，低未泊。", 
      "斗倒指、数来还错。", 
      "笑声里，立尽黄昏，刚道秋恶。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "换桥度舫，添柳护堤，坡仙题欠今续。", 
      "四面水窗如染，香波酿春曲。", 
      "田田处，成暗绿。", 
      "正万羽、背风斜矗。", 
      "乱鸥去，不信双鸳，午睡犹熟。", 
      "还记涌金楼，共抚雕阑，低度浣沙曲。", 
      "自与故人轻别，荣枯换凉燠。", 
      "亭亭影，惊艳目。", 
      "忍到手、又成轻触。", 
      "悄无语，独拈花须，心事曾卜。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "岸容浣锦，波影堕红，纤鳞巧避凫唼。", 
      "禹浪未成头角，吞舟胆犹怯。", 
      "湖山外，江海匝。", 
      "怕自有、暗泉流接。", 
      "楚天远，尺素无期，枉误停楫。", 
      "四望涌金楼，带草帟烟，缥缈际城堞。", 
      "渐见暮榔敲月，轻舫乱如叶。", 
      "濠梁兴，归未惬。", 
      "记旧伴、袖携留摺。", 
      "指鱼水，总是心期，休怨三叠。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "翠屏对晚，鸟榜占堤，钟声又敛春色。", 
      "几度半空敲月，山南应山北。", 
      "欢娱地，空浪迹。", 
      "谩记省、五更闻得。", 
      "洞天晓，夹柳桥疏，稳纵香勒。", 
      "前度涌金楼，笑傲东风，鸥鹭半相识。", 
      "暗数院僧归尽，长虹卧深碧。", 
      "花间恨，犹记忆。", 
      "正素手、暗携轻拆。", 
      "夜深後，不道人来，灯细窗隙。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "翠迷倦舞，红驻老妆，流莺怕与春别。", 
      "过了禁烟寒食，东风颤环铁。", 
      "游人恨，柔带结。", 
      "更唤醒、羽喉宫舌。", 
      "画桥远，不认绵蛮，晚棹空歇。", 
      "争似涌金楼，燕燕归来，钩转暮帘揭。", 
      "对语画梁消息，香泥砌花屑。", 
      "昆明事，休更说。", 
      "费梦绕、建章宫阙。", 
      "晓啼处，稳击金狨，双灯笼月。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "桂轮逼采，菱沼漾金，潜虬暗动鲛室。", 
      "水路乍疑霜雪，明眸洗春色。", 
      "年时事，还记忆。", 
      "对万顷，葑痕龟坼。", 
      "旧游处，不认三潭，此际曾识。", 
      "今度涌金楼，素练萦窗，频照庾侯席。", 
      "自与影娥人约，移舟弄空碧。", 
      "宵风悄，签漏滴。", 
      "早未许、睡魂相觅。", 
      "有时恨，月被云妨，天也拚得。"
    ], 
    "rhythmic": "应天长"
  }, 
  {
    "author": "张矩", 
    "paragraphs": [
      "暮屏翠冷，秋树赭疏，双峰对起南北。", 
      "好与霁天相接，浮图现西极。", 
      "苕处，云共碧。", 
      "漫费尽、少年游屐。", 
      "故乡近，一望空遥，水断烟隔。", 
      "闲凭涌金楼，潋滟波心，如洗梦淹笔。", 
      "唤醒睡龙苍角，盘空壮商翼。", 
      "西湖路，成倦客。", 
      "待倩写、素缣千尺。", 
      "便归去，酒底花边，犹自看得。"
    ], 
    "rhythmic": "应天长", 
    "tags": [
      "西湖"
    ]
  }, 
  {
    "author": "张矩", 
    "paragraphs": [
      "云宿江楼，爱留人夜语，频断灯炷。", 
      "奈倦情如醉，黑甜清午。", 
      "谩道迎薰何曾是，簟纹成浪衣成雨。", 
      "茶瓯注。", 
      "新期竹院，残梦莲渚。", 
      "应误。", 
      "重帘凄伫。", 
      "记并刀剪翠，秋扇留句。", 
      "信那回轻道，而今归否。", 
      "十二曲阑随意凭，楚天不放斜阳暮。", 
      "沉吟处。", 
      "池草暗喧蛙鼓。"
    ], 
    "rhythmic": "梅子黄时雨"
  }, 
  {
    "author": "吴申", 
    "paragraphs": [
      "君家诸子燕山盛。", 
      "去年两见门弧庆。", 
      "银蜡烧花，宝香熏烬。", 
      "盘珠玉还相映。", 
      "耳边好语凭君听。", 
      "此儿不与群儿并。", 
      "右执金戈，左持金印。", 
      "功名当似王文正。"
    ], 
    "rhythmic": "七娘子"
  }, 
  {
    "author": "姚勉", 
    "paragraphs": [
      "锦水双龙，鞭风驾霆，来游璧池。", 
      "有一龙跃出，精神电烨，一龙战退，鳞甲天飞。", 
      "一样轩拿，殊途升蛰，造化真同戏小儿。", 
      "时人眼，总羡他腾踏，笑我卑栖。", 
      "促装且恁西归。", 
      "信自古功名各有时。", 
      "但而今莫问，谁强谁弱，只争些时节，来速来迟。", 
      "无地楼台，有官鼎鼐，命到亨通事事宜。", 
      "三年里，看龙头独露，雁塔同题。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "剑吼蛟龙怒。", 
      "问苍天、功名两字，几时分付。", 
      "生个英雄为世用，须早青云得路。", 
      "却底事、知音未遇。", 
      "两度入天飞折翼，谩教人、欲叹儒冠误。", 
      "竟不晓，是何故。", 
      "休休天也无凭据。", 
      "有如椽健笔，蟾宫须还高步。", 
      "若使长材终困踬，社稷谁教扶助。", 
      "信浅水、留龙不住。", 
      "万顷洪流通大海，向波涛、阔处兴云雾。", 
      "须信道，这回做。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "长啸山中卧。", 
      "叹从前、二十年来，因循空过。", 
      "自是惺惺并了了，奈这五行尚左。", 
      "遇好事、许多磨挫。", 
      "浩荡醉乡狂莫检，算傍人、笑得唇焦破。", 
      "谁信道，只恁麽。", 
      "从今牢把江湖柁。", 
      "要做些勋业，归来则个。", 
      "不见彭余朱李辈，总是白身人作。", 
      "震耀得、声名许大。", 
      "万一老天青眼顾，又何难、印佩黄金颗。", 
      "时来到，也还我。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "秋怀轩豁。", 
      "痛饮天机发。", 
      "世界只如掌大，算只有、醉乡阔。", 
      "烟抹。", 
      "山态活。", 
      "雨晴波面滑。", 
      "艇子慢摇归去，莫搅碎、一湖月。"
    ], 
    "rhythmic": "霜天晓角"
  }, 
  {
    "author": "姚勉", 
    "paragraphs": [
      "一部周官，学问渊源，山斋得来。", 
      "最雄姿直气，不涂脂粉，仙风道骨，不涴尘埃。", 
      "万里青云，相期阔步，底事向天门折翼回。", 
      "君知否，这白衣御史，卿相胚胎。", 
      "时人休用惊猜。", 
      "机会到功名节节催。", 
      "看蒲质易凋，何如松茂，菊花已老，须是梅开。", 
      "万事何难，时来得做，且信天工次第排。", 
      "从今去，愿径游璧水，直上兰台。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "月转宫墙曲。", 
      "六更残、钥鱼声亮，纷纷袍鹄。", 
      "黼坐临轩清跸奏，天仗缀行森肃。", 
      "望五色、云浮黄屋。", 
      "三策忠嘉亲赐擢，动龙颜、人立班头玉，胪首唱，众心服。", 
      "殿头赐宴宫花簇。", 
      "写新诗、金笺竞进，绣床争蹙。", 
      "御渥新沾催进谢，一点恩袍先绿。", 
      "归袖惹、天香芬馥。", 
      "玉勒金鞯迎夹路，九街人、尽道苍生福。", 
      "争拥入，状元局。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "忆昔东坡，秀夺眉山，生丙子年。", 
      "盖丙离子坎，四方中气，宜当此岁，间出英贤。", 
      "河岳重灵，星辰再孕，来自赤城中洞天。", 
      "新秋霁，萃一襟爽气，风露澄鲜。", 
      "玉阶同听胪传。", 
      "伴宝马如龙丝袅鞭。", 
      "正椿庭未老，同跻荣路，萼楼争耀，相照魁躔。", 
      "即似坡公，金莲夜对，身作玉堂云雾仙。", 
      "怜同岁，但乞如梦得，分买山钱。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "唱彻阳关调。", 
      "伴行人、梅拂征鞍，晓霜寒峭。", 
      "金甲雕戈开玉帐，尊俎风流谈笑。", 
      "看策马、从容江表。", 
      "自是药阶苔砌客，卷经纶、且泛芙蓉沼。", 
      "襟量阔，江面小。", 
      "允文事业从容了。", 
      "要岷峨人物，後先相照。", 
      "见说君王曾有问，似此人才多少。", 
      "便咫尺、云霄清要。", 
      "四世三公毡复旧，况蜀珍、先已登廊庙。", 
      "但侧耳，听新诏。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "雕裘夜冷，怪地炉煨酒，经时难热。", 
      "晓起盘风天舞絮，拍手儿童欢悦。", 
      "客里新吟，天葩翦巧，思与梅争发。", 
      "使君属和，雪花同是三绝。", 
      "未说赋就梁园，阳春拍调，压倒唐元白。", 
      "早晚联镳花底去，共看朝霞银阙。", 
      "朝退归来，清虚堂里，醉洒淋漓墨。", 
      "而今且对，聚星堂上宾客。"
    ], 
    "rhythmic": "念奴娇"
  }, 
  {
    "author": "姚勉", 
    "paragraphs": [
      "四海中间，第一清流，惟有可斋。", 
      "看平生践履，真如冰玉，雄文光焰，不涴尘埃。", 
      "元祐诸贤，纷纷台省，惟有景仁招不来。", 
      "狂澜倒，独中流砥柱，屹立崔嵬。", 
      "挂冠有请高哉。", 
      "但清庙正需梁栋材。", 
      "便撑舟野水，出航巨海，有官鼎鼐，无地楼台。", 
      "制菊龄高，看萸人健，万顷秋江入寿杯。", 
      "经纶了，却驭风骑气，阆苑蓬莱。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "仙苑蟠桃，恰则是、而今初熟。", 
      "王母遣、飞琼捧献，绛金红玉。", 
      "笑把九霞鸾凤斝，满斟七宝蒲萄醁。", 
      "为长庚、此日自天来，殷勤祝。", 
      "仙子唱，长生曲。", 
      "仙客献，长生箓。", 
      "活千人邓禹，阴功俱足。", 
      "五鹗即齐公府剡，万羊自有中书禄。", 
      "更从头、安享八千年，人间福。"
    ], 
    "rhythmic": "满江红"
  }, 
  {
    "author": "姚勉", 
    "paragraphs": [
      "梅笑东风，只两日间，又新岁华。", 
      "有玉龟阿母，献三蟠实，蕊宫仙子，飞七香车。", 
      "春满虾帘，雪晴鸳瓦，窗户非烟笼翠纱。", 
      "萱堂上，看衣翻戏彩，觞捧流霞。", 
      "君家。", 
      "元是仙家。", 
      "几度看菖蒲九节花。", 
      "来剑池丹井，平分风月，一溪流水，犹泛胡麻。", 
      "寿庆千秋，荣封两国，绿鬓犹深杨柳鸦。", 
      "长生药，在蓬莱顶上，不必丹砂。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "桃李河阳县，春又到花枝。", 
      "先庚三日，鳌山晴雪放灯时。", 
      "金宿争华玉婺，来入仙闺清梦，光动绣湖西。", 
      "人物东都令，句法晚唐诗。", 
      "两年春，三种异，十般奇。", 
      "朝天近也，紫泥催起舄凫飞。", 
      "总羡童颜绿发，荣绾金鱼玉带，日侍赭黄衣。", 
      "来岁传柑宴，人在赏花池。"
    ], 
    "rhythmic": "水调歌头"
  }, 
  {
    "author": "姚勉", 
    "paragraphs": [
      "微雪弄新霁，寒月上初弦。", 
      "长庚入梦，间生采石锦袍仙。", 
      "分得天孙云织，掣断麒麟金锁，来自玉皇前。", 
      "丹井凭泥轼，风月兴无边。", 
      "诏书来，催入觐，占春先。", 
      "柳边花底，细驺辇路骤鸣鞭。", 
      "荣侍金銮殿上，更向沉香亭北，半醉拂华笺。", 
      "来岁今朝里，人在八花砖。"
    ], 
    "rhythmic": "水调歌头"
  }, 
  {
    "author": "姚勉", 
    "paragraphs": [
      "万里西风，吹送到、五云鸾纸。", 
      "□催促、文章太守，入朝花底。", 
      "清节高横秋一片，仁风散作春千里。", 
      "漾恩波、溶泳锦江中，深如水。", 
      "难卧辙，留行李。", 
      "但侧听，星辰履。", 
      "看麒麟案侧，即催荣侍。", 
      "红药香中翻诏草，紫薇影畔裁诗绮。", 
      "更宸旒、已自覆公名，金瓯里。"
    ], 
    "rhythmic": "满江红"
  }, 
  {
    "author": "姚勉", 
    "paragraphs": [
      "万里清风，吹送锦帆，入南浦云。", 
      "看拂天旌旆，攀留不住，迷津舸舰，歌舞相迎。", 
      "二许家声，三洪地望，今代风流第一人。", 
      "蜚英早，合词林视草，书阁翻芸。", 
      "飞刍远饷三军。", 
      "特借作红莲入幕宾。", 
      "把西山暮雨，暂时收卷，荷山明月，小试平分。", 
      "苏醒枯鱼，剔除深蠹，个是人间有脚春。", 
      "难淹久，看诏催入侍，香案麒麟。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "芰荷香雨初收，竹风槐日凉清晓。", 
      "年年祝寿，今年不比，常年时候。", 
      "教子收功，五云金殿，初承亲诏。", 
      "早胪传三日，寿称千岁，多应是、如公少。", 
      "遥想寿椿堂上，饮霞觞、捧孙微笑。", 
      "已见儿荣，更看孙贵，茅分蒲召。", 
      "上第归来，彩衣挂绿，兰阶生耀。", 
      "九霄中、一点光明，寿星高照。"
    ], 
    "rhythmic": "水龙吟"
  }, 
  {
    "author": "姚勉", 
    "paragraphs": [
      "一叶新凉，又是西风，吹转素商。", 
      "揽玉壶英气，锺为人物，银河精采，融作文章。", 
      "司巧天公，搀先七夕，分付天孙云锦裳。", 
      "骑龙凤，自九霄飞至，万丈光芒。", 
      "早年奏赋长杨。", 
      "饱挹尽瀛洲风露香。", 
      "问石渠天禄，借将班马，荷山锦水，暂作龚黄。", 
      "药省春风，薇垣夜月，合佩仙花侍玉皇。", 
      "明年里，饮寿椒何处，宣劝持觞。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "鹤发鸦髫，欢捧霞觞，酌丹井泉。", 
      "庆湘山峰顶，飞来古佛，剑池洞里，活底神仙。", 
      "春雨悭时，千金斗粟，民仰使君为食天。", 
      "公知否，只活人阴德，合寿千年。", 
      "宝猊香喷沈烟。", 
      "环艳翠明红拥寿筵。", 
      "最一般奇特，凤雏新贵，斑衣绿绶，光彩相鲜。", 
      "帝命师臣，钦哉有子，飞诏看看又月边。", 
      "黄封酒，到明年今日，中使传宣。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "超逸天才，文如三松，诗如卢溪。", 
      "自白莲赋就，已高声价，梅花句出，远见襟期。", 
      "玉尘精神，瑶林风韵，雪里神仙小氅衣。", 
      "缑山夕，已再经旬浃，戏鹤重归。", 
      "花间凫舃轻飞。", 
      "便一似元规报十奇。", 
      "最风流膝上，双亲未老，三槐手种，分付佳儿。", 
      "人想夷吾，帝思王某，钧轴舍人知未迟。", 
      "长生药，在玉盘麟脯，琼苑蟾芝。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "摘玉蕊梅，泛金叶蕉，祝公寿龄。", 
      "算今年比似，常年更别，翠烟红雾，香霭门屏。", 
      "凤诏云霄，龙光牛斗，辉射南州孺子亭。", 
      "看看是，伴元戎小队，花柳郊。", 
      "传家有子明经。", 
      "浑不要黄金遗满。", 
      "向月中传与，一枝仙桂，斓斑衣上，更著袍青。", 
      "明日瓜期，今朝椿寿，好醉芝兰玉树庭。", 
      "公知否，老人星一点，映泰阶星。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "冷眼三边处。", 
      "喜舍人、水滨跃马，上京西路。", 
      "三国英雄千载矣，形胜依然如故。", 
      "这勋业、向谁分付。", 
      "袖里翰林风月手，也何妨、戮力风寒护。", 
      "谈笑暇，诗吟虏。", 
      "岘山几载无人顾。", 
      "幸如今、翦除荆棘，扫清飚雾。", 
      "换得东南新局面，政欠十分著数。", 
      "算人物、须还羊杜。", 
      "玉帐筹边机会好，把规模、赶出中原去。", 
      "天下事，书生做。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "崧岳降神，昴宿宣精，挺生伟人。", 
      "整淳乾坤，浸如嘉，太平事业，了却端平。", 
      "扶日中天，拱辰北极，一洒甘霖埃雾清。", 
      "春寰海，听农歌载路，边柝沈声。", 
      "旗常万世勋铭。", 
      "便与国无穷垂令名。", 
      "似青山流水，涑川贤相，黄花晚节，魏国元臣。", 
      "五纬芒寒，六符色正，辉映老人南极星。", 
      "苍生福，开八荒寿域，一气洪钧。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "章武中兴，淮蔡欲平，晋公已生。", 
      "信天生英杰，正为国计，擎天著柱，要自支撑。", 
      "万里长江，古称天险，去岁里风涛忽震惊。", 
      "公谈笑，把云腥霓翳，一日都清。", 
      "归来奠枕于京。", 
      "有辉焕明堂前一星。", 
      "称衮衣廊庙，枫宸眷宠，彩衣公府，萱砌春荣。", 
      "著片公心，辨双明眼，长与群贤扶太平。", 
      "无它愿，植万年宗社，万古功名。"
    ], 
    "rhythmic": "沁园春", 
    "tags": [
      "长江"
    ]
  }, 
  {
    "author": "姚勉", 
    "paragraphs": [
      "湖海元龙，逸气飘然，可百尺楼。", 
      "爱文光万丈，星辰绚彩，爽襟一掬，风露澄秋。", 
      "衔字冰清，班心玉立，海内而今第一流。", 
      "书子，紫薇花浸月，夜揽词头。", 
      "著身已是瀛洲。", 
      "问更有长生别药不。", 
      "是生来已带，神仙道骨，毫端自有，富贵封侯。", 
      "拜赐黄封，承恩青琐，见说香名又覆瓯。", 
      "从今去，了福公事业，从赤松游。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "道骨仙风，海上骑鲸，端是後身。", 
      "把银河天巧，锺为文采，剑津宝气，融作精神。", 
      "壶玉储冰，掌金擎露，胸次全无一点尘。", 
      "年年里，早花朝六日，长庆生申。", 
      "篁濯锦江滨。", 
      "人尽道如公清最真。", 
      "合沉香亭北，金笺奏曲，恩披兽锦，醉拭龙巾。", 
      "泥紫颁来，渠黄飞去，自是八花砖上人。", 
      "从後看，大钧播物，万象皆春。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "明月扁舟，轻逐江鸥，翩然赋归。", 
      "任颠风掀舞，涛山浪屋，少顷平定，一碧硫璃。", 
      "柳絮浮云，有无根蒂，到底不磨真是非。", 
      "呵呵笑，笑人情似纸，世事如棋。", 
      "宜堂事事皆宜。", 
      "把杯酒论文更有谁。", 
      "记风云满席，吟情浩荡，龙蛇满壁，醉墨淋漓。", 
      "别後相思，有书寄否，春在梅花第一枝。", 
      "重相见，约柳堤撑舫，竹阁寻诗。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "拂剑整装，光射紫霄，斗牛色寒。", 
      "大丈夫不作，儿曹离别，何须更唱，三叠阳关。", 
      "尽锦还乡，油幢佐幕，谁道青天行路难。", 
      "从今去，听声名焰焰，飞动岷山。", 
      "征途少饮加餐。", 
      "要做取功名久远看。", 
      "卷长风吹醒，剑关云气，更须砥柱，三峡惊湍。", 
      "闻道槐庭，已登安石，此去须弹贡禹冠。", 
      "明年里，踏梅花有分，相见长安。"
    ], 
    "rhythmic": "沁园春"
  }, 
  {
    "author": "姚勉", 
    "paragraphs": [
      "江涵石瘦，雪压桥低，森森万木寒僵。", 
      "不是争魁，百花谁敢先芳。", 
      "冰姿皎然玉立，笑儿曹、粉面何郎。", 
      "调羹鼎，只此花馀事，说甚宫妆。", 
      "松竹岁寒三友，恨竹汗晋士，松秦皇。", 
      "雪魄冰魂，回首世上无香。", 
      "西湖有人觅句，但知渠、清浅黄昏。", 
      "奇绝处，五更初、横月带霜。"
    ], 
    "rhythmic": "声声慢", 
    "tags": [
      "西湖"
    ]
  }, 
  {
    "author": "姚勉", 
    "paragraphs": [
      "长记西湖，水光山色，浓淡相宜。", 
      "丰乐楼前，涌金门外，买个船儿。", 
      "而今又是春时。", 
      "清梦只、孤山赋诗。", 
      "绿盖芙蓉，青丝杨柳，好在苏堤。"
    ], 
    "rhythmic": "柳梢青", 
    "tags": [
      "西湖"
    ]
  }, 
  {
    "author": "姚勉", 
    "paragraphs": [
      "薄晚收残暑。", 
      "叹西风、暗换流年，又还如许。", 
      "鸦背斜阳初敛影，云淡新凉天宇。", 
      "人袖手、阑干凝伫。", 
      "邻笛唤将乡思动，听秋声、又入梧桐雨。", 
      "秋到也，尚羁旅。", 
      "故人只在江南渚。", 
      "想应嫌、久恋东华，软红尘土。", 
      "寄远裁衣知念否，新月家家砧杵。", 
      "魂梦想、鹅黄金缕。", 
      "雁影不来天更远，写书成、欲寄恁谁与。", 
      "知客恨，两蛩语。"
    ], 
    "rhythmic": "贺新郎"
  }, 
  {
    "author": "姚勉", 
    "paragraphs": [
      "窗月梅花白。", 
      "夜堂深、烛摇红影，绣帘垂额。", 
      "半醉金钗娇应坐，寒处也留春色。", 
      "深意在、四弦轻摘。", 
      "香坞花行听啄木，翠微边、细落仙人屐。", 
      "星盼转，趁娇拍。", 
      "人间此手真难得。", 
      "向尊前、相逢有分，底须相识。", 
      "愁浅恩深千万意，惆怅故人云隔。", 
      "怕立损、弓鞋红窄。", 
      "换取明珠知肯否，绿窗深、长共春怜惜。", 
      "休恼乱，坐中客。"
    ], 
    "rhythmic": "贺新凉・贺新郎"
  }, 
  {
    "author": "陈允平", 
    "paragraphs": [
      "倚东风、画阑十二，芳阴帘幕低护。", 
      "玉屏翠冷梨花瘦，寂寞小楼烟雨。", 
      "肠断处。", 
      "怅折柳柔情，旧别长亭路。", 
      "年华似羽。", 
      "任锦瑟声寒，琼箫梦远，羞对彩莺舞。", 
      "文园赋。", 
      "重忆河桥眉妩。", 
      "啼痕犹溅纨素。", 
      "丁香共结相思恨，空托绣罗金缕。", 
      "春已暮。", 
      "踪燕约莺盟，无计留春住。", 
      "伤春倦旅。", 
      "趁暗绿稀红，扁舟短棹，载酒送春去。"
    ], 
    "rhythmic": "摸鱼儿"
  }, 
  {
    "author": "陈允平", 
    "paragraphs": [
      "杜鹃声渐老，过花信、几番风。", 
      "爱翠幄笼晴，文梭扬暖，阑槛青红。", 
      "新妆步摇未稳，捧心娇、乍入馆娃宫。", 
      "消得金壶万朵，护风帘幄重重。", 
      "匆匆。", 
      "少小忆相逢。", 
      "诗鬓已成翁。", 
      "且持杯秉烛，天香院落，同赏芳秾。", 
      "花应怕春去早，尽迟迟、待取绿阴浓。", 
      "拼却花前醉也，梦随蝴蝶西东。"
    ], 
    "rhythmic": "木兰花慢"
  }, 
  {
    "author": "陈允平", 
    "paragraphs": [
      "秋千倦倚，正海棠半坼，不耐春寒。", 
      "雨弄晴，飞梭庭院绣帘闲。", 
      "梅妆欲试芳情懒。", 
      "翠颦愁入眉弯。", 
      "雾蝉香冷，霞绡泪，恨袭湘兰。", 
      "悄悄池台步晚。", 
      "任红薰杏靥，碧沁苔痕。", 
      "燕子未来，东风无语又黄昏。", 
      "琴心不度春云远。", 
      "断肠难托啼鹃。", 
      "夜深犹倚，垂杨二十四阑。"
    ], 
    "rhythmic": "绛都春"
  }, 
  {
    "author": "陈允平", 
    "paragraphs": [
      "汉江露冷，是谁将瑶瑟，弹向云中。", 
      "一曲清泠声渐杳，月高人在珠宫。", 
      "晕额黄轻，涂腮粉艳，罗带织青葱。", 
      "天香吹散，佩环犹自丁东。", 
      "回首杜若汀洲，金钿玉镜，何日得相逢。", 
      "独立飘飘烟浪远，袜尘羞溅春红。", 
      "渺渺予怀，迢迢良夜，三十六陂风。", 
      "九疑何处，断云飞度千峰。"
    ], 
    "rhythmic": "酹江月・念奴娇"
  }, 
  {
    "author": "陈允平", 
    "paragraphs": [
      "杏檐转午。", 
      "青漏沈沈，春梦无据。", 
      "凤锦龟纱，空闭酒尘香雾。", 
      "流水行云天四远，玉箫声断人何处。", 
      "倦寻芳，镇情尖翠压，强拈飞絮。", 
      "记旧约、荼縻开後，屈指心期，数了还数。", 
      "误我凭阑，几度片帆南浦。", 
      "燕懒莺慵春去也，落花犹是东风主。", 
      "正销凝，被愁鹃、又啼烟树。"
    ], 
    "rhythmic": "倦寻芳"
  }, 
  {
    "author": "陈允平", 
    "paragraphs": [
      "渐入融和，金莲放、人在东风楼阁。", 
      "天香吹辇路，净无云一点，桂柳霜魄。", 
      "雪霁梅飘，春柔柳嫩，半卷真珠帘箔。", 
      "迢迢鸣鞘过，隘车钿辔玉，暗尘轻掠。", 
      "拥琼管吹龙，朱弦弹凤，柳衢花陌。", 
      "鳌山侵碧落。", 
      "绛绡远，春霭浮鳷鹊。", 
      "民共乐、金吾禁静，翠跸声闲，遍青门、尽停鱼钥。", 
      "衩袜寒初觉。", 
      "方怪失、绣鸳弓窄。", 
      "误良夜、瑶台约。", 
      "渐彩霞散，双阙星微烟薄。", 
      "洞天共谁夸鹤。"
    ], 
    "rhythmic": "大"
  }, 
  {
    "author": "陈允平", 
    "paragraphs": [
      "玉腕笼寒，翠阑凭晓，莺调新簧。", 
      "暗水穿苔，游丝度柳，人静芳昼长。", 
      "云南归雁，楼西飞燕，去来惯认炎凉。", 
      "王孙远，青青草色，几回望断柔肠。", 
      "蔷薇旧约，尊前一笑，等闲孤负年光。", 
      "斗草庭空，抛梭架冷，帘外风絮香。", 
      "伤春情绪，惜花时候，日斜尚未成妆。", 
      "闻嬉笑，谁家女伴，又还采桑。"
    ], 
    "rhythmic": "永遇乐"
  }, 
  {
    "author": "陈允平", 
    "paragraphs": [
      "游丝弄晚，卷帘看处，燕重来时候。", 
      "正秋千亭榭，锦窠春透。", 
      "梦回褪浴华清，凝温泉、绛绡微皱。", 
      "芳阴底，人立东风，露华如昼。", 
      "宜酒。", 
      "啼香泪薄，醉玉痕深，与春同瘦。", 
      "想当年金谷，步帷初绣。", 
      "彩云影里徘徊，娇无语、夜寒归後。", 
      "莺窗晓，花间重携素手。"
    ], 
    "rhythmic": "月上海棠"
  }, 
  {
    "author": "陈允平", 
    "paragraphs": [
      "千峰翠玉。", 
      "送孤云伴我，罗窗清宿。", 
      "拂晓凭虚，春碧生寒，衣单瘦倚筇竹。", 
      "东风不解吹愁醒，但芳草、溪城南北。", 
      "认雾鬟，遥锁修颦，眉妩为谁愁独。", 
      "江上轻鸥似识，背昭亭两两，飞破晴渌。", 
      "一片苍烟，隔断家山，梦绕石窗萝屋。", 
      "相看不厌朝还暮，算几度、赤阑干曲。", 
      "待倩诗、收拾归来，写作卧游屏幅。"
    ], 
    "rhythmic": "疏影"
  }, 
  {
    "author": "陈允平", 
    "paragraphs": [
      "霁天秋色。", 
      "正倚楼待月，谁伴横笛。", 
      "涨绿浮空，闲数河星手堪摘。", 
      "弥望澄光练净，分付与、玄晖才笔。", 
      "烟溆阔，云远波平，归鸟趁风席。", 
      "南国。", 
      "信音寂。", 
      "怅雁渚渡闲，鹭汀沙积。", 
      "藓碑露泣。", 
      "时拊遗踪暗嗟忆。", 
      "人事空随逝水。", 
      "今古但、双流一碧。", 
      "待办取、蓑共笠，小舟泛得。"
    ], 
    "rhythmic": "暗香"
  }, 
  {
    "author": "陈允平", 
    "paragraphs": [
      "杜鹃啼老春愁，泪痕吹作胭脂雨。", 
      "飞花乱点，东风枝上，红翔翠翥。", 
      "丹穴鸣初，碧梧栖未，凄凉山坞。", 
      "怅琼姬梦远，玉箫声断，孤鸾影、对谁舞。", 
      "林下风光自许。", 
      "算何必、玉京瑶圃。", 
      "阑干醉倚，游尘香散，芳菲无主。", 
      "经院僧眠，月楼钟静，欲飞还驻。", 
      "待青松、化尽苍龙头角，共乘云去。"
    ], 
    "rhythmic": "水龙吟"
  }, 
  {
    "author": "陈允平", 
    "paragraphs": [
      "湖光祗在阑干外，凭虚远迷三楚。", 
      "旧柳犹青，平芜自碧，几度朝昏烟雨。", 
      "天涯倦旅。", 
      "爱小却游鞭，共挥谈尘。", 
      "顿觉尘清，宦情高下等风絮。", 
      "芝山苍翠缥缈，黯然仙梦杳，吟思飞去。", 
      "故国楼台，斜阳巷陌，回首白云何处。", 
      "无心访古。", 
      "对双塔栖鸦，半汀归鹭。", 
      "立尽荷香，月明人笑语。"
    ], 
    "rhythmic": "齐天乐"
  }, 
  {
    "author": "陈允平", 
    "paragraphs": [
      "霁空虹雨，傍螀啼莎草，宿鹭汀洲。", 
      "隔岸人家砧杵急，微寒先到帘钩。", 
      "步幄尘高，征衫酒润，谁暖玉香篝。", 
      "风灯微暗，夜长频换更筹。", 
      "应是雁柱调筝，鸳梭织锦，付与两眉愁。", 
      "不似尊前今夜月，几度同上南楼。", 
      "红叶无情，黄花有恨，孤负十分秋。", 
      "归心如醉，梦魂飞趁东流。"
    ], 
    "rhythmic": "酹江月・念奴娇"
  }, 
  {
    "author": "陈允平", 
    "paragraphs": [
      "残蝉乍歇。", 
      "又乱叶打窗，蛩韵凄切。", 
      "寂寞天香院宇，露凉时节。", 
      "乘鸾扇底婆娑影，幻清虚、广寒宫阙。", 
      "小山秋重，千岩夜悄，举尊邀月。", 
      "甚赋得、仙标道骨。", 
      "倩谁捣玄霜，犹未成屑。", 
      "回首蓝桥路迥，梦魂飞越。", 
      "雕阑翠甃金英满，洒西风、非雨非雪。", 
      "惜花心性，输他少年，等闲攀折。"
    ], 
    "rhythmic": "桂枝香"
  }, 
  {
    "author": "陈允平", 
    "paragraphs": [
      "开尽荼䕷，正桑云麦浪，天气如秋。", 
      "南园露梢半坼，金粟丝头。", 
      "温香傍酒，尽多娇、不识春愁。", 
      "莺院悄，轻阴弄晚，何人堪伴清游。", 
      "偏爱紫蕤黄袅，想金壶胜赏，依旧扬州。", 
      "花前夜阑醉後，斜月当楼。", 
      "翻阶句好，记玄晖、此日风流。", 
      "双鬓改，一枝帽底，如今应为花羞。"
    ], 
    "rhythmic": "汉宫春"
  }, 
  {
    "author": "陈允平", 
    "paragraphs": [
      "爱吟休问瘦，为诗句、几凭阑。", 
      "有可画亭台，宜春帐箔，如寄身闲。", 
      "胸中四时胜景，小蓬莱、幻出五云间。", 
      "一掬苹香暗沼，半梢松影虚坛。", 
      "相看。", 
      "倦羽久知还。", 
      "回首鹭盟寒。", 
      "记步屧寻云，呼灯听雨，越岭吴峦。", 
      "幽情未应共懒，把周郎旧曲谱新翻。", 
      "帘外垂杨自舞，为君时按弓弯。"
    ], 
    "rhythmic": "木兰花慢"
  }, 
  {
    "author": "陈允平", 
    "paragraphs": [
      "六鳌初驾，缥缈蓬阆，移来洲岛。", 
      "还又是、梅飘冰泮，一夜青阳回海表。", 
      "渐媚景、傍元宵时候，花底馀寒料峭。", 
      "更喜报、三边晏静，人乐清平宇宙。", 
      "画鼓簇队行春早。", 
      "拥烟花、粉黛缭绕。", 
      "开洞府、桃源路窈。", 
      "戟外东风吹岸柳。", 
      "正翠霭、映星桥月榭，十里红莲绽了。", 
      "庆万家、珠帘半卷，绰约歌裙舞袖。", 
      "重锦绣幄围香，阖凤管鸾丝环奏。", 
      "望非烟非雾，春在壶天易晓。", 
      "早隐隐、半空星斗。", 
      "看取收灯後。", 
      "趁凤书、吹入黄扉，立马金门玉漏。"
    ], 
    "rhythmic": "宝鼎见・宝鼎现"
  }, 
  {
    "author": "陈允平", 
    "paragraphs": [
      "望远秋平。", 
      "初过雨、微茫水满烟汀。", 
      "乱荭疏柳，犹带数点残萤。", 
      "待月重帘谁共倚，信鸿断续两三声。", 
      "夜如何，顿凉骤觉，纨扇无情。", 
      "还思骖莺素约，念凤箫雁瑟，取次尘生。", 
      "旧日潘郎，双鬓半已星星。", 
      "琴心锦意暗懒，又争奈、西风吹恨醒。", 
      "屏山冷，怕梦魂、飞度蓝桥不成。"
    ], 
    "rhythmic": "八宝妆"
  }, 
  {
    "author": "陈允平", 
    "paragraphs": [
      "上苑寒收，西塍雨歇，东风是处花柳。", 
      "步锦笼纱，依旧五陵台沼。", 
      "绣帘珠箔金翠袅，琐窗雕槛青红斗。", 
      "频回首。", 
      "茶灶酒垆，春时几番携手。", 
      "知否。", 
      "人渐老。", 
      "嗟眼为花狂，肩为诗瘦。", 
      "唤醒乡心，无奈数声啼鸟。", 
      "秉烛清游嫌夜短，采香新意输年少。", 
      "归来好。", 
      "皈趁故园池阁，绿阴芳草。"
    ], 
    "rhythmic": "昼锦堂"
  }, 
  {
    "author": "陈允平", 
    "paragraphs": [
      "雁宇苍寒，蛩疏翠冷，又是凄凉时候。", 
      "小揭珠帘，夜润唾花罗皱。", 
      "饶晓鹭、独立衰荷，溯归燕、尚栖残柳。", 
      "想黄花，羞涩东篱，断无新句到重九。", 
      "孤檠清梦易觉，肠断唐宫旧曲，声迷官漏。", 
      "滴入愁心，秋似玉楼人瘦。", 
      "烟槛外、催落梧桐，带西风、乱捎鸳甃。", 
      "记画檐，灯影沈沈，共裁春夜韭。"
    ], 
    "rhythmic": "绮罗香"
  }, 
  {
    "author": "陈允平", 
    "paragraphs": [
      "上苑乌啼，中洲鹭起，疏钟才度云窈。", 
      "篆冷香篝，灯微尘幌，残梦犹吟芳草。", 
      "搔首卷帘看，认何处、六桥烟柳。", 
      "翠绕才舣西泠，趁取过湖人少。", 
      "掠水风花缭绕。", 
      "还暗忆年时，旗亭歌酒。", 
      "隐约春声，钿车宝勒，次第凤城开了。", 
      "惟有踏青心，纵早起、不嫌寒峭。", 
      "画阑闲立，东风旧红谁扫。"
    ], 
    "rhythmic": "探春・探春慢"
  }, 
  {
    "author": "陈允平", 
    "paragraphs": [
      "千顷玻璃，远送目斜阳，渐下林阒。", 
      "题叶人归，采菱舟散，望中水天一色。", 
      "碾空桂魄。", 
      "玉绳低转云无迹。", 
      "有素鸥，闲伴夜深，呼棹过环碧。", 
      "相思万里，顿隔婵媛，几回琼台，同驻鸾翼。", 
      "对西风、恁谁问取，人间那得有今夕。", 
      "应笑广寒宫殿窄。", 
      "露冷烟淡，还看数点残星，两行新雁，倚楼横笛。"
    ], 
    "rhythmic": "秋霁"
  }, 
  {
    "author": "陈允平", 
    "paragraphs": [
      "凝云冱晓，正シ花才积，荻絮初残。", 
      "华表翩跹何处鹤，爱吟人在孤山。", 
      "冻解苔铺，冰融沙，谁凭玉勾阑。", 
      "茸衫毡帽，冷香吹上吟鞍。", 
      "将次柳际琼销，梅边粉瘦，添做十分寒。", 
      "闲踏轻澌来荐菊，半潭新涨微澜。", 
      "水北峰峦，城阴楼观，留向月中看。", 
      "云深处，好风飞下晴湍。"
    ], 
    "rhythmic": "百字令・念奴娇"
  }, 
  {
    "author": "陈允平", 
    "paragraphs": [
      "数峰蘸碧，记载酒甘园，柳塘花坞。", 
      "最堪避暑。", 
      "爱莲香送晚，翠娇红妩。", 
      "乃菱歌乍起，兰桡竞举。", 
      "日斜处。", 
      "望孤鹜断霞，初下芳杜。", 
      "遥想山寺古。", 
      "看倒影金轮，溯光朱户。", 
      "瞑烟带树。", 
      "有投林鹭宿，凭楼僧语。", 
      "可惜流年，付与朝钟暮鼓。", 
      "漫凝伫。", 
      "步长桥、月明归去。"
    ], 
    "rhythmic": "扫花游・扫地游"
  }, 
  {
    "author": "陈允平", 
    "paragraphs": [
      "放船杨柳下，听鸣蝉、薰风小新堤。", 
      "正烟露蓼，飞尘酿玉，第五桥西。", 
      "遥认青罗盖底，宫女夜游池。", 
      "谁在鸳鸯浦，独棹玻璃。", 
      "一片天机云锦，见凌波碧翠，照日胭脂。", 
      "是西湖西子，晴抹雨妆时。", 
      "便相将无情秋思，向菰蒲深处落红衣。", 
      "醺醺里，半篙香梦，月转星移。"
    ], 
    "rhythmic": "八声甘州", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "春波浮渌，小隐桃溪路。", 
      "烟雨正林塘，翠不碍、锦鳞来去。", 
      "芹香藻腻，偏爱鲤花肥，檐影下，柳阴中，逐浪吹萍絮。", 
      "宫沟泉滑，怕有题红句。", 
      "钩饵已忘机，都付与、人间儿女。", 
      "濠梁兴在，鸥鹭笑人痴。", 
      "三湘梦，五湖心，云水苍茫处。"
    ], 
    "rhythmic": "蓦山溪"
  }, 
  {
    "author": "陈允平", 
    "paragraphs": [
      "赤阑桥畔斜阳外，临江暮山凝紫。", 
      "戏鼓才停，渔榔乍歇，一片芙蓉秋水。", 
      "馀霞散绮。", 
      "正银钥停关，画船催舣。", 
      "鱼板敲残，数声初入万松里。", 
      "坡翁诗梦未老，翠微楼上月，曾共谁倚。", 
      "御苑烟花，宫斜露草，几度西风弹指。", 
      "黄昏尽也，有眠月闲僧，醉香游子。", 
      "鹫岭啼猿，唤人吟思起。"
    ], 
    "rhythmic": "齐天乐"
  }, 
  {
    "author": "陈允平", 
    "paragraphs": [
      "六波烟黛浮空远，南陌嘤嘤，乔木初迁，纱窗无眠，画阑凭晓。", 
      "看并宿暗黄深，织雾金梭小。", 
      "那人携酒听时，料把春来，诗梦惊觉。", 
      "飞绕。", 
      "翠接断桥云，绿漾新堤草。", 
      "数声娇啭，婉娩如愁，调簧弄歌尖巧。", 
      "随燕软尘低，蝶妥游丝袅。", 
      "最怜舞絮飞花，唤却东风老。"
    ], 
    "rhythmic": "黄莺儿"
  }, 
  {
    "author": "陈允平", 
    "paragraphs": [
      "三神山路杳，六鳌驾浪，幻境□西湖。", 
      "水连天四远，翠台如鼎，簇簇小浮图。", 
      "烟沈雾迥，怪蜃楼、飞入清虚。", 
      "秋夜长，一轮蟾素，渐渐出云衢。", 
      "遥看寒光金镜，皓彩明，正人间三五。", 
      "总输与、鸥眠葑蓼，鹭立菰蒲。", 
      "笙歌唤醒鱼龙睡，向贝阙、争取明珠。", 
      "清梦断，西风醉宿冰壶。"
    ], 
    "rhythmic": "渡江云", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "髻鬟对耸，万松扶玉上青冥。", 
      "西风共倚，烟南水北，石荒苔老，三十六梯平。", 
      "爱翠尖如削，天外亭亭。", 
      "高寒梦惊。", 
      "是何夕堕双星。", 
      "无限苍崖紫岫，谁拊棱层。", 
      "薜萝深处，算少年、游屐几番登。", 
      "河汉近、疑在蓬瀛。"
    ], 
    "rhythmic": "婆罗门引"
  }, 
  {
    "author": "陈允平", 
    "paragraphs": [
      "雨馀芳草碧萧萧。", 
      "暗春潮。", 
      "荡双桡。", 
      "紫凤青鸾，旧梦带文箫。", 
      "绰约佩环风不定，云欲堕，六铢香，天外飘。", 
      "相思为谁兰恨销。", 
      "渺湘魂、无处招。", 
      "素纨犹在，真真意、还倩谁描。", 
      "舞镜空圆，羞对月明宵。", 
      "镜里心心心里月，君去矣，旧东风，新画桥。"
    ], 
    "rhythmic": "明月引・江城梅花引"
  }, 
  {
    "author": "陈允平", 
    "paragraphs": [
      "何处是秋风。", 
      "月明霜露中。", 
      "算凄凉、未到梧桐。", 
      "曾向垂虹桥上看，有几树、水边枫。", 
      "客路怕相逢。", 
      "酒浓愁更浓。", 
      "数归期、犹是秋冬。", 
      "欲寄相思无好句，聊折赠、雁来红。"
    ], 
    "rhythmic": "糖多令・唐多令"
  }, 
  {
    "author": "陈允平", 
    "paragraphs": [
      "东风吹恨上眉弯。", 
      "燕初还。", 
      "杏花残。", 
      "帘里春深，帘外雨声寒。", 
      "拾翠芳期孤负却，空脉脉，倚阑干。", 
      "流苏香重玉连环。", 
      "绕屏山。", 
      "宝筝闲。", 
      "泪薄鲛绡，零露湿红兰。", 
      "瘦却舞腰浑可事，银蹀躞，半阑珊。"
    ], 
    "rhythmic": "江城子"
  }, 
  {
    "author": "陈允平", 
    "paragraphs": [
      "一曲清歌酒一锺。", 
      "舞裙摇曳石榴红。", 
      "宝筝弦矗冰蚕缕，珠箔香飘水麝风。", 
      "娇娅姹，笑迎逢。", 
      "合欢罗带两心同。", 
      "彩云不觉归来晚，月转觚棱夜气中。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "压鬓钗横翠凤头。", 
      "玉柔春腻粉香流。", 
      "红酣醉靥花含笑，碧翦颦眉柳弄愁。", 
      "偏婀娜，太温柔。", 
      "水情云意两绸缪。", 
      "佯羞不顾双飞蝶，独背秋千傍画楼。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "锦幄沉沉宝篆残。", 
      "惜春无语凭阑干。", 
      "庭前芳草空惆怅，帘外飞花自往还。", 
      "金屋静，玉箫闲。", 
      "一尊芳酒驻红颜。", 
      "东风落尽荼䕷雪，满院清香夜不寒。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "玉辔青骢去不归。", 
      "锦中频织断肠诗。", 
      "窗凭绣日莺声婉，帘卷香云雁影回。", 
      "金缕扇，碧罗衣。", 
      "蝶魂飞度画阑西。", 
      "花开花落春多少，独有层楼双燕知。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "曾约双琼品凤箫。", 
      "玉台光映玉娇娆。", 
      "银花烛冷飞罗暗，宝悄香融曲篆销。", 
      "帘影乱，漏声迢。", 
      "佩云清入楚天遥。", 
      "题红未托相思约，明月空归第五桥。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "钏阁桃腮香玉溜。", 
      "困倚银床倦绣。", 
      "双燕归来後。", 
      "相思叶底寻红豆。", 
      "碧唾春衫还在否。", 
      "重理弓弯舞袖。", 
      "锦藉芙蓉皱。", 
      "翠腰羞对垂杨瘦。"
    ], 
    "rhythmic": "惜分飞"
  }, 
  {
    "author": "陈允平", 
    "paragraphs": [
      "风萧萧。", 
      "雨骚骚。", 
      "风雨萧骚梧叶飘。", 
      "潇湘江畔楼。", 
      "云迢迢。", 
      "水遥遥。", 
      "云水迢遥天尽头。", 
      "相思心上秋。"
    ], 
    "rhythmic": "长相思"
  }, 
  {
    "author": "陈允平", 
    "paragraphs": [
      "待春来，春又到，花底自徘徊。", 
      "春浅花迟，携酒为春催。", 
      "可堪碧小红微，黄轻紫艳，东风外、妆点池台。", 
      "且衔杯。", 
      "无奈年少心情，看花能几回。", 
      "春自年年，花自为春开。", 
      "是他春为花愁，花因春瘦，花残後、人未归来。"
    ], 
    "rhythmic": "祝英台近"
  }, 
  {
    "author": "陈允平", 
    "paragraphs": [
      "缃桃红浅柳褪黄。", 
      "燕初来、宫漏渐长。", 
      "任日转、花梢也，倚兰屏、犹未试妆。", 
      "秦鸾旧曲无心理，忆年时、相傍采桑。", 
      "听绿树、娇莺啭，一声声、都是断肠。"
    ], 
    "rhythmic": "恋绣衾"
  }, 
  {
    "author": "陈允平", 
    "paragraphs": [
      "素质盈盈瘦，娇姿淡淡妆。", 
      "曲勾兰畔倚秋娘。", 
      "一撮风流都在、晚西凉。", 
      "彩线串层玉，金篝络细香。", 
      "半钩新月浸牙床。", 
      "犹记东华年少、那门相。"
    ], 
    "rhythmic": "南歌子"
  }, 
  {
    "author": "陈允平", 
    "paragraphs": [
      "银鸳金凤画暗销。", 
      "晓帘栊、新翠渐交。", 
      "算多少、相思恨，被东风，吹上柳梢。", 
      "罗窗夜夜梨花瘦，奈月明、香梦易消。", 
      "便拟倩、题红叶，趁落花、流过谢桥。"
    ], 
    "rhythmic": "恋绣衾"
  }, 
  {
    "author": "陈允平", 
    "paragraphs": [
      "春欲去。", 
      "无计得留春住。", 
      "纵著天涯浑柳絮。", 
      "春归还有路。", 
      "恨煞多情杜宇。", 
      "愁煞无情风雨。", 
      "春自悠悠人自苦。", 
      "莺花谁是主。"
    ], 
    "rhythmic": "谒金门"
  }, 
  {
    "author": "陈允平", 
    "paragraphs": [
      "杏花枝上莺声嫩。", 
      "凤屏倦倚人初困。", 
      "金兽莫添香。", 
      "香浓情转伤。", 
      "云沉归雁杳。", 
      "绿涨江南草。", 
      "独倚夕阳楼。", 
      "双帆何处舟。"
    ], 
    "rhythmic": "菩萨蛮"
  }, 
  {
    "author": "陈允平", 
    "paragraphs": [
      "凉亭背倚斜阳树。", 
      "过几阵、菰蒲雨。", 
      "自棹轻舟穿柳去。", 
      "绿裙红袂，与花相似，撑入花深处。", 
      "妾家住在鸳鸯浦。", 
      "妾貌如花被花妒。", 
      "折得花归娇厮觑。", 
      "花心多怨，妾心多恨，胜似莲心苦。"
    ], 
    "rhythmic": "青玉案"
  }, 
  {
    "author": "陈允平", 
    "paragraphs": [
      "多情无语敛黛眉。", 
      "寄相思、偏仗柳枝。", 
      "待折向、尊前唱，奈东风、吹做絮飞。", 
      "归来醉抱瑟琶睡，正酒醒、香尽漏移。", 
      "无赖是、梨花梦，被月明、偏照帐儿。"
    ], 
    "rhythmic": "恋绣衾"
  }, 
  {
    "author": "陈允平", 
    "paragraphs": [
      "懒傍青鸾镜，慵簪翠凤翘。", 
      "玉屏春重宝香销。", 
      "因甚不忺梳洗、怕登楼。", 
      "载酒垂杨浦，停桡杜若洲。", 
      "伤春情绪寄箜篌。", 
      "流水残阳芳草、伴人愁。"
    ], 
    "rhythmic": "南歌子"
  }, 
  {
    "author": "陈允平", 
    "paragraphs": [
      "东风开到坼桐花。", 
      "游蜂初报衙。", 
      "兽环微掩是谁家。", 
      "琐窗金绣纱。", 
      "环佩小，领巾斜。", 
      "绿云双髻鸦。", 
      "佯羞无限托琵琶。", 
      "笑拈萱草芽。"
    ], 
    "rhythmic": "醉桃源・阮郎归"
  }, 
  {
    "author": "陈允平", 
    "paragraphs": [
      "凤城春浅。", 
      "寒压花梢颤。", 
      "有约不来梁上燕。", 
      "十二绣帘空卷。", 
      "去年共倚秋千。", 
      "今年独倚阑干。", 
      "误了海棠时候，不成直待花残。"
    ], 
    "rhythmic": "清平乐"
  }, 
  {
    "author": "陈允平", 
    "paragraphs": [
      "春又晚。", 
      "枝上绿深红浅。", 
      "燕语呢喃明似翦。", 
      "采香人渐远。", 
      "草色池塘碧软。", 
      "丝竹谁家坊院。", 
      "拂拂和风初著扇。", 
      "蜂情愁不展。"
    ], 
    "rhythmic": "谒金门"
  }, 
  {
    "author": "陈允平", 
    "paragraphs": [
      "杨柳烟深五凤楼。", 
      "绣帘风扬玉梭球。", 
      "夜寒谁伴锦香篝。", 
      "残月有情圆晓梦，落花无语诉春愁。", 
      "宝笙偷按小梁州。"
    ], 
    "rhythmic": "浣溪沙"
  }, 
  {
    "author": "陈允平", 
    "paragraphs": [
      "谁向瑶台品凤箫。", 
      "碧虚浮动桂花秋。", 
      "风从帘幕吹香远，人在阑干待月高。", 
      "金粟地，蕊珠楼。", 
      "佩云襟雾玉逍遥。", 
      "仙娥已有玄霜约，便好骑鲸上九霄。"
    ], 
    "rhythmic": "鹧鸪天"
  }, 
  {
    "author": "陈允平", 
    "paragraphs": [
      "风不定。", 
      "吹漾一帘波影。", 
      "归燕无期春正永。", 
      "海棠眠未醒。", 
      "筝雁别来谁整。", 
      "好梦不堪重省。", 
      "闲看鸳鸯交素颈。", 
      "凭阑襟袖冷。"
    ], 
    "rhythmic": "谒金门"
  }, 
  {
    "author": "陈允平", 
    "paragraphs": [
      "欲晴又雨雨还晴。", 
      "时节又清明。", 
      "红杏墙头燕语，碧桃枝上莺声。", 
      "轻衫短帽，扁舟小棹，几度旗亭。", 
      "斗草踏青天气，买花载酒心情。"
    ], 
    "rhythmic": "朝中措"
  }, 
  {
    "author": "陈允平", 
    "paragraphs": [
      "岸柳黄深绿渐饶。", 
      "林塘初雨过，涨蒲萄。", 
      "秋千亭榭彩旗交。", 
      "莺声里，春在杏花梢。", 
      "慵整翠云翘。", 
      "眉尖愁两点，倩谁描。", 
      "斜阳芳草暗魂销。", 
      "东风远，犹凭赤阑桥。"
    ], 
    "rhythmic": "小重山"
  }, 
  {
    "author": "陈允平", 
    "paragraphs": [
      "玄霜绛雪。", 
      "散作秋林缬。", 
      "昨夜西风吹过，最好是、睡时节。", 
      "香绝。", 
      "高处折。", 
      "中秋还有月。", 
      "此际人间天上，是两个、广寒阙。"
    ], 
    "rhythmic": "霜天晓角"
  }, 
  {
    "author": "陈允平", 
    "paragraphs": [
      "明月可中庭。", 
      "萧萧络纬声。", 
      "画阑秋、千树吹香。", 
      "玉宇无尘凉似水，销不尽、许多清。", 
      "欲醉醉还醒。", 
      "欲吟吟未成。", 
      "拈金英、三嗅微馨。", 
      "应有乘鸾天上女，随风露、下青冥。"
    ], 
    "rhythmic": "糖多令・唐多令"
  }, 
  {
    "author": "陈允平", 
    "paragraphs": [
      "藓迹苔痕。", 
      "香浮砚席，影蘸吟尊。", 
      "雪正商量，同云淡淡，微月昏昏。", 
      "孤山往事谁论。", 
      "但招得、逋仙断魂。", 
      "客里相逢，数枝驿路，千树江村。"
    ], 
    "rhythmic": "柳梢青"
  }, 
  {
    "author": "陈允平", 
    "paragraphs": [
      "沁月凝霜。", 
      "精神好处，曾悟花光。", 
      "带雪煎茶，和冰酿酒，聊润枯肠。", 
      "看花小立疏廊。", 
      "道是雪、如何恁香。", 
      "几度巡檐，一枝清瘦，疑在蓬窗。"
    ], 
    "rhythmic": "柳梢青"
  }, 
  {
    "author": "陈允平", 
    "paragraphs": [
      "菊谢东篱。", 
      "问梅开未，先问南枝。", 
      "两蕊三花，松边傍石，竹外临溪。", 
      "尊前暗忆年时。", 
      "算笛里、关情是伊。", 
      "何逊风流，林逋标致，一二联诗。"
    ], 
    "rhythmic": "柳梢青"
  }, 
  {
    "author": "陈允平", 
    "paragraphs": [
      "片片花飞。", 
      "风前疏树，雪後残枝。", 
      "地多情，带将明月，来伴书帏。", 
      "岁寒心事谁知。", 
      "向篱落、微斜半。", 
      "添得闲愁，酒将阑处，吟未成时。"
    ], 
    "rhythmic": "柳梢青"
  }, 
  {
    "author": "陈允平", 
    "paragraphs": [
      "簇簇红云冷欲凝。", 
      "东风特地唤花醒。", 
      "数枝夜色当银烛，一段春娇入画屏。", 
      "如有恨，似多情。", 
      "柳边莺语十分明。", 
      "柳边莺语如何说，莫笑梅花太瘦生。"
    ], 
    "rhythmic": "思佳客"
  }, 
  {
    "author": "陈允平", 
    "paragraphs": [
      "休去采芙蓉。", 
      "秋江烟水空。", 
      "带斜阳、一片征鸿。", 
      "欲顿闲愁无顿处，都著在两眉峰。", 
      "心事寄题红。", 
      "画桥流水东。", 
      "断肠人、无奈秋浓。", 
      "回首层楼归去懒，早新月、挂梧桐。"
    ], 
    "rhythmic": "糖多令・唐多令"
  }, 
  {
    "author": "陈允平", 
    "paragraphs": [
      "双溪墅。", 
      "重见种玉锄云，采花研露。", 
      "遥知绿野芳浓，锦堂燕子，迎门共舞。", 
      "近前语。", 
      "还问去年山馆，旧经行处。", 
      "西风鸿水边上，惊千里苑，梅英乍吐。", 
      "几度月昏霜晓，望驰天北，驿传湘渚。", 
      "冷艳暗香春寒，地清苦。", 
      "看看翠幄，青子江头路。", 
      "才收尽、蛮烟瘴雨，初回轻暑。", 
      "便忆南园趣。", 
      "唤人况有，多情杜宇。", 
      "此计非迟暮。", 
      "都付与、和羹功成归去。", 
      "海榴院落，长逢重午。"
    ], 
    "rhythmic": "瑞龙吟"
  }, 
  {
    "author": "陈允平", 
    "paragraphs": [
      "桐花寒食近，青门紫陌，不禁绿杨烟。", 
      "正长眉仙客，来向人间，听鹤语溪泉。", 
      "清和天气，为栽培、种玉心田。", 
      "莺昼长，一尊芳酒，容与看芝山。", 
      "庭闲。", 
      "东风榆荚，夜雨苔痕，满地欲流钱。", 
      "爱墙阴、成蹊桃李，春自无言。", 
      "殷勤晓鹊凭檐喜，丹凤下、红药阶前。", 
      "兰砌晓，香飘舞袖斓斑。"
    ], 
    "rhythmic": "渡江云"
  }, 
  {
    "author": "陈允平", 
    "paragraphs": [
      "两台帘对卷，燕芹香、风花近清明。", 
      "望春弥柳际，流红水布，暖縠天晴。", 
      "谁信闲襟似水，时忆语溪耕。", 
      "襟抱番江阔，云远波平。", 
      "静昼轻挥玉尘，见春扉草绿，暮冶烟青。", 
      "问清华姓字，几度录虬屏。", 
      "看西湖、一汀鸳鹭，正晓风、残月两三星。", 
      "早归来，赴花鱼宴，宫树闻莺。"
    ], 
    "rhythmic": "八声甘州", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "风流三径远，此君淡薄，谁与伴清足。", 
      "岁寒人自得，傍石锄云，闲里种苍玉。", 
      "琅玕翠立，爱细雨、疏烟初沐。", 
      "春昼长，秋声不断，洗红尘凡俗。", 
      "高独。", 
      "虚心共许，淡节相期，几人闲棋局。", 
      "堪爱处，月明琴院，雪晴书屋。", 
      "心盟更许青松结，笑四时、梅矾兰菊。", 
      "庭砌晓，东风旋添新绿。"
    ], 
    "rhythmic": "三犯渡江云・渡江云"
  }, 
  {
    "author": "陈允平", 
    "paragraphs": [
      "谷雨收寒，茶烟扬晓，又是牡丹时候。", 
      "浮龟碧水，听鹤丹山，彩屋幔亭依旧。", 
      "和气缥缈人间，满谷红云，德星呈秀。", 
      "向东风种就，一亭兰茁，玉香初茂。", 
      "遥想曲度娇莺，舞低轻燕，二十四帘芳昼。", 
      "清溪九曲，上已风光，觞咏似山阴否。", 
      "翠阁凝清，正宜瀹茗银罂，熨香金斗。", 
      "看双鸾飞下，长生殿里，赐蔷薇酒。"
    ], 
    "rhythmic": "过秦楼"
  }, 
  {
    "author": "陈允平", 
    "paragraphs": [
      "正槐龙欲老，影动朱门，薰风帘卷。", 
      "竹外人清，听秋声将转。", 
      "梦草池塘，种兰庭砌，爽气生葵扇。", 
      "香染黄扉，律调翠简，赏音清宴。", 
      "因念南阳，碧幢烟静，纶玉宣频，辔丝催遣。", 
      "带锡犀虹，宠下甘泉殿。", 
      "笑指蓬莱，画舸东去，向五云葱茜。", 
      "骑竹欢迎，贺家湖上，绿香红茜。"
    ], 
    "rhythmic": "醉蓬莱"
  }, 
  {
    "author": "陈允平", 
    "paragraphs": [
      "风箨晴暄，昼桐阴早，燕阁新香时度。", 
      "沁月楼台，带山城郭，西湖翠娇红妩。", 
      "甚爱此闲中趣，寻盟旧鸥鹭。", 
      "共容与。", 
      "倚阑干、静看飞絮。", 
      "吟啸里，帘卷暖烟霁雨。", 
      "向一碧波璃，几东风、呼棹来去。", 
      "秀玉芳兰，伴丝簧、庭院笑语。", 
      "渐梅霖清润，喜近槐扉初暑。"
    ], 
    "rhythmic": "法曲献仙音", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "帘垂鸱尾阁，桂花风、天香满黄扉。", 
      "向郁罗霄汉，朝回金阙，心运璇玑。", 
      "一点元台初度，八表共清辉。", 
      "紫塞烟尘静，捷羽东飞。", 
      "此际钱塘江上，爱月仍夜色，潮正秋期。", 
      "想波仙冰妹，同日宴瑶池。", 
      "报龙楼、玉音宣劝，赐紫金、杯泛日中葵。", 
      "庆千秋，醉长生酒，歌太平诗。"
    ], 
    "rhythmic": "八声甘州", 
    "tags": [
      "钱塘江"
    ]
  }, 
  {
    "author": "陈允平", 
    "paragraphs": [
      "楚天碧。", 
      "秋晚尘清禁陌。", 
      "朝鸡静，班退晓墀，回马金门漏犹滴。", 
      "千官佩如织。", 
      "来作黄扉寿客。", 
      "黑头相，玉虹紫貂，亲奉春慈拜南极。", 
      "丛萱燕堂北。", 
      "正霭护犀帷，香泛鲛额。", 
      "瑶池女伴驻鸾翼。", 
      "拥歌袖笼翠，舞鞯铺锦，屏开家庆怎画得。", 
      "想人在仙宅。", 
      "今夕。", 
      "是何夕。", 
      "正月满槐厅，凉透杶席。", 
      "黄花满地弄寒色。", 
      "喜蛩雨初霁，雁风又息。", 
      "龙楼宣劝，万岁里、宴太液。"
    ], 
    "rhythmic": "兰陵王"
  }, 
  {
    "author": "陈允平", 
    "paragraphs": [
      "江南春信早，问谁是、百花魁。", 
      "过揽桂褰蓉，纫兰采菊，独许寒梅。", 
      "阳和渐回涧底，向水西、先放一枝开。", 
      "潇洒纤琼瘦玉，化工月翦云裁。", 
      "诗催。", 
      "付与雪襟怀。", 
      "消得暗香来。", 
      "算知心惟有，青松瘦竹，白石苍苔。", 
      "年年上林胜赏，拈清芳、蘸入紫金杯。", 
      "须信和羹未晚，岁寒聊自徘徊。"
    ], 
    "rhythmic": "木兰花慢"
  }, 
  {
    "author": "陈允平", 
    "paragraphs": [
      "过重阳、晚香犹耐，江城风露初峭。", 
      "梅花已索巡檐笑，春入数枝红小。", 
      "寒恁早。", 
      "正帘卷苍云，和气生芝草。", 
      "金虬篆袅。", 
      "喜人乐丰年，波澄瀚海，星斗焕牙纛。", 
      "家山近，游宴十洲三岛。", 
      "石桥诗思频绕。", 
      "朱颜白发神仙样，谁信玉关人老。", 
      "春渐好。", 
      "望阊阖天低，咫尺瞻黄道。", 
      "祥云缥缈。", 
      "看柳色沙堤，莺声禁辇，鸣佩凤池晓。"
    ], 
    "rhythmic": "摸鱼儿"
  }, 
  {
    "author": "陈允平", 
    "paragraphs": [
      "帘卷苍云，爱初翔凤尾，忽驾虬枝。", 
      "青青岁寒自保，越样清奇。", 
      "参天溜雨，带疏苔、密藓芳蕤。", 
      "天赋与，凌霜傲雪，然山泽风姿。", 
      "他年楝梁共许，记雪山巫峡，曾赋新诗。", 
      "庭前可人翠幄，葱烟霏。", 
      "高标劲节，有青松、绿竹心知。", 
      "来试倚，摩挲黛色，一尊相祝齐眉。"
    ], 
    "rhythmic": "汉宫春"
  }, 
  {
    "author": "陈允平", 
    "paragraphs": [
      "春满芝田，正鹤飞空霭，龟引清涟。", 
      "祥云满谷缥缈，非雾非烟。", 
      "莺花燕柳，占年年、三月长安。", 
      "天气好，新声暖响，东风十二雕阑。", 
      "葱茜兽炉香袅，映金貂玉佩，绿鬓朱颜。", 
      "何妨买花载酒，日日湖边。", 
      "烟光万顷，恁清闲、才是神仙。", 
      "芳昼永，珠帘静卷，悠然相对南山。"
    ], 
    "rhythmic": "汉宫春"
  }, 
  {
    "author": "陈允平", 
    "paragraphs": [
      "西清人住水云乡。", 
      "心静日偏长。", 
      "闲中自乐壶天趣，笑红尘、谁是羲皇。", 
      "叠嶂双溪争似，西湖雨色晴光。", 
      "碧龟巢处藕花香。", 
      "波影浸书床。", 
      "庭前一种红兰树，薰风又、吹长瑶芳。", 
      "竹外椿前舞彩，柳边槐底鸣珰。"
    ], 
    "rhythmic": "风入松", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "朝回花底晓星明。", 
      "瑞烟凝。", 
      "暖风轻。", 
      "修禊湔裙，时节又闻莺。", 
      "绰约岸桃堤柳近，波万顷，碧琉璃，镜样平。", 
      "仙翁佩襟秋水清。", 
      "渺莲舟，浮翠瀛。", 
      "御楼香近，东风里、吹下青冥。", 
      "鲛撷围红，春在牡丹屏。", 
      "日正迟迟人正酒，画帘外，一声声，卖放生。"
    ], 
    "rhythmic": "西湖明月引・江城梅花引"
  }, 
  {
    "author": "陈允平", 
    "paragraphs": [
      "门外湖光清似玉，雨桐烟柳扶疏。", 
      "爱闲吾亦爱吾庐。", 
      "炉香心在在，杯酒乐如如。", 
      "有子专城才四十，诸孙颗颗明珠。", 
      "传家衣钵只诗书。", 
      "一坡存菊意，千岁学松臞。"
    ], 
    "rhythmic": "临江仙"
  }, 
  {
    "author": "陈允平", 
    "paragraphs": [
      "光风怀抱玉精神。", 
      "不染世间尘。", 
      "香暖衣篝，歌题彩扇，清似晋时人。", 
      "柳边小驻朝天马，一笑领佳宾。", 
      "帘卷湖山，花围尊俎，同醉碧桃春。"
    ], 
    "rhythmic": "少年游"
  }, 
  {
    "author": "陈允平", 
    "paragraphs": [
      "四壁图书静不哗。", 
      "里湖深处隐人家。", 
      "斑衣自斗百家彩，乌帽亲裁一幅纱。", 
      "新酿酒，旋烹茶。", 
      "半溪霜月正梅花。", 
      "前庭手种红兰树，看到春风第二芽。"
    ], 
    "rhythmic": "鹧鸪天"
  }, 
  {
    "author": "陈允平", 
    "paragraphs": [
      "月树风枝。", 
      "孤山两字诗。", 
      "来到十洲三岛，香得更、十分奇。", 
      "阳和迟自迟。", 
      "冰霜欺怎欺。", 
      "且伴岁寒人醉，有移种、玉堂时。"
    ], 
    "rhythmic": "霜天晓角"
  }, 
  {
    "author": "陈允平", 
    "paragraphs": [
      "燕归帘半卷。", 
      "正漏约琼签，笙调玉琯。", 
      "蛾眉画来浅。", 
      "甚春衫懒试，夜灯慵翦。", 
      "香温梦暖。", 
      "诉芳心、芭蕉未展。", 
      "渺双波、望极江空，二十四桥凭遍。", 
      "葱茜。", 
      "银屏彩凤，雾帐金蝉，旧家坊院。", 
      "烟花弄晚。", 
      "芳草恨，断魂远。", 
      "对东风无语，绿阴深处，时见飞红数片。", 
      "算多情、尚有黄鹂，向人睍睆。"
    ], 
    "rhythmic": "瑞鹤仙"
  }, 
  {
    "author": "陈允平", 
    "paragraphs": [
      "银屏梦觉。", 
      "渐浅黄嫩绿，一声莺小。", 
      "细雨轻尘，建章初闭东风悄。", 
      "依然千树长安道。", 
      "翠云锁、玉窗深窈。", 
      "断桥人、空倚斜阳，带旧愁多少。", 
      "还是清明过了。", 
      "任烟缕露条，碧纤青袅。", 
      "恨隔天涯，几回惆怅苏堤晓。", 
      "飞花满地谁为扫。", 
      "甚薄幸、随波缥缈。", 
      "纵啼鹃、不唤春归，人自老。"
    ], 
    "rhythmic": "垂杨"
  }, 
  {
    "author": "陈允平", 
    "paragraphs": [
      "长安路。", 
      "还是燕乳莺娇，度帘迁树。", 
      "层楼十二阑干，绣帘半卷，相思处处。", 
      "漫凭伫。", 
      "因念彩云初到，琐窗琼户。", 
      "梨花犹却春寒，翠羞粉怨，尊前解语。", 
      "空有章台烟柳，瘦纤仍似，宫腰飞舞。", 
      "憔悴暗觉文园，双鬓非故。", 
      "闲拈断叶，重托殷勤句。", 
      "频回首、河桥素约，津亭归步。", 
      "恨逐芳尘去。", 
      "眩醉眼尽，游丝乱绪。", 
      "肠结愁千缕。", 
      "深院静，东风落红如雨。", 
      "画屏梦绕，一篝香絮。"
    ], 
    "rhythmic": "瑞龙吟"
  }, 
  {
    "author": "陈允平", 
    "paragraphs": [
      "阑干休去倚，长亭外、烟草带愁归。", 
      "正晓阴帘幕，绮罗清润，西风环佩，金玉参差。", 
      "深院悄，乱蝉嘶夏木，双燕别春泥。", 
      "满地残花，蝶圆凉梦，半亭落叶，蛩感秋悲。", 
      "兰屏馀香在，销魂处、憔悴瘦不胜衣。", 
      "谁念凤楼当日，星约云期。", 
      "怅倦理鸾筝，朱弦空暗，强临鸳镜，锦带闲垂。", 
      "别後两峰眉恨，千里心知。"
    ], 
    "rhythmic": "风流子"
  }, 
  {
    "author": "陈允平", 
    "paragraphs": [
      "残梦绕林塘。", 
      "诗添瘦、瘦不似东阳。", 
      "正流水荡红，暗通幽径，嫩篁翻翠，斜映回墙。", 
      "对握宝筝低度曲，销蜡靓新簧。", 
      "莺懒昼长，燕闲人倦，乍亲花簟，慵引壶觞。", 
      "帘栊深深地，歌尘静、芳草自碧空厢。", 
      "十二画桥，一堤烟树成行。", 
      "向杜鹃声里，绿杨庭院，共寻红豆，同结丁香。", 
      "春已无多，祗愁风雨相妨。"
    ], 
    "rhythmic": "风流子"
  }, 
  {
    "author": "陈允平", 
    "paragraphs": [
      "涵空斜照，掠水轻岚，满天红叶。", 
      "雁泊平芜，凫依乱荻声唼唼。", 
      "寂寞金井梧桐，渐辘轳伊轧。", 
      "明月纱窗，夜寒孤枕应怯。", 
      "吟老西风，笑衰髯、顿疏如镊。", 
      "锦笺勤重，频剔兰灯自阅。", 
      "多谢征衫初寄，尚宝香熏箧。", 
      "愁忆家山，梦魂飞度千叠。"
    ], 
    "rhythmic": "华胥引"
  }, 
  {
    "author": "陈允平", 
    "paragraphs": [
      "额粉宫黄。", 
      "衬桃花扇底，歌送瑶觞。", 
      "裙拖金缕细，衫唾碧花香。", 
      "琼佩冷，玉肌凉。", 
      "罗袜步沧浪。", 
      "漫共伊，心盟意约，眼觑眉相。", 
      "连环未结双双。", 
      "似桃源误入，初嫁刘郎。", 
      "珑璁仙子髻，绰约道家妆。", 
      "千种恨、九回肠。", 
      "云雨梦犹妨。", 
      "误少年，红销翠减，虚度风光。"
    ], 
    "rhythmic": "意难忘"
  }, 
  {
    "author": "陈允平", 
    "paragraphs": [
      "听彻南楼鼓。", 
      "寒宵迥、玉壶冰漏迟度。", 
      "重温锦幄，低护青毡，曲通朱户。", 
      "巡檐细嚼寒梅，叹寂寞、孤山伴侣。", 
      "更信有、铁石心肠，广平几度曾赋。", 
      "寒深试拥羊裘，松醪自酌，谁伴吟苦。", 
      "摩挲醉眼，阑干笑拍，白鸥惊去。", 
      "梁园胜赏重约，渐玉树、琼花处处。", 
      "怕柳条、未觉春风，青青在否。"
    ], 
    "rhythmic": "宴清都"
  }, 
  {
    "author": "陈允平", 
    "paragraphs": [
      "古堤直。", 
      "隔水轻阴扬碧。", 
      "东风路，还是舞烟眠露，年年自春色。", 
      "红尘遍京国。", 
      "留滞高阳醉客。", 
      "斜阳外，千缕翠条，彷佛流莺度金尺。", 
      "长亭半陈迹。", 
      "记曾系征鞍，频护歌席。", 
      "匆匆江上又寒食。", 
      "回首处应念，旧曾攀折，依然离恨遍四驿。", 
      "倦游尚南北。", 
      "恻恻。", 
      "怨怀积。", 
      "渐楚榭寒收，隋苑春寂。", 
      "眉颦不尽相思极。", 
      "想人在何处，倚楼横笛。", 
      "闲情似絮，更那听，夜雨滴。"
    ], 
    "rhythmic": "兰陵王"
  }, 
  {
    "author": "陈允平", 
    "paragraphs": [
      "禁烛飞烟，东风插柳，万家千户。", 
      "梨花院落，数点弄晴纤雨。", 
      "傍秋千、红云半湿，画帘燕子商春语。", 
      "数十年南北，西湖倦客，曲江行旅。", 
      "日暮。", 
      "花深处。", 
      "对修竹弹棋，戏评格五。", 
      "携尊共约，诗酒云朋月侣。", 
      "念旧游、九陌香尘，倡条冶叶还在否。", 
      "踏青归，醉宿兰舟，枕藉黄金俎。"
    ], 
    "rhythmic": "琐窗寒", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "铅霜初褪凤葆。", 
      "碧旆侵云窈。", 
      "万绿伤春远，林幽乐、多禽鸟。", 
      "斜阳堤畔草。", 
      "游鱼闹。", 
      "暗水流萍沼。", 
      "翠钿小。", 
      "凉亭醉倚，接罗巾、任敧倒。", 
      "月明庭树，夜半鹊飞惊晓。", 
      "隔岸苹乡梦渐到。", 
      "吹觉。", 
      "一襟风露尘表。"
    ], 
    "rhythmic": "隔浦莲近拍"
  }, 
  {
    "author": "陈允平", 
    "paragraphs": [
      "柳初妍，花渐好。", 
      "可恨行期到。", 
      "落梅香尽，澹月朦胧影微照。", 
      "风帘银烛暗，露幕金花小。", 
      "纵离歌缓唱，残角又霜晓。", 
      "琐窗前，秦吉了。", 
      "促上长安道。", 
      "扬鞭西去，几点稀星尚云表。", 
      "去程疑是梦，宿酒昏情抱。", 
      "凤楼空，琼箫声渐杳。"
    ], 
    "rhythmic": "早梅芳・喜迁莺"
  }, 
  {
    "author": "陈允平", 
    "paragraphs": [
      "凤钗横，鸾带绕。", 
      "独步鸳鸯沼。", 
      "阑干斜倚，自打精神对花笑。", 
      "贴衣琼佩冷，衬袜金莲小。", 
      "卷香茵缥缈，舞袖称纤妙。", 
      "梦初成，欢未了。", 
      "明日青门道。", 
      "离云别雨，脉脉无情画堂晓。", 
      "柳边国骄马去，翠阁空凝眺。", 
      "渐春风、绿愁江上草。"
    ], 
    "rhythmic": "早梅芳・喜迁莺"
  }, 
  {
    "author": "陈允平", 
    "paragraphs": [
      "昏昏瞑色，乱叶拥云扉。", 
      "渚兰风润，庭桂露凉，香动秋帏。", 
      "独向闲亭步月，阑干瘦倚，此情惟有天知。", 
      "纵如其。", 
      "黄花时节归来，因循已误心期。", 
      "欲写相思寄与，愁拂鸾笺。", 
      "粉泪盈盈先满纸。", 
      "正寂寞，楼南雁过稀。"
    ], 
    "rhythmic": "四园竹"
  }, 
  {
    "author": "陈允平", 
    "paragraphs": [
      "晚凉倦浴，素妆薄试铅华靓。", 
      "凝定。", 
      "似一朵芙蓉泛清镜。", 
      "轻纨笑自拈，扑蝶鸳鸯径。", 
      "娇懒。", 
      "金凤、斜翠蝉影。", 
      "冰肌玉骨，衬体红绡莹。", 
      "还暗省。", 
      "记青青、双鬓旧潘令。", 
      "梦想鸾筝，後堂深静。", 
      "何日西风，碧梧金井。"
    ], 
    "rhythmic": "侧犯"
  }, 
  {
    "author": "陈允平", 
    "paragraphs": [
      "客愁都在斜阳外，凭阑桂香吹晚。", 
      "乱叶蝉哀，寒汀鹭泊，离绪并刀难翦。", 
      "牙屏半掩。", 
      "渐尘扑冰纨，浪收云簟。", 
      "露入征衣，满襟秋思付诗卷。", 
      "远思前度问酒，凤楼人共倚，归兴无限。", 
      "雁影亭皋，蛩声院落，双阙明河光转。", 
      "田园梦远。", 
      "叹篱菊初黄，涧莼堪荐。", 
      "拄笏西风，四山烟翠敛。"
    ], 
    "rhythmic": "齐天乐"
  }, 
  {
    "author": "陈允平", 
    "paragraphs": [
      "杜宇声声频唤，春渐去。", 
      "暗碧柳色依依，湖上迷青雾。", 
      "残香净冼红兰，昨夜朱铅雨。", 
      "金泥帐底，双虬自沈乳。", 
      "天际，渐迤逦片帆南浦。", 
      "一笑蔷薇，别後酒杯慵举。", 
      "江上琵琶，莫遣东风误鹦鹉。", 
      "泪拥通宵蜡炬。"
    ], 
    "rhythmic": "荔枝香近・荔枝香"
  }, 
  {
    "author": "陈允平", 
    "paragraphs": [
      "脸霞香销粉薄，泪偷泫。", 
      "金兽，沈水微薰，人帘绿树春阴，糁径红英风卷。", 
      "芳草怨碧，王孙渐远。", 
      "锦屏梦回，恍觉云雨散。", 
      "玉瑟无心理，懒醉琼花宴。", 
      "宝钗翠滑，一缕青丝为君翦。", 
      "别情谁更排遣。"
    ], 
    "rhythmic": "荔枝香近・荔枝香"
  }, 
  {
    "author": "陈允平", 
    "paragraphs": [
      "晓莺啼醒春愁，粉香独步千红地。", 
      "庭闲散缟，林空翦雪，鸥惊鹤避。", 
      "妒月魂凄，行云梦冷，温柔乡闭。", 
      "渐黄昏院落，清明时候，东风里、无情泪。", 
      "织翠玲珑叶底。", 
      "倚阑人、玉龙休吹。", 
      "残妆微洗，芳心微露，昭阳睡起。", 
      "恨结连环，舞停双佩，水晶如意。", 
      "倩蜂媒、聘取琼花，细与向、尊前比。"
    ], 
    "rhythmic": "水龙吟"
  }, 
  {
    "author": "陈允平", 
    "paragraphs": [
      "自清明过了，渐柳底、莺梭慵掷。", 
      "万红御风，飘飘如附翼。", 
      "锦绣陈迹。", 
      "障地香尘暗，乱蜂似雨，漫冶游南国。", 
      "兰襟缥缈辞湘泽。", 
      "马迹郊原，燕泥巷陌。", 
      "伤春为花深惜。", 
      "叹芳菲薄幸，容易疏隔。", 
      "庭闲人寂。", 
      "空除芳草碧。", 
      "梦里惊春去，如瞬息。", 
      "长安市上狂客。", 
      "为桃源解佩，醉浓欢极。", 
      "无心整、雾襟烟帻。", 
      "惊回处，断雨残云倦倚，画阑干侧。", 
      "相思恨、暗度流汐。", 
      "更杜鹃、院落黄昏近，谁禁受得。"
    ], 
    "rhythmic": "六丑"
  }, 
  {
    "author": "陈允平", 
    "paragraphs": [
      "草碧铺横野。", 
      "带暝色、归鞍卸。", 
      "烟葭露苇，满汀鸥鹭，人在图画。", 
      "渐一声雁过南楼也。", 
      "更细雨、时飘洒。", 
      "念徽容、都销瘦，漫将纨素描写。", 
      "临镜理残妆，依然是、京兆柔雅。", 
      "落叶感秋声，啼浆叹凉夜。", 
      "对黄花共说憔悴，相思梦、顿醒西窗下。", 
      "两腕玉挑脱，素纤悭半把。"
    ], 
    "rhythmic": "塞垣春"
  }, 
  {
    "author": "陈允平", 
    "paragraphs": [
      "蕙风扬暖，渐草色分吴，柳阴迷楚。", 
      "寸心似缕。", 
      "看窥帘燕妥，妒花蝶舞。", 
      "翦翦愁红，万点轻飘泪雨。", 
      "怕春去。", 
      "问杜宇唤春，归去何处。", 
      "後期重细许。", 
      "倩落絮飞烟，障春归路。", 
      "长亭别俎。", 
      "对歌尘舞地，暗伤蛮素。", 
      "算得相思，比著伤春又苦。", 
      "正凭伫。", 
      "听斜阳、断桥箫鼓。"
    ], 
    "rhythmic": "扫花游・扫地游"
  }, 
  {
    "author": "陈允平", 
    "paragraphs": [
      "秋江际天阔，风雨凄其。", 
      "云阴未放晴晖。", 
      "归鸦乱叶更萧索，砧声几处寒衣。", 
      "沙头酒初熟，尽篱边朱槿，竹外青旗。", 
      "潮期尚晚，怕轻离、故故迟迟。", 
      "何以醉中先别，容易为分襟，独抱琴归。", 
      "回首征帆缥缈，津亭寂寞，衰草烟迷。", 
      "虹收霁色，渐落霞孤鹜飞齐。", 
      "更何时，重与论文渭北，翦烛窗西。"
    ], 
    "rhythmic": "夜飞鹊・夜飞鹊慢"
  }, 
  {
    "author": "陈允平", 
    "paragraphs": [
      "槐影连阴，竹光抟露，小荷新绿浮园。", 
      "簟纹如浪，绡帐碧笼烟。", 
      "回合溪桥一曲，初雨过、流水溅溅。", 
      "阑干外，沙鸥野鸟，飞过钓鱼船。", 
      "浮生，同幻境，眼空四海，迹寄三椽。", 
      "但随天、休问我後谁前。", 
      "要识渊明琴趣，真真意、都在无弦。", 
      "薰风里，纶巾羽扇，一枕北窗眠。"
    ], 
    "rhythmic": "满庭芳"
  }, 
  {
    "author": "陈允平", 
    "paragraphs": [
      "报南枝、东风试暖，萧萧甚情味。", 
      "乱琼雕缀。", 
      "幻姑射精神，玉蕊佳丽。", 
      "寿阳宴罢妆台倚。", 
      "眉颦羞鹊喜。", 
      "念误却、何郎归去，清香空翠被。", 
      "溪松径竹素知心，青青岁寒友，甘同憔悴。", 
      "渐画角，严城上、雁霜惊坠。", 
      "烟江暮、佩环未解，愁不到、独醒人梦里。", 
      "但恨绕、六桥明月，孤山云畔水。"
    ], 
    "rhythmic": "花犯"
  }, 
  {
    "author": "陈允平", 
    "paragraphs": [
      "雾幕西山，珠帘卷，浓霭凄迷华屋。", 
      "蒲萄新绿涨，正桃花烟浪，乱红翻触。", 
      "绣阁留寒，罗衣怯润，慵理凤楼丝竹。", 
      "东风垂杨恨，锁朱门深静，粉香初熟。", 
      "念缓酌灯前，醉吟孤枕，顿成清独。", 
      "伤心春去速。", 
      "叹美景虚掷如飞毂。", 
      "漫孤负、秋千台榭，拾翠心期，误芳菲、怨眉愁目。", 
      "冷透金篝湿，空展转、画屏山曲。", 
      "梦不到、华胥国。", 
      "闲倚雕槛，试采青青梅菽。", 
      "海棠尚堪对烛。"
    ], 
    "rhythmic": "大"
  }, 
  {
    "author": "陈允平", 
    "paragraphs": [
      "碧天如水，新蟾挂、修眉初画云表。", 
      "半江枫叶自黄昏，深院砧声悄。", 
      "渐凉蝶、残花梦晓。", 
      "西风篱落寒小。", 
      "背画阑依依，有数点、流萤乱扑，扇底微照。", 
      "凝望渺漠平芜，蒹葭烟远，过雁远带愁到。", 
      "拼教日日醉斜阳，但素琴横抱。", 
      "记旧谱、归耕未了。", 
      "金徽谁度凄凉调。", 
      "算多少悲秋恨，恨比秋多，比秋犹少。"
    ], 
    "rhythmic": "霜叶飞"
  }, 
  {
    "author": "陈允平", 
    "paragraphs": [
      "油幕收尘。", 
      "素纨招月，一枕苹香微度。", 
      "枕玉牙床，浣冰金斛，薰风夜凉窗户。", 
      "渐睡醒、明河暗，芭蕉几声雨。", 
      "对谁语。", 
      "念徽容已成憔悴，心期误。", 
      "归计欲成又阻。", 
      "寂寞燕楼空，想弓弯、眉黛慵妩。", 
      "泪墨愁笺，纵回文，难写情素。", 
      "便山遥水邈，几度梦魂飞去。"
    ], 
    "rhythmic": "法曲献仙音"
  }, 
  {
    "author": "陈允平", 
    "paragraphs": [
      "青青江上草，片帆浪暖，初泊渡头沙。", 
      "翠筇便瘦倚，问酒垂杨，影里那人家。", 
      "东风未许，漫媚妩、轻试铅华。", 
      "飘佩环、玉波秋莹，双髻绿堆鸦。", 
      "空嗟。", 
      "赤阑桥畔，暗约琴心，傍秋千影下。", 
      "夜渐分、西窗愁对，烟月笼纱。", 
      "离情暗逐春潮去，南浦恨、风苇烟葭。", 
      "肠断处，门前一树桃花。"
    ], 
    "rhythmic": "渡江云"
  }, 
  {
    "author": "陈允平", 
    "paragraphs": [
      "流莺唤梦，芳草带愁，东风料峭寒色。", 
      "又见杏浆饧粥，家家禁烟食。", 
      "江湖几年倦客。", 
      "曾惯识、凄凉岑寂。", 
      "苦吟瘦，萧索诗肠，空愧郊籍。", 
      "春事正溪山，柳雾花尘，深映翠萝壁。", 
      "更谢多情双燕，归来旧庭宅。", 
      "情丝乱游巷陌。", 
      "怅容易、万红陈迹。", 
      "酒旗直，绿水桥边，犹记曾识。"
    ], 
    "rhythmic": "应天长"
  }, 
  {
    "author": "陈允平", 
    "paragraphs": [
      "东风跃马长安道。", 
      "一树樱桃花谢了。", 
      "别来千里梦频归，醉里五更愁不到。", 
      "江南两岸无名草。", 
      "雨遍莓苔生嫩葆。", 
      "玉楼人远绿腰闲，帘幕深沈双燕老。"
    ], 
    "rhythmic": "玉楼春"
  }, 
  {
    "author": "陈允平", 
    "paragraphs": [
      "粉销香减红兰泪。", 
      "总是文君初别意。", 
      "春风织就闷情怀，夜月砌成愁况未。", 
      "迢迢归梦频东里。", 
      "堪恨洛阳花渐已。", 
      "斜阳日日自相思，三十六陂芳草地。"
    ], 
    "rhythmic": "玉楼春"
  }, 
  {
    "author": "陈允平", 
    "paragraphs": [
      "万花丛底曾抬目。", 
      "澹雅梳妆娇已足。", 
      "夜来鹦鹉梦中人，春去琵琶江上曲。", 
      "双鸾碧重钗头玉。", 
      "裙曳湘罗浮浅绿。", 
      "东风一醉买蛾眉，为拚明珠三万斛。"
    ], 
    "rhythmic": "玉楼春"
  }, 
  {
    "author": "陈允平", 
    "paragraphs": [
      "西园斗结秋千了。", 
      "日漾游丝烟外袅。", 
      "小桥杨柳色初浓，别院海棠花正好。", 
      "粉墙低度莺声巧。", 
      "薄薄轻衫宜短帽。", 
      "便拚日日醉芳菲，未必春风留玉貌。"
    ], 
    "rhythmic": "玉楼春"
  }, 
  {
    "author": "陈允平", 
    "paragraphs": [
      "柳丝挽得秋光住。", 
      "肠断驿亭离别处。", 
      "斜阳一片水边楼，红叶满天江上路。", 
      "来鸿去雁知何数。", 
      "欲问归期朝复暮。", 
      "晚风亭院倚阑干，两岸芦花飞雪絮。"
    ], 
    "rhythmic": "玉楼春"
  }, 
  {
    "author": "陈允平", 
    "paragraphs": [
      "南枝春意正小。", 
      "篱菊都荒了。", 
      "帐底孤灯，夜来还独照。", 
      "沙洲烟翠渺渺。", 
      "谢塞鸿、频带书到。", 
      "笑拈梅花，今年开较早。"
    ], 
    "rhythmic": "伤情怨・清商怨"
  }, 
  {
    "author": "陈允平", 
    "paragraphs": [
      "玉壶尘静。", 
      "蟾光透、一帘疏影。", 
      "偏爱水月楼台近。", 
      "画阑独倚，风度寒香阵。", 
      "犹记曲江烟水恨。", 
      "叹凄凉谁问。", 
      "夜深沙觜霜痕印。", 
      "嚼花拚醉，枝上春无尽。"
    ], 
    "rhythmic": "品令"
  }, 
  {
    "author": "陈允平", 
    "paragraphs": [
      "长江浩渺山明秀。", 
      "宛转西风惊客袖。", 
      "相逢才系柳边舟，相别又倾花下酒。", 
      "怪得新来诗骨瘦。", 
      "都在秋娘相识後。", 
      "一天明月照相思，芦荻汀洲霜满首。"
    ], 
    "rhythmic": "木兰花・玉楼春", 
    "tags": [
      "长江"
    ]
  }, 
  {
    "author": "陈允平", 
    "paragraphs": [
      "晚酌宜城酒暖。", 
      "玉软嫩红潮面。", 
      "醉中窈窕度娇眼。", 
      "不识愁深恨浅。", 
      "绣窗一缕香绒线。", 
      "击双燕。", 
      "海棠满地夕阳远。", 
      "明月笙歌别院。"
    ], 
    "rhythmic": "秋蕊香"
  }, 
  {
    "author": "陈允平", 
    "paragraphs": [
      "银城远枕清江曲。", 
      "汀洲尽画蒹葭绿。", 
      "君上木兰舟。", 
      "妾愁双凤楼。", 
      "角声何处发。", 
      "月浸溪桥雪。", 
      "独自倚阑看。", 
      "风飘襟袖寒。"
    ], 
    "rhythmic": "菩萨蛮"
  }, 
  {
    "author": "陈允平", 
    "paragraphs": [
      "岁寒时节千林表，独耐风霜。", 
      "妒粉欺黄。", 
      "澹澹衣裳薄薄妆。", 
      "西湖十二阑干曲，倚遍寒香。", 
      "白鹭横塘。", 
      "一片孤山几夕阳。"
    ], 
    "rhythmic": "丑奴儿・采桑子", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "体态玉精神，惺尫言语。", 
      "一点灵犀动人处。", 
      "绣香罗帕，为待别时亲付。", 
      "要人长记得，相思苦。", 
      "彩鸾独跨，蓝桥归路。", 
      "憔悴东风自蛮素。", 
      "桃叶杨花，又向空江欲度。", 
      "任洛阳城里，春无数。"
    ], 
    "rhythmic": "感皇恩"
  }, 
  {
    "author": "陈允平", 
    "paragraphs": [
      "闲倚琐窗工绣。", 
      "春困两眉频皱。", 
      "独自下香街，攀折画桥烟柳。", 
      "晴昼。", 
      "晴昼。", 
      "偏称玉楼歌酒。"
    ], 
    "rhythmic": "宴桃源・如梦令"
  }, 
  {
    "author": "陈允平", 
    "paragraphs": [
      "何处春风归路。", 
      "金屋空藏樊素。", 
      "零乱海棠花，愁梦欲随春去。", 
      "情绪。", 
      "情绪。", 
      "粉溅两行冰箸。"
    ], 
    "rhythmic": "宴桃源・如梦令"
  }, 
  {
    "author": "陈允平", 
    "paragraphs": [
      "鬓云斜插映山红。", 
      "春里澹香融。", 
      "自携纨扇出帘栊。", 
      "意欲扑飞虫。", 
      "蔷薇架下偏宜酒，纤纤手、自引金锺。", 
      "倦歌佯醉倚东风。", 
      "愁在落花中。"
    ], 
    "rhythmic": "月中行・月宫春"
  }, 
  {
    "author": "陈允平", 
    "paragraphs": [
      "日转花梢春已昼。", 
      "双蛾曲理遥山秀。", 
      "百草偏输羞不斗。", 
      "随人後。", 
      "无情自折金丝柳。", 
      "秋水盈盈娇欲溜。", 
      "六么倦舞弓弯袖。", 
      "偷摘青梅推病酒。", 
      "俳徊久。", 
      "一双燕子归时候。"
    ], 
    "rhythmic": "渔家傲"
  }, 
  {
    "author": "陈允平", 
    "paragraphs": [
      "自别春风情意恻。", 
      "秦筝不理香尘积。", 
      "去跃青骢游上国。", 
      "归未得。", 
      "何如莫向尊前识。", 
      "薄幸高阳花酒客。", 
      "迷云恋雨青楼侧。", 
      "金屋空闲双凤席。", 
      "离怀适。", 
      "银台烛泪成行滴。"
    ], 
    "rhythmic": "渔家傲"
  }, 
  {
    "author": "陈允平", 
    "paragraphs": [
      "慵拂妆台懒画眉。", 
      "此情惟有落花知。", 
      "流水悠悠春脉脉，闲倚绣屏，犹自立多时。", 
      "有约莫教莺解语，多愁却妒燕于飞。", 
      "一笑蔷薇孤旧约，载酒寻欢，因甚懒支持。"
    ], 
    "rhythmic": "定风波"
  }, 
  {
    "author": "陈允平", 
    "paragraphs": [
      "谢了梨花寒食後。", 
      "翦翦轻寒，晓色侵书牖。", 
      "寂寞幽斋惟酌酒。", 
      "柔条恨结东风手。", 
      "浅黛娇黄春色透。", 
      "薄雾轻烟，远映苏堤秀。", 
      "目断章台愁举首。", 
      "故人应似青青旧。"
    ], 
    "rhythmic": "蝶恋花"
  }, 
  {
    "author": "陈允平", 
    "paragraphs": [
      "墙外秋千花影後。", 
      "环兽金悬，暗绿笼朱牖。", 
      "为怯轻寒犹殢酒。", 
      "同心共结怀纤手。", 
      "粉袖盈盈香泪透。", 
      "蹙损双眉，懒画遥山秀。", 
      "柔弱风条低拂首。", 
      "渭城歌舞春如旧。"
    ], 
    "rhythmic": "蝶恋花"
  }, 
  {
    "author": "陈允平", 
    "paragraphs": [
      "寂寞长亭人别後。", 
      "一把垂丝，乱拂闲轩牖。", 
      "三月春光浓似酒。", 
      "传怀莫放纤纤手。", 
      "金缕依依红日透。", 
      "舞彻东风，不减蛮腰秀。", 
      "扑鬓杨花如白首。", 
      "少年张绪心如旧。"
    ], 
    "rhythmic": "蝶恋花"
  }, 
  {
    "author": "陈允平", 
    "paragraphs": [
      "落尽樱桃春去後。", 
      "舞絮飞绵，扑簌穿帘牖。", 
      "异别情怀愁对酒。", 
      "翠条折赠劳亲手。", 
      "绣幕深沉寒尚透。", 
      "雨雨晴晴，妆点西湖秀。", 
      "怅望章台愁转首。", 
      "画阑十二东风旧。"
    ], 
    "rhythmic": "蝶恋花", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "楼上钟残人渐定。", 
      "庭户沉沉，月落梧桐井。", 
      "闷倚琐窗灯炯炯。", 
      "兽香闲伴银屏冷。", 
      "淅沥西风吹雁影。", 
      "一曲胡笳，别後谁堪听。", 
      "誓海盟山虚话柄。", 
      "凭书问著无言应。"
    ], 
    "rhythmic": "蝶恋花"
  }, 
  {
    "author": "陈允平", 
    "paragraphs": [
      "别来书渐少，家远梦徒归。", 
      "念去燕来鸿，愁随秋到，旧盟新约，心与天知。", 
      "楚江上、木落林稀。", 
      "西风尚隔心期。", 
      "水阔草离离。", 
      "更皓月照影自伤悲。"
    ], 
    "rhythmic": "红罗袄"
  }, 
  {
    "author": "陈允平", 
    "paragraphs": [
      "兰屏香暖，松醪味滑，湖蟹荐香橙。", 
      "雁宇秋高，凤台人远，明月自吹笙。", 
      "轻寒翦翦生襟袖，银漏渐催更。", 
      "暗忆年时，桂风庭院，笑并玉肩行。"
    ], 
    "rhythmic": "少年游"
  }, 
  {
    "author": "陈允平", 
    "paragraphs": [
      "斜阳冉冉水边楼。", 
      "珠箔水晶钩。", 
      "拍点红牙，萧吹紫玉，低按小梁州。", 
      "双鸾已误青楼约，谁伴月中游。", 
      "倦蝶残花，寒落叶，长是替人愁。"
    ], 
    "rhythmic": "少年游"
  }, 
  {
    "author": "陈允平", 
    "paragraphs": [
      "画楼深映小屏山。", 
      "帘幕护轻寒。", 
      "比翼香囊，合欢罗帕，都做薄情看。", 
      "如今已误梨花约，何处滞归鞍。", 
      "待约青鸾，彩云同去，飞梦到长安。"
    ], 
    "rhythmic": "少年游"
  }, 
  {
    "author": "陈允平", 
    "paragraphs": [
      "翠罗裙解缕金丝。", 
      "罗扇掩芳姿。", 
      "柳色凝寒，花情殢雨，生怕踏青迟。", 
      "碧纱窗外莺声嫩，春在海棠枝。", 
      "别後相思，许多憔悴，惟有落红知。"
    ], 
    "rhythmic": "少年游"
  }, 
  {
    "author": "陈允平", 
    "paragraphs": [
      "彩鸾去，适怨清和，锦瑟谁共理。", 
      "奈春光渐老，万金难买，榆钱空费。", 
      "岸草烟无际。", 
      "落花满地芳尘委。", 
      "翠袖里，红粉溅溅，东风吹泪。", 
      "任鸳帏底。", 
      "宝香寒、金兽慵熏绣被，依依离别意味。", 
      "琼钗暗画心期。", 
      "倩啼鹃、为催行李。", 
      "黯销魂，但梦逐巫山，情牵渭水。", 
      "待得归来後，灯前深诉憔悴。"
    ], 
    "rhythmic": "还京乐"
  }, 
  {
    "author": "陈允平", 
    "paragraphs": [
      "寸心谁托。", 
      "望潇湘暮碧，水遥云邈。", 
      "自绣带、同翦合欢，奈鸳枕梦单，凤帏寒薄。", 
      "澹月梨花，别後伴、情怀萧索。", 
      "念伤春渐懒，病酒未忺，两愁无药。", 
      "魂销翠兰紫若。", 
      "任钗沉鬓影，香沁眉角。", 
      "怅画阁、尘满妆台，但玉佩依然，宝筝闲却。", 
      "旧约无凭，误共赏、西园桃萼。", 
      "正天涯、数声杜宇，断肠院落。"
    ], 
    "rhythmic": "解连环"
  }, 
  {
    "author": "陈允平", 
    "paragraphs": [
      "满院荼䕷开尽，杜鹃啼梦醒。", 
      "记晓月、绿水桥边，东风又、折柳旗亭。", 
      "蒙茸轻烟草色，疏帘净、乱织罗带青。", 
      "对一尊、别酒初斟，征衫上、点滴香泪盈。", 
      "几度恨沉断云，飞鸾何处，连环尚结双琼。", 
      "一曲琵琶，湓江上、惯曾听。", 
      "依依翠屏香冷，听夜雨、动离情。", 
      "春深小楼，无心对锦瑟、空涕零。"
    ], 
    "rhythmic": "绮寮怨"
  }, 
  {
    "author": "陈允平", 
    "paragraphs": [
      "金屋春深，似灼灼娉婷，真真娇艳。", 
      "洗净铅华，依旧曲眉丰脸。", 
      "犹记舞歇凉州，渐缥缈、碧云缭乱。", 
      "白玉环、宝镜偷换。", 
      "别後甚时重见。", 
      "鸾帏凤席鸳鸯荐。", 
      "但空馀、蕙芳兰茜。", 
      "天涯柳色青青恨，不入东风眼。", 
      "惆怅二十四桥，任落絮、飞花乱点。", 
      "奈翠屏、一枕云雨梦，谁惊散。"
    ], 
    "rhythmic": "玲珑四犯"
  }, 
  {
    "author": "陈允平", 
    "paragraphs": [
      "暗柳烟深何处，翡翠帘栊，鸳鸯楼阁。", 
      "芹泥融润，飞燕竞穿珠幕。", 
      "秋千倦倚，还思少年，袜步尘轻，衫裁罗薄。", 
      "陡顿芳心暗老，强理新妆，离思都占眉角。", 
      "过了几番花信，晓来刬地寒意恶。", 
      "可煞东风，甚把夭桃艳杏，故故凌铄。", 
      "伤春憔悴，泪矗粉腮香落。", 
      "挑脱金宽双玉腕，怕人猜偷握。", 
      "渐芳草，恨画阑、休傍著。"
    ], 
    "rhythmic": "丹凤吟"
  }, 
  {
    "author": "陈允平", 
    "paragraphs": [
      "又眉峰碧聚，记得邮亭，人别中宵。", 
      "翦烛西窗下，听林梢叶坠，雾漠烟潇。", 
      "彩鸾梦逐云去，环佩人扶遥。", 
      "但镜裂鸳奁，钗分燕股，粉腻香销。", 
      "迢迢。", 
      "旧游处，向柳下维舟，花底扬镖。", 
      "更忆西风里，采芙蓉江上，双桨频招。", 
      "怨红一叶应到，明月赤阑桥。", 
      "渐泪琼腮，胭脂澹薄羞嫩桃。"
    ], 
    "rhythmic": "忆旧游"
  }, 
  {
    "author": "陈允平", 
    "paragraphs": [
      "漏阁闲签，琴窗倦谱，露湿宵萤欲暗。", 
      "雁咽凉声，寂寞芙蓉院。", 
      "画檐外，树色惊霜渐改，澹碧云疏星烂。", 
      "旧约桐阴，问何时重见。", 
      "倚银屏、更忆秋娘面。", 
      "想凌波、共立河桥畔。", 
      "重念酒污罗襦，渐金篝香散。", 
      "翦孤灯、伴宿西风馆。", 
      "黄花梦、对发凄凉叹。", 
      "但怅望、一水家山，被红尘隔断。"
    ], 
    "rhythmic": "拜星月慢"
  }, 
  {
    "author": "陈允平", 
    "paragraphs": [
      "百尺凤皇楼，碧天暮云初扫。", 
      "冰华散缟。", 
      "双鸾驾镜悬空窈。", 
      "婆娑桂影，香满西风阑干悄。", 
      "渐玉魄金辉，飞度千山表。", 
      "饵玄霜、醉琼醥。", 
      "身在九霄，独步丹梯，飘飘轻雾窎。", 
      "缥缈广寒殿，觉世山河小。", 
      "爱十二、琼楼好。", 
      "算谁知、消息盈虚道。", 
      "任地久天长，今古无私照。", 
      "但仙娥不老。"
    ], 
    "rhythmic": "倒犯"
  }, 
  {
    "author": "陈允平", 
    "paragraphs": [
      "鳌峰溯碧，贝阙缘云，桂魄寒光射。", 
      "凤檐鸳瓦。", 
      "星河际、缥缈绣帘高下。", 
      "笙箫奏雅。", 
      "爱雪柳、蛾儿笑把。", 
      "琼佩摇、珠翠盈盈，迤逦飘兰麝。", 
      "陆地金莲照夜。", 
      "富绮罗妆艳，春态容冶。", 
      "笼纱鞍帕。", 
      "香尘过、禁陌宝车骄马。", 
      "游人静也。", 
      "东风里、万红初谢。", 
      "沉醉归、残角霜天，渐落梅声罢。"
    ], 
    "rhythmic": "解语花"
  }, 
  {
    "author": "陈允平", 
    "paragraphs": [
      "倦听蛩砧，初抛纨扇，隔浦乱钟催晚。", 
      "湘蒲簟冷，楚竹帘稀，窗下乍闻裁翦。", 
      "倦柳梳烟，枯莲蘸水，芙蓉翠深红浅。", 
      "对半床灯火，虚堂凄寂，近书思遍。", 
      "夜漏永、玉宇尘收，银河光烂。", 
      "梦断楚天空远。", 
      "婆娑月树，缥缈仙香，身在广寒宫殿。", 
      "无奈离愁乱织，籍酒销磨，倩花排遣。", 
      "渐江空霜晓，黄芦漠漠，一声来雁。"
    ], 
    "rhythmic": "过秦楼"
  }, 
  {
    "author": "陈允平", 
    "paragraphs": [
      "翠约苹香。", 
      "绿抟槐阴，隔水晚蝉声断。", 
      "壶冰避暖，钏玉敧凉，倦暑懒拈歌扇。", 
      "云浪缥缈鱼鳞，新月开弦，落星沉箭。", 
      "恨经年闲阔，柔笺空寄，梦随天远。", 
      "憔悴损、臂薄烟绡，腰宽霞缕，锦瑟暗尘侵染。", 
      "韩香犹在，秦镜空圆。", 
      "薄幸旧盟俱变。", 
      "虚蠹春华，为谁容改芳徽，魂飞娇倩。", 
      "凭危楼望断，江外青山乱点。"
    ], 
    "rhythmic": "过秦楼"
  }, 
  {
    "author": "陈允平", 
    "paragraphs": [
      "岸柳飘残黄叶，尚学纤腰舞。", 
      "谢他终日，亭前伴羁旅。", 
      "无奈历历寒蝉，为谁唤老西风，伴人吟苦。", 
      "闷无绪。", 
      "记得芙蓉江上，萧娘旧相遇。", 
      "如今憔悴，黄花惯风雨。", 
      "把酒东望家山，醉来一沉闲窗，梦随秋去。"
    ], 
    "rhythmic": "解蹀躞"
  }, 
  {
    "author": "陈允平", 
    "paragraphs": [
      "虹雨乍收，楚天霁、乱飞秋鹜。", 
      "渐草色衰残，墙外土花暗绿。", 
      "故山鹤怨，流水自、菊篱茅屋。", 
      "日暮诗吟就，澹墨闲题修竹。", 
      "更忆飘蓬，霜绨风葛，几度凉燠。", 
      "叹归去来兮，何日甬东一曲。", 
      "黄芦满望，白云在目。", 
      "但月明月长夜，伴人清独。"
    ], 
    "rhythmic": "蕙兰芳引"
  }, 
  {
    "author": "陈允平", 
    "paragraphs": [
      "授衣时节，犹未定寒燠。", 
      "长空雨收云霁，湛碧秋容沐。", 
      "还是鲈肥蟹美，橡栗村村熟。", 
      "不堪追逐。", 
      "龙山梦远，惆怅田园自黄菊。", 
      "醉中还念倦旅，触景伤心目。", 
      "羞破帽、把茱萸，更忆尊前玉。", 
      "愁立梧桐影下，月转回廊曲。", 
      "归期将卜，西风吹雁，懒寄斜封但相嘱。"
    ], 
    "rhythmic": "六么令"
  }, 
  {
    "author": "陈允平", 
    "paragraphs": [
      "飞絮迷芳意，落梅销暗香。", 
      "皓鹤泪空碧，白鸥避寒塘。", 
      "妨它踏青斗草，便放晓日东窗。", 
      "先自懒弄晨妆。", 
      "谁奈靓笙簧。", 
      "望帘寻酒市，看钓认渔乡。", 
      "控持紫燕，芹泥未上雕梁。", 
      "想梁园谢馆，群花较晚，但陪玉树频举觞。"
    ], 
    "rhythmic": "红林擒近"
  }, 
  {
    "author": "陈允平", 
    "paragraphs": [
      "三万六千顷，玉壶天地寒。", 
      "庾岭封的皪，淇园折琅玕。", 
      "漠漠梨花烂漫，纷纷柳絮飞残。", 
      "直疑潢潦惊翻，斜风溯狂澜。", 
      "对此频胜赏，一醉饱清欢。", 
      "呼䣔童翦韭，和冰先荐春盘。", 
      "怕东风吹散，留尊待月，倚阑莫惜今夜看。"
    ], 
    "rhythmic": "红林擒近"
  }, 
  {
    "author": "陈允平", 
    "paragraphs": [
      "离歌泣断云，别舞愁飞雪。", 
      "凤皇台上望，琼箫绝。", 
      "钗分玉燕，寸寸回肠折。", 
      "碧空归雁阔。", 
      "犹有疏梅，岁寒独伴高节。", 
      "鲛绡罗帕，泪洒胭脂血。", 
      "悠悠江上水，天连接。", 
      "朱楼遍倚，万里空情切。", 
      "此恨凭谁说。", 
      "天若有情，料天须有区别。"
    ], 
    "rhythmic": "满路花・促拍满路花"
  }, 
  {
    "author": "陈允平", 
    "paragraphs": [
      "寒轻菊未残，春小梅初破。", 
      "兽炉闲拨尽，松明火。", 
      "青毡锦幄，四壁新妆裹。", 
      "重暖香篝，绣被拥银屏，彩鸾空伴云卧。", 
      "相思何处，梦入蓝桥左。", 
      "归期还细数，愁眉锁。", 
      "薄情孤雁，不向楼西过。", 
      "故人应怪我。", 
      "怪我无书，有书还倩谁呵。"
    ], 
    "rhythmic": "满路花・促拍满路花"
  }, 
  {
    "author": "陈允平", 
    "paragraphs": [
      "闲倚江楼，凉生半臂，天高过雁来小。", 
      "紫芡波寒，青芜烟澹，南浦云帆缥缈。", 
      "潮带离愁，去冉冉、夕阳空照。", 
      "寂寞东篱，白衣人远，渐黄花老。", 
      "见说西湖鸥鹭少。", 
      "孤山路、醉魂飞绕。", 
      "荻蟹初肥，莼鲈更美，尽酒怀诗抱。", 
      "待南枝、春信早。", 
      "巡檐对梅花索笑。", 
      "月落乌啼，渐霜天、钟残梦晓。"
    ], 
    "rhythmic": "氐州第一", 
    "tags": [
      "西湖"
    ]
  }, 
  {
    "author": "陈允平", 
    "paragraphs": [
      "长亭路。", 
      "望渭北、漠漠春天树。", 
      "殷勤别酒重斟，明日相思何处。", 
      "晴丝扬暖，芳草外、斜阳自南浦。", 
      "望孤帆、影接天涯，一江潮带愁去。", 
      "回首杜若汀州，叹泛梗飘萍，乍散还聚。", 
      "满径残红春归後，犹自有、杨花乱舞。", 
      "怅金徽、梁尘暗锁，算谁是、知音堪共语。", 
      "尽天涯、梦断东风，彩云鸾凤无侣。"
    ], 
    "rhythmic": "尉迟杯"
  }, 
  {
    "author": "陈允平", 
    "paragraphs": [
      "睡起鸾钗，金约鬓影胧。", 
      "桅佩冷，玉丁东。", 
      "镜里对芙蓉。", 
      "秦筝倦理梁尘暗，惆怅燕子楼空。", 
      "山万叠，水千重。", 
      "一叶漫题红。", 
      "忽忽。", 
      "从别後，残云断雨，馀香在、鲛绡帐中。", 
      "更懊恨、灯花无准，写幽愫、锦织回文，小字斜封。", 
      "无人为托，欲倩宾鸿。", 
      "立尽西风。"
    ], 
    "rhythmic": "塞翁吟"
  }, 
  {
    "author": "陈允平", 
    "paragraphs": [
      "暮烟半敛。", 
      "云护澹月，斜照楼馆。", 
      "春夜偏短。", 
      "一床耿耿，孤灯晃帏幔。", 
      "玉壶漏满。", 
      "天外渐觉，归雁声远。", 
      "离思凄婉。", 
      "重怀执手，东风翠苹岸。", 
      "料想凤楼人，倦绣回文停彩线。", 
      "憔悴泪积，香销娇粉面。", 
      "叹暗老年光，隙驹流箭。", 
      "梦中空见。", 
      "漫惹起相思，芳意迷乱。", 
      "锦笺重向纱窗展。"
    ], 
    "rhythmic": "绕佛阁"
  }, 
  {
    "author": "陈允平", 
    "paragraphs": [
      "孤鹜披霞，归鞍卸日，晚香菊自寒城。", 
      "虚馆灯闲，征衫尘浣，夜深何处砧声。", 
      "乱蛩催怨，月明里、依稀数星。", 
      "云山迢递，犹误归期，方寸遍萦。", 
      "秋风燕送鸿迎。", 
      "最怜堤柳，白露先零。", 
      "倦倚楼高，恨随天远，桂风和梦俱清。", 
      "故人千里，记翦烛、西窗赋成。", 
      "相如憔悴，宋玉凄凉，酒恨花情。"
    ], 
    "rhythmic": "庆春宫・高阳台"
  }
]