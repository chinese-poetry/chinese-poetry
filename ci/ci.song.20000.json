[
  {
    "author": "无名氏", 
    "paragraphs": [
      "长乐晚彩戏莱衣。", 
      "奄忽梦报仙期。", 
      "帝乡渺渺乘鸾去，啼红嫔御不胜悲。", 
      "苍梧烟水杳难追。", 
      "肠断处、过江时。", 
      "银涛千万叠，不知何处是瑶池。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "中兴运，孝治格升平。", 
      "回驭，弭凤驾，册宝初上鸿名。", 
      "龙楼问寝候鸡鸣。", 
      "更翻莱戏彩衣轻。", 
      "坤躔夜照老人星。", 
      "金觞上寿，长愿燕慈宁。", 
      "乘云何处去，愁断紫箫声。", 
      "追思金殿，椒壁丹楹。", 
      "又谁知、勤俭仁明。", 
      "风行化被宫庭。", 
      "佑圣主，底明时。", 
      "阴功暗及生灵。", 
      "离宫晚、花卉娉婷。", 
      "甲观高、潮海峥嵘。", 
      "往事回头忽飘零。", 
      "空留嫔御，掩泣望霓旌。", 
      "会稽山翠，永陵高，而今便是蓬瀛。"
    ], 
    "rhythmic": "六州"
  }, 
  {
    "author": "无名氏", 
    "paragraphs": [
      "炎图景运正延鸿。", 
      "文思坐深宫。", 
      "慈宁大养，乐事时奏宸聪。", 
      "皇龄永，恩霈下，遍寰中。", 
      "君王乘彩服，嫔御上瑶钟。", 
      "年年诞节，就盈吉月，交庆流虹。", 
      "欢洽意方浓。", 
      "不觉仙游渺邈，但号泣苍穹。", 
      "追慕念音容。", 
      "诗书慈俭，配古追踪。", 
      "躬行四德，谁知继、二南风。", 
      "移盼俄空，宝鉴脂泽尘封。", 
      "清都远，帝乡遥，杳难通。", 
      "想云、还上瀛蓬。", 
      "稽山何在，当年禹宅，万古葱葱。", 
      "最难堪，潮头定，海波融。"
    ], 
    "rhythmic": "十二时・忆少年"
  }, 
  {
    "author": "无名氏", 
    "paragraphs": [
      "返虞长乐，犹是忆宾天。", 
      "何事驾仙。", 
      "箫笳仪卫辞宫阙，移仗入云烟。", 
      "於皇清庙敞华筵。", 
      "昭穆谨承先。", 
      "千秋长奉尝孝，永享中兴年。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "鼎湖龙远，九祭毕嘉觞。", 
      "遥望白云乡。", 
      "箫笳凄咽离天阙，千仗俨成行。", 
      "圣神昭穆盛重光。", 
      "宝室万年藏。", 
      "皇心追慕思无极，孝飨奉尝。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "凤箫声断，缥缈溯丹邱。", 
      "犹是忆河洲。", 
      "荧煌宝册来天上，何处访仙游。", 
      "葱葱郁郁瑞光浮。", 
      "嘉酌侑芳羞。", 
      "雕舆绣归新庙，百世与千秋。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "中兴复古，孝治日昭鸿。", 
      "原庙饰瑰宫。", 
      "金壁千门万，楹桷竟穹崇。", 
      "亭童芝盖拥旌龙。", 
      "列圣俨相从。", 
      "共锡神孙千万寿，龟鼎亘衡嵩。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "坤仪厚载，遗德满寰中。", 
      "归御广寒宫。", 
      "玉容如在飚舆远，长乐起悲风。", 
      "霓旌绛节下层空。", 
      "云阙晓瞳。", 
      "真游千载安原庙，圣孝与天通。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "深仁厚德，流泽自无穷。", 
      "仙驭倏宾空。", 
      "衣冠未返苍梧远，遥望鼎湖龙。", 
      "人间仿佛认天容。", 
      "缥缈五云中。", 
      "帝城犹有遗民在，垂泪向西风。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "金殿晚、愁结坤宁。", 
      "天下母、忽仙升。", 
      "云山浩浩归何处，但闻空际彩鸾声。", 
      "紫箫断後无踪迹，烟霭霭，夜澄澄。", 
      "晓梦到瑶城。", 
      "当时花木正冥冥。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "娟娟月，初未缺，忽沈西。", 
      "桂枝残，寒兔下，惟见露脚斜飞。", 
      "六宫歌笑奉瑶墀。", 
      "一朝寂寞掩衣。", 
      "夜星不动玉鸾嘶。", 
      "沈沈何处，愁雾锁金扉。", 
      "群仙瞻道范，肃驾到蓬池。", 
      "紫清逸辔，飞电奔驰。", 
      "又谁知。", 
      "一世柔仪。", 
      "椒涂玉钮金螭。", 
      "赞圣主，膺天命，功勤曾佐雍熙。", 
      "瑶天隔，玉闼低迷。", 
      "五云高、绛府参差。", 
      "往事如今好寻思。", 
      "留得香笺镂管、写新诗。", 
      "但看芳猷美，宝册传徽。", 
      "隆名万古昭垂。"
    ], 
    "rhythmic": "六州"
  }, 
  {
    "author": "无名氏", 
    "paragraphs": [
      "皇家景运合无疆。", 
      "天子坐明堂。", 
      "丰年多黍，四方争报时康。", 
      "酒常清，花易好，寿君王。", 
      "天宫见玉女，大笑亿千场。", 
      "不知何事，椒涂暗淡，瑶殿凄凉。", 
      "宝镜玉台光。", 
      "可奈画眉人去，脂泽散馀芳。", 
      "极目望潇湘。", 
      "波遥草远，只见残阳。", 
      "南山古阜，松柏茂，蔚苍苍。", 
      "杳霭宫商。", 
      "风过金殿琳琅。", 
      "道歌繁，严鼓近，惨悲伤。", 
      "水凝愁，山攒恨，烟淡云黄。", 
      "神山何在，蟠桃已远，弱水何长。", 
      "最难堪，回翟雉，返鸾凰。", 
      "向芙蓉别殿、谩焚香。"
    ], 
    "rhythmic": "十二时・忆少年"
  }, 
  {
    "author": "无名氏", 
    "paragraphs": [
      "紫鸾飞去，玉殿锁坤宁，珠箔俨银屏。", 
      "仙家不似人间世，无处觅云。", 
      "金铺肃肃湛严扃，天册下彤庭。", 
      "嘉觞好在新宫荐，万世妥神灵。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "秋月冷、秋鹤无声。", 
      "清禁晓、动皇情。", 
      "玉笙忽断今何在，不知谁报玉楼成。", 
      "七星授辔骖鸾种，人不见、恨难平。", 
      "何以返霓旌。", 
      "一天风露苦凄清。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "皇家多庆，亲寿与天长。", 
      "德业播辉光。", 
      "煌宝册来清禁，玉篆映金相。", 
      "庭闱尊奉会明昌。", 
      "佳气溢康庄。", 
      "洪禧申辑名增衍，亿载颂无疆。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "上皇天大，华旦焕尧文。", 
      "鸿福浩无垠。", 
      "羽龙俄驾灵去，空锁鼎湖云。", 
      "稽山翠拥浙江。", 
      "归旆卷缤纷。", 
      "仙游指日严升，万载颂高勋。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "虞觞奉主，仙驭返皇宫。", 
      "礼典极钦崇。", 
      "云旗前导开清庙，龙管咽薰风。", 
      "巍巍尧父告神功。", 
      "追慕孝诚通。", 
      "千秋万岁中兴统，宗祀与天同。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "中兴揖逊，功德仰兼隆。", 
      "仁泽被华戎。", 
      "鼎湖俄痛遗弓堕，日日想威容。", 
      "柔仪懿范与尧同。", 
      "飚驭俨相从。", 
      "灵宫真馆偕来燕，垂裕永无穷。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "皇家盛事，三殿庆重重。", 
      "圣主极推崇。", 
      "瑶编宝列相辉映，归美意何穷。", 
      "钧韶九奏度春风。", 
      "彩仗焕仪容。", 
      "欢声和气弥寰宇，皇寿与天同。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "重亲万寿，八帙衍新元。", 
      "礼典备文孙。", 
      "温温和气迎长日，宝册焕瑶琨。", 
      "徽音显号自尧门。", 
      "德行已该存。", 
      "更期昌算齐箕翼，愈久愈崇尊。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "笳鼓发、云惨寒空。", 
      "丹去、卷悲风。", 
      "忧勤六载亲几务，有巍巍、圣德仁功。", 
      "褰裳尊处大安宫。", 
      "荆鼎就、遽遗弓。", 
      "仙游攀不及，臣民号恸诉苍穹。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "龟书畀姒，历数在皇躬。", 
      "揖逊仰高风。", 
      "鼎湖龙去遗弓堕，冠剑锁深宫。", 
      "涂山齐德翊成功。", 
      "仙魄蚤宾空。", 
      "珍台闲馆栖神地，献飨永无穷。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "思齐文母，盛德比姜任。", 
      "拥佑极恩深。", 
      "汤孙归美熙鸿号，镂玉更绳金。", 
      "虞庭万辟萃华簪。", 
      "法仗俨天临。", 
      "展闱庆典年年举，千古播徽音。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "皇抚极，明德贯乾坤。", 
      "信星列，卿云烂，辉亘紫微垣。", 
      "思报贶、明诏祠宫，练时搜旷典，紫觚坛，昭孝德、亲御和銮。", 
      "振鹭玉珊珊。", 
      "精纯谒款，萧炀。", 
      "黄流湛澹，百末布生兰。", 
      "扣天阍，延飞驾，相彷佛，降云端。", 
      "神光集，嘉响应，霭霭万衣冠。", 
      "竣熙事清晓轻寒。", 
      "恣荣观。", 
      "华衣雾般般。", 
      "乾坤并贶庆君欢。", 
      "翘首圣恩宽。", 
      "遵皇极，沛天泽，灵心怿，龟鼎永尊安。"
    ], 
    "rhythmic": "六州"
  }, 
  {
    "author": "无名氏", 
    "paragraphs": [
      "宵景霁，河汉清夷。", 
      "旷典讲明时。", 
      "合祛升侑，孝德爰熙。", 
      "陈裸宫，澹觞太室，来奏天仪。", 
      "驷苍螭。", 
      "玉辂驭蕤绥。", 
      "觚陆展躬祠。", 
      "长梢饰玉，翠羽秀金支。", 
      "华始倡，雅韵出宫垂。", 
      "神来下，云车风马，缤暗蔼、宴栖迟。", 
      "毕觞流胙，紫烟竣事，棠梨回谒，宣室受蕃厘。", 
      "盛德无心专飨，端为民祈。", 
      "云恩有截，雨泽霈无涯。", 
      "君王愉乐，和气溢瑶卮。", 
      "寿天齐。", 
      "长拥神基。"
    ], 
    "rhythmic": "十二时・忆少年"
  }, 
  {
    "author": "无名氏", 
    "paragraphs": [
      "葭飞璇龠，孕初阳。", 
      "云绝清台、荐景祥。", 
      "风应律，日重光。", 
      "岁功顺，底金穰，寿而康。", 
      "庭壶乐无疆。", 
      "皇展报，新礼乐，觚陛咏宾乡。", 
      "珠幄黄。", 
      "登瑞缫，陈俎豆，澹嘉觞。", 
      "衮衣辉焕，宝佩琳琅。", 
      "奠椒浆。", 
      "庆阴阴，神来下，凤翥龙骧。", 
      "灵燕喜，锡符仍降嘏，镛管琳琅。", 
      "欢亮神之出，祓兰堂。", 
      "辇路天香。", 
      "轻烟半袭旗常。", 
      "祉滂洋。", 
      "受厘宣室，返驭斋房。", 
      "恩与风翔。", 
      "华封祝、皇来有庆，八荒同寿，宝历无疆。"
    ], 
    "rhythmic": "奉礼歌"
  }, 
  {
    "author": "无名氏", 
    "paragraphs": [
      "星芒收采，云容放晓，羲驭渐扬明。", 
      "觚坛竣事，斋风袭、衮衣轻。", 
      "銮路尘清。", 
      "甘泉卤簿，威肃、回轸旋衡。", 
      "千官道从粲簪缨。", 
      "钧奏间韶英。", 
      "瞻龙闱，近凤城。", 
      "都人云会，芬夹道欢迎。", 
      "宸极尊荣。", 
      "卮玉庆熙成。", 
      "琼楼天上起和声。", 
      "布春泽，洪畅寰瀛。", 
      "嵩呼万岁，鳌三、颂升平。"
    ], 
    "rhythmic": "降仙台"
  }, 
  {
    "author": "无名氏", 
    "paragraphs": [
      "霜月苦、宫鼓冬冬。", 
      "霓启、鹤闱空。", 
      "洞箫声断知何处，海山依约五云东。", 
      "玉符龙节参神，昭圣眷、惨天容。", 
      "千古恨无穷。", 
      "遍山松柏撼悲风。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "三弄晓、云黯天低。", 
      "攀六引、转悲凄。", 
      "俭慈孝哲锺天性，深仁厚泽遍群黎。", 
      "东西南北商霓。", 
      "功甫就、别宸闺。", 
      "臣民千古恨，几时羽卫带潮归。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "明天子，昔日丕纂鸿图。", 
      "躬道德，崇学问，稽古训，访群儒。", 
      "日亲广厦、论唐虞。", 
      "讲求政治、想都俞。", 
      "君臣一德、志交孚。", 
      "外夷效顺，犹自选车徒。", 
      "仁恩沾四国，固结满寰区。", 
      "千年宗社，万岁规摹。", 
      "重新天命出乾符。", 
      "老癃策杖相扶。", 
      "愿观德化遍方隅。", 
      "幸无死须臾。", 
      "谓宜圣寿等嵩呼。", 
      "遽登云舆。", 
      "上龙湖。", 
      "宸居幽寂紫云孤。", 
      "宸章宝画，但与日星俱。", 
      "龙帷凤已载涂。", 
      "忍听笳鼓嗟呼。"
    ], 
    "rhythmic": "六州"
  }, 
  {
    "author": "无名氏", 
    "paragraphs": [
      "戈绨革最仁贤。", 
      "俭德自躬全。", 
      "忧勤庶政，三十馀年。", 
      "金风肃，秋渐老，摄调ち。", 
      "忱恂遍，群祀号泣诉天。", 
      "缀衣将出，神凝玉几，一夜登仙。", 
      "弓堕隔苍烟。", 
      "七月有来同轨，引绋动灵辁。", 
      "凄怆泪潸然。", 
      "行号巷哭，薤露声传。", 
      "东城去路，惊涛忍见江船。", 
      "憔悴山川。", 
      "不禁箫鼓咽，山阴处，茂林修竹芊芊。", 
      "望陵宫，应弗远，金粟堆前。", 
      "人徒慕恋，百神警待，盘翥驱先。", 
      "戴鸿恩，空痛慕，泪珠连。", 
      "千秋岁、功德寄华编。"
    ], 
    "rhythmic": "十二时・忆少年"
  }, 
  {
    "author": "无名氏", 
    "paragraphs": [
      "中兴四叶，休德继昭清。", 
      "王度日熙平。", 
      "气调玉烛金穰应，八表颂声腾。", 
      "中原图籍入宸廷。", 
      "列圣慰真灵。", 
      "衮龙登庙游仙阙，亿万载尊承。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "中兴五叶，天子肇明。", 
      "一德格高。", 
      "宁皇至圣功超古，万国慕深仁。", 
      "徽称显号又还新。", 
      "功德粲雕珉。", 
      "乾坤绘画终难尽，遗泽在斯民。"
    ], 
    "rhythmic": "导引"
  }, 
  {
    "author": "无名氏", 
    "paragraphs": [
      "若论风流，无过圆社，拐蹬蹑搭齐全。", 
      "门庭富贵，曾到御帘前。", 
      "灌口二郎为首，赵皇上、下脚流传。", 
      "人都道、齐云一社，三锦独争先。", 
      "花前。", 
      "并月下，全身绣带，偷侧双肩。", 
      "更高而不远，一搭打秋千。", 
      "球落处、圆光拐，双佩剑、侧蹑相连。", 
      "高人处，翻身佶料，天下总呼圆。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "十二香皮，裁成圆锦，莫非年少堪收。", 
      "绿杨深处，恣意乐追游。", 
      "低拂花梢慢下，侵云汉、月满当秋。", 
      "堪观处，偷头十字拐，舞袖拂银钩。", 
      "肩尖，并拐搭，五陵公子，恣意忘忧。", 
      "几回沈醉，低筑傍高楼。", 
      "虽不遇文章高贵，分左右、曾对王候。", 
      "君知否，闲中第一，占断是风流。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "遇酒当歌酒满斟。", 
      "一觞一咏乐天真。", 
      "三杯五盏陶情性，对月临风自赏心。", 
      "环列处，总佳宾。", 
      "歌声缭亮遏行云。", 
      "春风满座知音者，一曲教君侧耳听。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "共庆清朝，四时欢会，贺筵开会集佳宾。", 
      "风流鼓板，法曲献仙音。", 
      "鼓笛令、无双多丽，十拍板、音韵宣清。", 
      "文序子，双声叠韵，有若瑞龙吟。", 
      "当筵，闻品令，声声慢处，丹凤微鸣。", 
      "听清风八韵，打拍底、更好精神。", 
      "安公子、倾杯未饮，好女儿、齐隔帘听。", 
      "真无比、最高楼上，一曲称人心。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "八蛮朝凤阙，四境绝狼烟。", 
      "太平无事，超烘聚哨效梨园。", 
      "笛弄上品，筛动云阳妙选，画鼓可人怜。", 
      "乱撒真珠迸，点滴雨声喧。", 
      "韵堪听，声不俗，驻云轩。", 
      "谐音节奏，分明花里遇神仙。", 
      "到处朝山拜岳，长是争筹赌赛，四海把名传。", 
      "幸遇知音听，一曲赞尧天。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "么六把门已定，二四三五成梁。", 
      "须知四六做烟梁。", 
      "五六单行无障。", 
      "掷得么三采出，填胲此处高强。", 
      "到家先起妙无双。", 
      "号曰金赢取赏。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "我有一枝花，斟我些儿酒。", 
      "唯愿花心似我心，岁岁长相守。", 
      "满满泛金杯。", 
      "重把花来嗅。", 
      "不愿花枝在我旁，付与他人手。"
    ], 
    "rhythmic": "卜算子"
  }, 
  {
    "author": "无名氏", 
    "paragraphs": [
      "今日□筵中。", 
      "酒侣相逢。", 
      "大家满满泛金锺。", 
      "自起自斟还自饮，一笑春风。", 
      "传与主人翁。", 
      "权且饶侬。", 
      "侬今沈醉眼朦胧。", 
      "此酒可怜无伴饮，付与诸公。"
    ], 
    "rhythmic": "浪淘沙令"
  }, 
  {
    "author": "无名氏", 
    "paragraphs": [
      "花酒。", 
      "满筵有。", 
      "酒满金杯花在手。", 
      "头上戴花方饮酒。", 
      "饮罢了高叉手。", 
      "琵琶拨尽相思调。", 
      "更向当筵舞袖。"
    ], 
    "rhythmic": "调笑令"
  }, 
  {
    "author": "无名氏", 
    "paragraphs": [
      "花酒。", 
      "是我平生结底亲朋友。", 
      "十朵五枝花，三杯两盏酒。", 
      "休问南辰共北斗。", 
      "任从他鸟飞兔走。", 
      "酒满金卮花在手。", 
      "且戴花饮酒。"
    ], 
    "rhythmic": "花酒令"
  }, 
  {
    "author": "无名氏", 
    "paragraphs": [
      "燕子呢喃，景色乍长春昼。", 
      "睹园林、万花如绣。", 
      "海棠经雨胭脂透。", 
      "柳展宫眉，翠拂行人首。", 
      "向郊原踏青，恣歌携手。", 
      "醉醺醺、尚寻芳酒。", 
      "间牧童、遥指孤村道。", 
      "杏花深处，那里人家有。"
    ], 
    "rhythmic": "锦缠道"
  }, 
  {
    "author": "无名氏", 
    "paragraphs": [
      "水涨鱼天拍柳桥。", 
      "云鸠拖雨过江皋。", 
      "一番春信入东郊。", 
      "闲碾凤团消短梦，静看燕子垒新巢。", 
      "又移日影上花梢。"
    ], 
    "rhythmic": "浣溪沙"
  }, 
  {
    "author": "无名氏", 
    "paragraphs": [
      "莺嘴啄花红溜。", 
      "燕尾点波绿皱。", 
      "指冷玉笙寒，吹彻小梅春透。", 
      "依旧。", 
      "依旧。", 
      "人与绿杨俱瘦。"
    ], 
    "rhythmic": "如梦令"
  }, 
  {
    "author": "无名氏", 
    "paragraphs": [
      "琼苑金池，青门紫陌，似雪杨花满路。", 
      "云日淡、天低昼永，过三点、两点细雨。", 
      "好花枝、半出墙头，似怅望、芳草王孙何处。", 
      "更水绕人家，桥当门巷，燕燕莺莺飞舞。", 
      "怎得东君长为主，把绿鬓朱颜，一时留住。", 
      "佳人唱、金衣莫惜，才子倒、玉山休诉。", 
      "况春来、倍觉伤心，念故国情多，新年愁苦。", 
      "纵宝马嘶风，红尘拂面，也则寻芳归去。"
    ], 
    "rhythmic": "金明池"
  }, 
  {
    "author": "无名氏", 
    "paragraphs": [
      "杨柳丝丝弄轻柔。", 
      "烟缕织成愁。", 
      "海棠未雨，梨花先雪，一半春休。", 
      "而今往事难重省，归梦绕秦楼。", 
      "相思只在，丁香枝上，豆蔻梢头。"
    ], 
    "rhythmic": "眼儿媚"
  }, 
  {
    "author": "无名氏", 
    "paragraphs": [
      "一年春事都来几。", 
      "早过了、三之二。", 
      "绿暗红嫣浑可事。", 
      "绿杨庭院，暖风帘幕，有个人憔悴。", 
      "买花载酒长安市。", 
      "又争似家山见桃李。", 
      "不枉东风吹客泪，相思难表，梦魂无据，惟有归来是。"
    ], 
    "rhythmic": "青玉案", 
    "tags": [
      "宋词三百首"
    ]
  }, 
  {
    "author": "无名氏", 
    "paragraphs": [
      "帘移碎影，香褪衣襟。", 
      "旧家庭院嫩苔侵。", 
      "东风过尽，暮云锁、绿窗深。", 
      "怕对人、闲枕剩衾。", 
      "楼底轻阴。", 
      "春信断、怯登临。", 
      "断肠魂梦两沈沈。", 
      "花飞水远，便从今、莫追寻。", 
      "又怎禁、蓦地上心。"
    ], 
    "rhythmic": "声声令・胜胜令"
  }, 
  {
    "author": "无名氏", 
    "paragraphs": [
      "绿暗汀洲三月暮，落花风静帆收。", 
      "垂杨低映木兰舟。", 
      "半篙春水滑，一段夕阳愁。", 
      "灞水桥东回首处，美人亲上帘钩。", 
      "青鸾无计入红楼。", 
      "行云归楚峡，飞梦到扬州。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "梦断漏悄。", 
      "愁浓酒恼。", 
      "宝枕生寒，翠屏向晓。", 
      "门外谁扫残红。", 
      "夜来风。", 
      "玉箫声断人何处。", 
      "春又去。", 
      "忍把归期负。", 
      "此情此恨此际，拟托行云。", 
      "问东君。"
    ], 
    "rhythmic": "怨王孙・忆王孙"
  }, 
  {
    "author": "无名氏", 
    "paragraphs": [
      "遍园林绿暗，浑如翠幄。", 
      "下无一片是花萼。", 
      "可恨狂风横雨，忒煞情薄。", 
      "尽底把、韶华送却。", 
      "杨花无奈，是处穿帘透幕。", 
      "岂知人意正萧索。", 
      "春去也，这般愁、没处安著。", 
      "怎奈向、黄昏院落。"
    ], 
    "rhythmic": "凤凰阁"
  }, 
  {
    "author": "无名氏", 
    "paragraphs": [
      "剪酴、移红药，深院教鹦鹉。", 
      "消遣宿酲，枕熏沈炷。", 
      "自从载酒西湖，探梅南浦，久不见、雪儿歌舞。", 
      "恨无据。", 
      "因甚不展眉头，凝愁过百五。", 
      "双燕见情，难寄断肠句。", 
      "可怜泪湿青绡，怨题红叶，落花乱、一帘风雨。"
    ], 
    "rhythmic": "祝英台近", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "枝上流莺和泪闻。", 
      "新啼痕间旧啼痕。", 
      "一春鱼鸟无消息，千里关山劳梦魂。", 
      "无一语，对芳尊。", 
      "安排肠断到黄昏。", 
      "甫能炙得灯儿了，雨打梨花深闭门。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "红满枝。", 
      "绿满枝。", 
      "宿雨厌厌睡起迟。", 
      "闲庭花影移。", 
      "忆归期。", 
      "数归期。", 
      "梦见虽多相见稀。", 
      "相逢知几时。"
    ], 
    "rhythmic": "长相思"
  }, 
  {
    "author": "韦庄", 
    "paragraphs": [
      "春雨足。", 
      "染就一溪新绿。", 
      "柳外飞来双羽玉。", 
      "弄晴相对浴。", 
      "楼外翠帘高轴。", 
      "倚遍栏干几曲。", 
      "云淡水平烟树簇。", 
      "寸心千里目。"
    ], 
    "rhythmic": "谒金门"
  }, 
  {
    "author": "无名氏", 
    "paragraphs": [
      "绿杨枝上晓莺啼，报融和天气。", 
      "被数声、吹入纱窗里。", 
      "又惊起娇娥睡。", 
      "绿云斜金钗堕。", 
      "惹芳心如醉。", 
      "为少年湿了，鲛绡帕上，都是相思泪。"
    ], 
    "rhythmic": "探春令"
  }, 
  {
    "author": "无名氏", 
    "paragraphs": [
      "春雨，淡烟深锁垂杨院。", 
      "暖风轻扇。", 
      "落尽桃花片。", 
      "薄幸不来，前事思量遍。", 
      "无由见。", 
      "泪痕如线。", 
      "界破残妆面。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "莺踏花翻，乱红堆径无人扫。", 
      "杜鹃来了。", 
      "梅子枝头小。", 
      "拨尽琵琶，总是相思调。", 
      "知音少。", 
      "暗伤怀抱。", 
      "门掩青春老。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "梅黄金重，雨细丝轻，园林雾烟如织。", 
      "殿阁风微，帘外燕喧莺寂。", 
      "池塘彩鸳戏水，雾荷翻、千点珠滴。", 
      "闲昼永，称潇湘竿叟，烂柯仙客。", 
      "日午槐阴低转，茶瓯罢、清风顿生双腋。", 
      "碾玉盘深，朱李静沈寒碧。", 
      "朋侪闲歌白雪，卸巾纱、樽俎狼藉。", 
      "有皓月、照黄昏，眠又未得。"
    ], 
    "rhythmic": "声声慢"
  }, 
  {
    "author": "无名氏", 
    "paragraphs": [
      "千朵奇峰，半轩微雨，晓来初过。", 
      "渐燕子、引教雏飞，菡萏暗薰芳草，池面凉多。", 
      "浅斟琼卮浮绿蚁，展湘簟双纹生细波。", 
      "轻纨举，动团圆素月，仙桂婆娑。", 
      "临风对月恣乐，便好把千金邀艳娥。", 
      "幸太平无事，击壤鼓腹，携酒高歌。", 
      "富贵安居，功名天赋，争奈皆由时命呵。", 
      "休眉锁。", 
      "问朱颜去了，还更来麽。"
    ], 
    "rhythmic": "大圣乐"
  }, 
  {
    "author": "无名氏", 
    "paragraphs": [
      "金风簌簌惊黄叶。", 
      "高楼影转银蟾匝。", 
      "梦断绣帘垂。", 
      "月明乌鹊飞。", 
      "新愁知几许。", 
      "欲似丝千缕。", 
      "雁已不堪闻。", 
      "砧声何处村。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "心耿耿，泪双双。", 
      "皓月清风冷透窗。", 
      "人去秋来宫漏永，夜深无语对银缸。"
    ], 
    "rhythmic": "捣练子"
  }, 
  {
    "author": "无名氏", 
    "paragraphs": [
      "同云密布。", 
      "撒梨花、柳絮飞舞。", 
      "楼台诮似玉。", 
      "向红炉暖阁院宇。", 
      "深庭广排筵会，听笙歌犹未彻，渐觉轻寒，透帘穿户。", 
      "乱飘僧舍，密洒歌楼，酒帘如故。", 
      "想樵人、山径迷踪路。", 
      "料渔人、收纶罢钓归南浦。", 
      "路无伴侣。", 
      "见孤村寂寞，招酒旗斜处。", 
      "南轩孤雁过，呖呖声声，又无书度。", 
      "见腊梅、枝上嫩蕊，两两三三微吐。"
    ], 
    "rhythmic": "女冠子"
  }, 
  {
    "author": "无名氏", 
    "paragraphs": [
      "斗帐高眠，寒窗静、潇潇雨意。", 
      "南楼近、更移三鼓，漏传一水。", 
      "点点不离杨柳外，声声只在芭蕉里。", 
      "也不管、滴破故乡心，愁人耳。", 
      "无似有，游丝细。", 
      "聚复散，真珠碎。", 
      "天应分付与，别离滋味。", 
      "破我一床蝴蝶梦，输他双枕鸳鸯睡。", 
      "向此际、别有好思量，人千里。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "虹影侵阶，乍雨歇长空，万里凝碧。", 
      "孤鹜高飞，落霞相映，远状水乡秋色。", 
      "黯然望极。", 
      "动人无限愁如织。", 
      "又听得。", 
      "云外数声，新雁正嘹呖。", 
      "当此暗想，画阁轻抛，杳然殊无，些个消息。", 
      "漏声稀、银屏冷落，那堪残月照窗白。", 
      "衣带顿宽犹阻隔。", 
      "算此情苦，除非宋玉风流，共怀伤感，有谁知得。"
    ], 
    "rhythmic": "秋霁"
  }, 
  {
    "author": "无名氏", 
    "paragraphs": [
      "香馥馥。", 
      "樽前有个人如玉。", 
      "人如玉。", 
      "翠翘金凤，内家妆束。", 
      "娇羞爱把眉儿蹙。", 
      "逢人只唱相思曲。", 
      "相思曲。", 
      "一声声是，怨红愁绿。"
    ], 
    "rhythmic": "忆秦娥"
  }, 
  {
    "author": "无名氏", 
    "paragraphs": [
      "有个人人。", 
      "海棠标韵，飞燕轻盈。", 
      "酒晕潮红，羞娥凝绿，一笑生春。", 
      "为伊无限伤心。", 
      "更说甚、巫山楚云。", 
      "斗帐香消，纱窗月冷，著意温存。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "乳燕穿帘，乱莺啼树清明近。", 
      "隔帘时度柳花飞，犹觉寒成阵。", 
      "长记眉峰偷隐。", 
      "脸桃红、难藏酒晕。", 
      "背人微笑，半鸾钗，轻笼蝉鬓。", 
      "别久啼多，眼应不似当时俊。", 
      "满园珠翠逞春娇，没个他风韵。", 
      "若见宾鸿试问。", 
      "待相将、彩笺寄恨。", 
      "几时得见，斗草归来，双鸳微润。"
    ], 
    "rhythmic": "烛影摇红"
  }, 
  {
    "author": "无名氏", 
    "paragraphs": [
      "陇云沈，新月小。", 
      "杨柳梢头，能有春多少。", 
      "试著罗裳寒尚峭。", 
      "帘卷青楼，占得东风早。", 
      "翠屏深，香篆袅。", 
      "流水落花，不管刘郎到。", 
      "三叠阳关声渐杳。", 
      "断雨残云，只怕巫山晓。"
    ], 
    "rhythmic": "苏幕遮"
  }, 
  {
    "author": "无名氏", 
    "paragraphs": [
      "雨洗桃花，风飘柳絮，日日飞满雕檐。", 
      "懊恼一春幽恨，尽属眉尖。", 
      "愁闻双飞新燕语，更堪孤枕宿酲。", 
      "云鬟乱，独步画堂，轻风暗触珠帘。", 
      "多厌。", 
      "晴昼永，琼户悄，香销金兽慵添。", 
      "自与萧娘别後，事事俱嫌。", 
      "短歌新曲无心理，凤箫龙管不曾拈。", 
      "空惆怅，长是每年三月，病酒恹恹。"
    ], 
    "rhythmic": "昼锦堂"
  }, 
  {
    "author": "无名氏", 
    "paragraphs": [
      "天开图画江山秀。", 
      "怪得人间希有。", 
      "屏岛精神，潭溪骨格，锺作名门华胄。", 
      "满堂昼绣。", 
      "甚禊集兰亭，竹修林茂。", 
      "得得明朝，绂麟亲解公侯绶。", 
      "心胸剩罗列宿。", 
      "便能光绍，太常勋旧。", 
      "却恋湖，贪求精舍，日日佳篇醇酎。", 
      "陶朱敌富。", 
      "更沧海双珠，掌中明透。", 
      "赢得年年，莲龟松鹤祝公寿。"
    ], 
    "rhythmic": "齐天乐"
  }, 
  {
    "author": "无名氏", 
    "paragraphs": [
      "武夷九曲。", 
      "甚乐响云韶，旆走星纛。", 
      "更捧琼浆九酝，蟠桃初熟。", 
      "元来崧岳生申旦，会群仙、献长生。", 
      "岁寒堂上，冰壶影里，长跨青鹿。", 
      "记往日、堤沙旧筑。", 
      "有书龠金腾，勋写歌鹄。", 
      "更化和朝，半是世臣乔木。", 
      "明年瑞庆才经月，侍重瞳、应奉卮玉。", 
      "此时奋建联班，却将万年齐祝。"
    ], 
    "rhythmic": "桂枝香"
  }, 
  {
    "author": "无名氏", 
    "paragraphs": [
      "才入新年，喜两见、希奇盛事。", 
      "正五旦、虹流电绕，星枢呈瑞。", 
      "方庆千秋开宝运，又今六日生名世。", 
      "河清生圣岳生贤，风云际。", 
      "修月手，凌云气。", 
      "吞泽量，飞泉思。", 
      "况声名已自，惊天动地。", 
      "上寿不须儿女语，著鞭且展英雄志。", 
      "北方焰焰看来年，魁名字。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "四海文章伯。", 
      "自雪堂人老，有谁当得。", 
      "馀子纷纷何足数，除是壶中仙客。", 
      "况夺得、秋光清彻。", 
      "笔下诗成愁鬼魅，更千军、侍帐看飞檄。", 
      "须信道，万人杰。", 
      "胸襟浩荡乾坤窄。", 
      "向楼东吟笑，壮心谁识。", 
      "直渡黄河擒颉虏，吐尽平生奇策。", 
      "终不负、雄姿英发。", 
      "闻说九重飞紫诏，想鸣珂、日晚朝天阙。", 
      "鸿鹄举，楚天阔。"
    ], 
    "rhythmic": "贺新郎", 
    "tags": [
      "黄河"
    ]
  }, 
  {
    "author": "无名氏", 
    "paragraphs": [
      "一派先天妙学，十年克己工夫。", 
      "割鸡聊此宰中都。", 
      "人在春台鼓舞。", 
      "昏垫非由已溺，拊摩不异予辜。", 
      "万家香火祝悬弧。", 
      "我亦无多颂语。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "天下知名，今日刘郎，胜如旧时。", 
      "记当年暮府，元戎高会，万花围席，争看题诗。", 
      "尽道坡仙，再生尘世，有制宜烦立马挥。", 
      "东阳小，岂容久驻，凫暂双飞。", 
      "诸公荐墨交驰。", 
      "要推上青云百丈梯。", 
      "况平生慷慨，闻鸡起舞，中原事业，不付公谁。", 
      "生记今朝，频将指数，较莱公争半月期。", 
      "功名事，不输前辈，行即诏封泥。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "瑞气重闽宇。", 
      "小春馀、璇霜避暖，敛威青女。", 
      "一点阳和锺英气，崧岳今朝诞甫。", 
      "正两荚、尚留舞。", 
      "应想宁川称寿处，听金笼、放鸽儿童语。", 
      "愿千岁，祝慈父。", 
      "君家自有安民谱。", 
      "袖良规、时宽辔策，夜闲桴鼓。", 
      "直赖汀南为保障，无复鼯啸聚。", 
      "果峻秩、升朝褒叙。", 
      "治最行将书第一，去思碑、拟颂歌明府。", 
      "飞诏趣，缀鸳鹭。"
    ], 
    "rhythmic": "金缕词・贺新郎"
  }, 
  {
    "author": "无名氏", 
    "paragraphs": [
      "当日名驹产渥洼。", 
      "追风千里堕君家。", 
      "不辞贤路甘栖棘，来伴河阳且种花。", 
      "梅试雪，酒潮霞。", 
      "寿觞还捧笑声哗。", 
      "唐朝九相青毡旧，为报新堤早筑沙。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "标格清高，性姿雅淡，群芳独步惟梅。", 
      "当年秀气，付作此奇材。", 
      "不逐东风桃李俗，冰霜里、弹压春回。", 
      "还应是，崧神降瑞，屈指一阳来。", 
      "文章，推大手，关征小试，暂费筹财。", 
      "我殷勤为寿，起舞持杯。", 
      "鹏翮抟风再整，南枝报、管占新魁。", 
      "从今看，和羹大用，指日主三台。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "鹤算遗芳绩世传。", 
      "武夷来作散神仙。", 
      "柳营隐隐兵戎整，兰砌诜诜子舍贤。", 
      "倾柏酒，沉烟。", 
      "殷勤起舞祝长年。", 
      "行须一札飞鸦诏，促缀银班侍九天。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "一夕凉浮如水，崧高瑞世生贤。", 
      "来闲伴幔亭仙。", 
      "行副九天隆眷。", 
      "数万范公兵甲，三千李白诗篇。", 
      "兜鍪元许换貂蝉。", 
      "好把平戎策献。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "侯绩分从东鲁，世勋来在姬公。", 
      "桂枝少日冠蟾宫。", 
      "枳棘暂栖鸾凤。", 
      "报道小春来也，令辰申降高崧。", 
      "功名富贵管无穷。", 
      "指日经纶大用。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "良月露浓仙掌润，郁葱佳气充闾。", 
      "几年重席旧师儒。", 
      "大椿同未老，灵寿不须扶。", 
      "江左衣冠登桂籍，蝉联四世谁如。", 
      "琳宫昨下凤凰书。", 
      "金闺班趣缀，禁路莫踟蹰。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "庆长庚协梦，仙李蟠根，挺生名世。", 
      "粉省收声，早云霄自致。", 
      "凤掖鸾台，荷囊簪笔，久要津历试。", 
      "红旆颁春，碧油开府，出分忧寄。", 
      "均逸真祠，左弧开宴，璧月光澄，玉炉烟细。", 
      "漆发冰眸，揽浮丘仙袂。", 
      "伫看九重，迅驰三节，诏促还丹陛。", 
      "槐府凉生，榴樽香泛，年年欢醉。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "桐叶霜乾，芦花风软，晚来一色清秋。", 
      "碧天无际，良夜月明楼。", 
      "瑞应长庚入梦，锺奇秀、特座贤侯。", 
      "堪夸处，雄姿英发，连箭射双雕。", 
      "回头。", 
      "思往事，皂囊三进，豪气冲牛。", 
      "记前回凤诏，空下南州。", 
      "冷笑浮云坠甑，鲈鱼美、归老扁舟。", 
      "祝君寿，青山不尽，绿水自悠悠。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "暖律未回春时候。", 
      "向旧根、腊底红先透。", 
      "玉有冷香，粉无纤垢。", 
      "更饶雪里还清瘦。", 
      "琳宫拟诏风流守。", 
      "任折来、深醮金杯酒。", 
      "欲赏一枝，樽前为寿。", 
      "愿公归作调羹手。"
    ], 
    "rhythmic": "七娘子"
  }, 
  {
    "author": "无名氏", 
    "paragraphs": [
      "近中秋，迥然玉宇澄鲜。", 
      "更尧蓂、十有一叶，向人特敷妍。", 
      "喜名家、世行阴德，有馀庆、门拥祥烟。", 
      "梦协熊罴，间生鸑鷟，妙年攀桂振青毡。", 
      "横飞上，金闺粉署，小试佐临川。", 
      "翩然返，一身似叶，琳馆清闲。", 
      "记榜下、曩尝附骥，浪萍还有夤缘。", 
      "曳长裾、不辞还道，接漫刺、复面同年。", 
      "邂逅佳辰，铺排雅席，金炉香袅欲何言。", 
      "愿趣诏、入扶宗社，浩气愈纯全。", 
      "长年少，龟龄共永，鹤算同坚。"
    ], 
    "rhythmic": "多丽"
  }, 
  {
    "author": "无名氏", 
    "paragraphs": [
      "自天锺秀，看人物谁与、君家为比。", 
      "椿桂相辉年少日，事业文章如此。", 
      "玉殿诗书，金瓯姓字，简记宸衷里。", 
      "有三株桂，一时归耀桑梓。", 
      "我愿寿祝南山，尊空北海，不获陪珠履。", 
      "惟有瓣香心起敬，敢颂鲁侯燕喜。", 
      "大厦万间，金城千里，国计如家计。", 
      "日边有诏，苍生端望公起。"
    ], 
    "rhythmic": "百字令・念奴娇"
  }, 
  {
    "author": "无名氏", 
    "paragraphs": [
      "养高梓里，袖手珍祠，太平五福人物。", 
      "自是昔年，场屋文章旧豪杰。", 
      "诗书平生事业。", 
      "问造物、为谁悭惜。", 
      "谩眷怀、兰玉桂香，已露消息。", 
      "尝试问、天公好事，鼎来家庆自因袭。", 
      "更看绶蓝森列，映灵椿双碧。", 
      "诸郎击鲜奏食。", 
      "笑贾陆、一更十日。", 
      "画堂上，鹤算延长，兕觥无极。"
    ], 
    "rhythmic": "玉烛新"
  }, 
  {
    "author": "无名氏", 
    "paragraphs": [
      "花萼清辉近，蓬莱紫气浓。", 
      "濮园流庆与天同。", 
      "生得名驹千里、秋风。", 
      "阅武戈初偃，论文酒不空。", 
      "摩挲铜狄灞桥东。", 
      "看取朱衣双引、袭真封。"
    ], 
    "rhythmic": "南柯子・南歌子"
  }, 
  {
    "author": "无名氏", 
    "paragraphs": [
      "威策冰河，兵严玉帐，济时人在壶天。", 
      "妙龄谈笑，图画上凌烟。", 
      "但见勋书鼎鼐，谁知道、名列高仙。", 
      "风云会，钩陈羽卫，绿鬓映貂蝉。", 
      "绵绵。", 
      "流庆远，芝兰秀发，折桂争先。", 
      "占盛一门，文武更双全。", 
      "已饵琼英绛雪，灵龟寿、何止千年。", 
      "年年看，笙歌丛里，金盏侧垂莲。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "金兽袅香穗，银烛灿花枝。", 
      "眼前风景殊异，酌酒庆生时。", 
      "要是祖宗流庆，方有此身此日，盍亦反其思。", 
      "何以上雅寿，敢用此为规。", 
      "况君家，本学业，致轻肥。", 
      "牙签玉轴，全胜阡陌占东西。", 
      "好把胸中一点，照破堂中万卷，五福自来宜。", 
      "谨勿效雌伏，指日要雄飞。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "天地锺奇秀，山泽有儒仙。", 
      "词锋前驱万马，三度奏捷菊花天。", 
      "信是文场敏手，如把枭卢对掷，高叱便回旋。", 
      "一点英雄气，四顾浩无边。", 
      "长羡君，先我著，祖生鞭。", 
      "今朝尊酒持劝，岂特颂长年。", 
      "要入兰宫妙选，共向集英殿里，玉陛听胪传。", 
      "姓字标黄甲，香墨照人鲜。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "来复迈七日，亨泰兆三阳。", 
      "恰逢临吉中应，浸长三阳刚。", 
      "天地凝成正气，岳渎锺为秀杰，玉燕纪呈祥。", 
      "莹彻冰壶操，皎月映秋霜。", 
      "日星回，乾坤辟，再更张。", 
      "时乘君子道长，茅茹喜生光。", 
      "抱负黄锺大吕，资禀盐梅栋柏，施用在岩廊。", 
      "一骑春风里，紫诏下山堂。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "奏捷淮，勒功燕石，鼓吹凯旋。", 
      "正归班玉笋，花袍方卸，彩衣亟著，忠孝双全。", 
      "清德独高，皇心简注，燕寝凝香朱两幡。", 
      "君王问，录屏风姓字，趣对金銮。", 
      "平山。", 
      "蹑履冠。", 
      "竞来庆嘉平五日间。", 
      "是炎刘昴宿，光至再现，绛人甲子，四百新颁。", 
      "碧麦称觞，玉枝等算，长对梅花开岁寒。", 
      "春回也，报调羹时候，梅子微酸。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "几萼红搀桃径，双茎翠舞阶。", 
      "小春霏霭瑞蓬莱。", 
      "寿旦称觞青在。", 
      "牛斗辉腾气概，风云壮入襟怀。", 
      "年年鹤发笑颜开。", 
      "西爽亭前戏彩。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "正好江南，一分春色，梨花白雪。", 
      "化日迟迟，文章半刺，平分风月。", 
      "满堂花醉三千，看妙舞、六么十八。", 
      "笑捧瑶卮，祝君归去，琼楼金阙。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "一片冰霜气概，几多锦绣文章。", 
      "鹏抟相踵桂枝香。", 
      "盛事争夸歆向。", 
      "岁岁敷九叶，喜催一线迎长。", 
      "柏松祝算奉霞觞。", 
      "事业非熊吕望。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "何以作公寿，一纸寄讴吟。", 
      "当年生申有兆，梦文禽。", 
      "气宇虹霓万丈，胸次蟠龙七泽，锦绣萃中心。", 
      "高谊薄云表，随处是知音。", 
      "人俊逸，文卓荦，气雄深。", 
      "版岩合辞故隐，霖雨慰当今。", 
      "且把梅花酌酒，行即桂枝入手，桑荫未移阴。", 
      "珍重此时祝，何日盍朋簪。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "学富胸襟，才名擅、菊潭第一。", 
      "都缘是、文星在命，光联南极。", 
      "已向九霄横鹗荐，词埸独步花生笔。", 
      "况而今、好事又相逢，趋朝急。", 
      "增喜气，眉黄色。", 
      "须还做，龙头客。", 
      "且今朝满泛，寿觞琼液。", 
      "自昔箕畴称五福，惟公兼备真难得。", 
      "看明朝、夺取锦标归，头方黑。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "指点金蕉叶。", 
      "倩双成、十分为注，九天琼液。", 
      "中有玉梅风露气，持寿卯金仙伯。", 
      "听贱子、歌翻新阕。", 
      "不作寻常儿女祝，把先生、好事从头说。", 
      "须快饮，莫留滴。", 
      "风流晋宋人物。", 
      "有锦囊万首，不博小儿馆职。", 
      "膝下双雏真伟器，足继传家事业。", 
      "且做个、人间闲客。", 
      "试问种春春几许，尽芝田万顷天来阔。", 
      "天有尽，春无极。"
    ], 
    "rhythmic": "乳燕飞・贺新郎"
  }, 
  {
    "author": "无名氏", 
    "paragraphs": [
      "眼底高年，如老曾仙，斗南一人。", 
      "能持齐守戒，香山居士，乐天知命，康节先生。", 
      "满眼儿孙，满堂金玉，多宝如来现後身。", 
      "真堪羡，有许多福力，越见精神。", 
      "庆公今日生申。", 
      "喜渐近中秋对月明。", 
      "这平生积善，三千功行，前程享福，八百椿龄。", 
      "见说寿筵，大开佛事，煮鹤炮龙烙凤麟。", 
      "从今後，愿年年长健，事事如心。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "月银河，秋生玉宙。", 
      "金风丛桂香生袖。", 
      "儿孙重侍戏斑兰，霞觞共庆公家寿。", 
      "学问从心，希年谁有。", 
      "东之行应贤良召。", 
      "吉音先动菊花期，一门依旧夸三秀。"
    ], 
    "rhythmic": "踏莎行"
  }, 
  {
    "author": "无名氏", 
    "paragraphs": [
      "阶舞，才半小春天。", 
      "青女霜前犹避暖，素娥月里乍羞圆。", 
      "蓬岛降天仙。", 
      "称寿处，琼液拍浮船。", 
      "长伴瑶池金母宴，蟠桃花下驾云。", 
      "结实看千年。"
    ], 
    "rhythmic": "望江南・忆江南"
  }, 
  {
    "author": "无名氏", 
    "paragraphs": [
      "风雨一春寒料峭。", 
      "才到中和，喜气薰晴晓。", 
      "九叶仙茅呈瑞巧。", 
      "青青辉映萱庭草。", 
      "红著蟠桃春不老。", 
      "戏彩称觞，阿母开颜笑。", 
      "丹桂五枝年并少。", 
      "荣亲伫下金花诰。"
    ], 
    "rhythmic": "蝶恋花"
  }, 
  {
    "author": "无名氏", 
    "paragraphs": [
      "织女初秋渡鹊河。", 
      "逾旬蟾苑聘嫦娥。", 
      "蓬莱仙子今宵降，前後神仙引从多。", 
      "餐玉蕊，抚云。", 
      "寿筵戏彩捧金荷。", 
      "黄金照社三儿贵，他日潘舆侍绮罗。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "萱草堂开，仙姿秀、金枝玉叶。", 
      "亲曾映、尧阶三月，舒六荚。", 
      "荣侍早随台辅鼎，长生已镂天潢牒。", 
      "自当年、苹藻俪勋门，能循法。", 
      "掌中贵，双珠握。", 
      "慈训笃，家传学。", 
      "信陶亲母，要还相业。", 
      "最好鳌头攀盛事，只今鹤发承殊渥。", 
      "任年年、王母献蟠桃，金书帖。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "渐纷纷、木叶下亭皋，秋容际寒空。", 
      "庆屏山南畔、龟游绿藻，鹤舞青松。", 
      "缥缈非烟非雾，喜色有无中。", 
      "帘幕金风细，香篆。", 
      "好是庭闱称寿，簇舞裙歌板，欢意重重。", 
      "况芝兰满砌，行见黑头公。", 
      "看升平、乌栖画戟，更重开、大国荷荣封。", 
      "人难老，年年醉赏，满院芙蓉。"
    ], 
    "rhythmic": "八声甘州"
  }, 
  {
    "author": "无名氏", 
    "paragraphs": [
      "瑞溪庭，满闺秋色好，帘幕低垂。", 
      "一床簪笏人间盛，沉檀影里，笙歌沸处，齐捧瑶卮。", 
      "习礼复明诗。", 
      "胡氏清畏人知。", 
      "寿堂已庆灵椿老，年年岁岁，重添嫩叶，频长繁枝。"
    ], 
    "rhythmic": "庆灵椿・摊破南乡子"
  }, 
  {
    "author": "无名氏", 
    "paragraphs": [
      "日暖霜融，画戟门开，锦筵欲振梁尘。", 
      "正是慈闱熙熙，庆诞佳辰。", 
      "象服鱼轩粲烂，喜高年、福禄长新。", 
      "承颜处，朱紫满堂，华胄诜诜。", 
      "家声未论王谢，有禁中颇牧，江左机云。", 
      "雁序鸳行，雍容高步金门。", 
      "更有子孙侍列，拥阶庭、玉洁兰薰。", 
      "持芳醑、满酌瑶觞，意祝遐寿千春。"
    ], 
    "rhythmic": "万年欢"
  }, 
  {
    "author": "无名氏", 
    "paragraphs": [
      "泽国嫩寒月，天气小阳春。", 
      "萱堂今朝生日，瑞霭郁轮。", 
      "身佩铜章墨绶，手捧霞觞玉液，献寿太夫人。", 
      "且喜藤舆稳，共戏彩衣新。", 
      "发垂鹄，瞳点漆，倍精神。", 
      "麻姑来庆，笑道沧海几扬尘。", 
      "伫看起居八座，更好回班百辟，异数耸朝绅。", 
      "此母生此子，再拜谢宸恩。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "绣线添长，屈指隔、书云三日。", 
      "华堂里，十分佳气，葱葱郁郁。", 
      "一点老人星正照，千年王母桃方实。", 
      "向绮罗、丛里酌流霞，称觞客。", 
      "凤雏贵，名仙籍。", 
      "鸾诰宠，恩慈极。", 
      "萃一门盛事，皆诗书力。", 
      "芹泮珠曹争禄养，桂林雁郡催行色。", 
      "看明年、两处寿筵开，长生节。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "柳拈金丝花吐绣。", 
      "蝶拍莺歌，来献天人寿。", 
      "一点红黄眉上秀。", 
      "玻璃满泛长生酒。", 
      "丁祝遐龄天样久。", 
      "年年岁岁笙歌奏。", 
      "早晚郎君纡紫绶。", 
      "归来色共斑衣斗。"
    ], 
    "rhythmic": "醉瑶池"
  }, 
  {
    "author": "无名氏", 
    "paragraphs": [
      "五云翔碧汉。", 
      "望卿月光中，老人星现。", 
      "黄堂盛华宴。", 
      "庆君恩、许奉安舆游衍。", 
      "鹿城壮观。", 
      "幸王母、人间得见。", 
      "望君侯、彩服称觞，喜溢万家欢。", 
      "堪羡。", 
      "一生福善，九表康宁，万锺尊显。", 
      "肩舁上殿。", 
      "封两国、未应晚。", 
      "管阴功、何止平反，一笑钧陶惠满。", 
      "看瑶池、手种蟠桃，著花万遍。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "千里旌麾，万家灯火，晓来气霭佳瑞。", 
      "宝猊烟里，龟甲锦屏张。", 
      "尽道蓬莱仙瑞世，九霄外、鸣玉飞香。", 
      "阴功著，恩疏三品，金诰久弥芳。", 
      "华堂。", 
      "丝管□，金樽齐捧，百拜称觞。", 
      "看绕庭兰玉，济济成行。", 
      "占尽人间五福，壶中景、日月偏长。", 
      "春难老，芳瞳发秀，千岁寿宁康。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "云幢凤舞，下天风、吹落轮袍仙曲。", 
      "阿母人间今百岁，两鬓犹含秋绿。", 
      "萍小乾坤，九看日月，不用长生。", 
      "一封天上，鼎来五色花轴。", 
      "须信寿老难侔，世间无价，空有明珠千斛。", 
      "此夕兰堂风露好，雅称飞觞支属。", 
      "十样宫眉，两行红袖，烧烛围香玉。", 
      "不妨沉醉，共拚月上华屋。"
    ], 
    "rhythmic": "酹江月・念奴娇"
  }, 
  {
    "author": "无名氏", 
    "paragraphs": [
      "凤箫羽扇，霓裳云袂，谩尔人间游戏。", 
      "行看两国锡鸾封，信知道、母因子贵。", 
      "潘舆彩舞，瑶池春媚。", 
      "笑语兰孙共醉。", 
      "大椿一万六千年，自今日、从头数起。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "戏彩堂高无溽暑。", 
      "满座风生闻笑语。", 
      "慈闱今日庆生申，歌遏行云香篆缕。", 
      "万事从今休挂虑。", 
      "儿辈行当壮门户。", 
      "一杯祝寿比庄椿，愿长与、儿孙作主。"
    ], 
    "rhythmic": "玉楼春"
  }, 
  {
    "author": "无名氏", 
    "paragraphs": [
      "慈闱生日。", 
      "恰则今年当八十。", 
      "玉宇澄清。", 
      "五夜分明见寿星。", 
      "恩深鞠育。", 
      "长愿一身全五福。", 
      "满劝椒觞。", 
      "岁岁今朝拜阿娘。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "指日中秋，便满目、蟾光如洗。", 
      "又还竹溪溪上，长庚瑞世。", 
      "事业权与韩范辈，文章拍调苏黄里。", 
      "借北来双鹤寿芳筵，人千岁。", 
      "羞阿买，依兰砌。", 
      "看大阮，趋枫陛。", 
      "这冰壶人物，蓬山地位。", 
      "荐墨未曾乾翠剡，除书已拟封黄纸。", 
      "把爆筵、趁取牡丹红，花前醉。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "冬至阳生才两日，欣逢伯氏绂麟辰。", 
      "原上欢声沸，棣萼堂前喜气新。", 
      "斟九酝，劝千巡。", 
      "华途从此问云津。", 
      "杨前未把耆年祝，且愿青云早致身。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "记当初归我，似德耀、嫁梁鸿。", 
      "算三十年间，艰难历遍，甘苦相同。", 
      "新来有孙可抱，也添些、喜色到眉峰。", 
      "今日又逢生日，不妨樽酒从容。", 
      "老翁。", 
      "只是一村农。", 
      "欠你孺人封。", 
      "幸儿渐知耕，妇能知织，莫问穷通。", 
      "君看世间富贵，比浮云、缥缈过晴空。", 
      "何似大家清健，玉林岁岁春风。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "急鼓初锺声报晓。", 
      "楼上今朝，卷起珠帘早。", 
      "环佩珊珊香袅袅。", 
      "尘埃不到如蓬岛。", 
      "何用珠玑相映照。", 
      "韵胜形清，自有天然好。", 
      "莫向尊前辞醉倒。", 
      "松枝鹤骨偏宜老。"
    ], 
    "rhythmic": "蝶恋花"
  }, 
  {
    "author": "无名氏", 
    "paragraphs": [
      "东西二府，掖垣一相，谁似硕人兄弟。", 
      "骖鸾来伴紫阳仙，要同享、橘中千岁。", 
      "银灯初试，花城不夜，铁马响冰春碎。", 
      "来年璧月淡罘，看犹有、传柑归遗。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "长至阳生，律转黄锺，门左弧垂。", 
      "记当年瑞世，梦传玉燕，今朝诞节。", 
      "香金猊。", 
      "南极星明，北山堂邃，松桧苍苍龟鹤随。", 
      "况蟠桃下熟，仙童来献，喜介双眉。", 
      "平生谋画多奇。", 
      "算收拾功名须有时。", 
      "曾指麾万骑，刍飞粟挽，折冲千里，彗扫星驰。", 
      "荐口澜翻，宸恩鼎至，此去须还衣锦归。", 
      "人都道，黑头卿相，慷慨男儿。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "新月光寒昨夜霜。", 
      "三年不一奉瑶觞。", 
      "朱颜大药知能驻，白日仙家岂计长。", 
      "枫渐赤，橘初黄。", 
      "五湖烟水动归航。", 
      "且倾寿酒歌难老，便见除书出未央。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "柏颂才过，梅妆方试，六秀荚。", 
      "恰是今朝，白花岩里，一佛生时节。", 
      "前身再现，金城桃熟，千岁莲花重发。", 
      "更一念、善根常在，作个在家菩萨。", 
      "活饥好事，造桥阴骘，乐施常开金穴。", 
      "瑶籍儿孙，玉京夫妇，庆聚神仙窟。", 
      "从今生旦，三千纪算，常对昙华优钵。", 
      "华严会，彩箱庆满僧宝骨。"
    ], 
    "rhythmic": "永遇乐"
  }, 
  {
    "author": "无名氏", 
    "paragraphs": [
      "日长槐夏，凉生冰室，又是生辰来到。", 
      "年年把酒对荷花，颜色比、荷花更好。", 
      "儿歌女舞，彩衣共戏，仰祝齐眉偕老。", 
      "欢欢喜喜八千春，更何处、蓬莱仙岛。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "秋风扫尽闲花草。", 
      "黄花不逐秋光老。", 
      "试与插钗头。", 
      "钗头占断秋。", 
      "簪花人有意。", 
      "共祝年年醉。", 
      "不用泛瑶觞。", 
      "花先著酒香。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "祥呈香褓。", 
      "尝记翁生当己卯。", 
      "福禄俱添。", 
      "绿鬓红颜七十三。", 
      "芝兰满砌。", 
      "争著彩衣堂下戏。", 
      "祝寿无涯。", 
      "王母襟期醉九霞。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "才临复日，便逢生旦，料想门阑多喜。", 
      "好将何物寿冰翁，但有个、新词为礼。", 
      "如今已办，一千馀阕，尽按宫商角徵。", 
      "一年一阕祝椿龄，自今日、从头数起。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "云外青山是我家。", 
      "两年城里作生涯。", 
      "杜陵赏月延秋桂，彭泽无钱对菊花。", 
      "初度日，感年华。", 
      "三杯浊酒一瓯茶。", 
      "尊前儿女休相笑，更有人穷似汝爷。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "官职从他大。", 
      "官大时、烦恼偏多，不如到我。", 
      "我有数间临水屋，随分田园些个。", 
      "也薄有、新蔬时果。", 
      "浊酒三杯棋一局，对花前、时抱添丁坐。", 
      "间觅句，唱仍和。", 
      "年年生日人争贺。", 
      "谩相期、黄扉紫闼，玉堂青琐。", 
      "一日平章风月事，奉保永无期祸。", 
      "只如此、有何不可。", 
      "阁箸相疑真可笑，政事堂、日里如何□。", 
      "似恁地，待则麽。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "久雨忽开霁，花靥斗春娇。", 
      "家人笑道，老子今日是生朝。", 
      "细数平生功行，断自狂吟之外，全不犯科条。", 
      "心事淡如水，天合与逍遥。", 
      "也何须，期寿算，比松乔。", 
      "但令此去清健，到处狎渔樵。", 
      "说与门前鸥鹭，护我山中杞菊，日日长心苗。", 
      "世事儿戏耳，尊酒百忧消。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "生羡鸡冠与凤仙。", 
      "时秋华艳遍园间。", 
      "自怜生日悲生事，搔首吴江载月船。", 
      "休身外，且樽前。", 
      "喜君文彩锦相鲜。", 
      "青云贻我长生曲，唤醒凄凉乐暮年。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "甲子一周，织鸟相催，又还十年。", 
      "但诗狂酒圣，坐常有客，书痴传癖，囊不留钱。", 
      "拍手浩歌，出门长笑，谁是知心有老天。", 
      "犹多事，更时游艺圃，日耨情田。", 
      "细思世事无边。", 
      "只好把清樽对眼前。", 
      "看槐国功名，有如戏剧，竹林宴赏，便似神仙。", 
      "富贵危机。", 
      "荣华作梦，早已输人一著先。", 
      "从今去、莫将醉趣，与醒人传。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "一丘一壑。", 
      "野鹤孤云随处乐。", 
      "篆带纱巾。", 
      "且与筠庄作主人。", 
      "高山流水。", 
      "指下风生千古意。", 
      "寿庆年年。", 
      "长在新秋六日前。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "好个马山居士，功名富贵浮云。", 
      "庵儿侧傍万杉阴。", 
      "烟里时横小艇。", 
      "律中林锺将半，华堂寿频斟。", 
      "声声齐祝百千龄。", 
      "坐看云仍贵盛。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "月属重三，开二六，于门车马骈阗。", 
      "彩麟高设，金鸭喷祥烟。", 
      "试问谁来瑞世，人都道、蓬岛神仙。", 
      "非凡子，年才志学，勋业已精专。", 
      "坐联。", 
      "汤饼客，倾银注玉，盛展华筵。", 
      "羡巍冠初冠，气宇飘然。", 
      "底用遐龄频祝，但愿双亲未老，富贵双全。", 
      "功名事，吾家旧物，早共复青毡。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "重午日才过，又经四日逢华旦。", 
      "月娥降诞。", 
      "春早桃花嫩。", 
      "许字方笄，金雀屏开半。", 
      "东床选。", 
      "门楣壮观。", 
      "偕老行如愿。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "路入蓝桥境。", 
      "忆当年、云英来会，玄霜捣尽。", 
      "争似温公风流婿，一笑欢传玉镜。", 
      "便胜似、琼浆玉饮。", 
      "自是振振佳公子，冰肌玉骨相辉映。", 
      "一对儿，好厮称。", 
      "夜深银烛交红影。", 
      "雀屏开、凤帷拥绣，鸳衾铺锦。", 
      "雨意云情应多少，梦到巫山一枕。", 
      "好语向、耳边频听。", 
      "但愿来春青云路，管一枝、青桂嫦娥近。", 
      "闻早寄，凤楼信。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "太真姑女，问新来、谁与欢传玉镜。", 
      "莫恨无人伸好语，人在蓝桥仙境。", 
      "一笑樽前，欢然相与，便胜琼浆饮。", 
      "殷勤客意，耳边说与君听。", 
      "长记旧日君家，门阑喜动，绣褥芙蓉隐。", 
      "回首龙门人得意，又报凤楼芳信。", 
      "只是相传，房奁中物，好事近。", 
      "管教人道，一双冰玉清润。"
    ], 
    "rhythmic": "百字谣・念奴娇"
  }, 
  {
    "author": "无名氏", 
    "paragraphs": [
      "风流仙客，文章逸少，复见当年佳婿。", 
      "夤缘端不数琼姬，向林下、亲逢道气。", 
      "屏开金雀，床铺绣褥，多羡豪家深意。", 
      "凭谁说阿戎，剩觅取、缠头利市。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "繁弦急管。", 
      "喜色门阑满。", 
      "应是雀屏曾中选。", 
      "新近东床禁脔。", 
      "功名有分非难。", 
      "休因女婿求官。", 
      "幸与嫦娥为伴，直须仙桂新攀。"
    ], 
    "rhythmic": "清平乐"
  }, 
  {
    "author": "无名氏", 
    "paragraphs": [
      "弟兄旧说河东凤。", 
      "怎得似、君家伯仲。", 
      "一双白璧殷勤种。", 
      "齐向金屏选中。", 
      "乘龙去、门阑喜动。", 
      "管取早叶、熊罴吉梦。", 
      "儿孙不与尘埃共。", 
      "总是龙驹凤种。"
    ], 
    "rhythmic": "杏花天"
  }, 
  {
    "author": "无名氏", 
    "paragraphs": [
      "几年弱水望蓬莱。", 
      "心事喜同谐。", 
      "佳婿欣逢公瑾，新婚喜近英台。", 
      "豪家深意，芙蓉褥隐，金雀屏开。", 
      "但愿门阑多喜，凤楼早寄书来。"
    ], 
    "rhythmic": "朝中措"
  }, 
  {
    "author": "无名氏", 
    "paragraphs": [
      "金贴鼓腰，绣妆檐额，吾宗自昔豪奢。", 
      "椒馨兰馥，烟雾霭横斜。", 
      "吹管聒天今夜，香风度、罗绮光华。", 
      "看双美，郎君俊秀，玉女更宜家。", 
      "繁华。", 
      "歌宴处，金盘撒果，银烛烧花。", 
      "任芙蓉帐掩，翡翠屏遮。", 
      "更看名传桂籍，蓬瀛近、隐泛仙槎。", 
      "归来去，双亲绿鬓，相对饮流霞。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "乐奏箫韶花烛夜，风流玉女才郎。", 
      "同心结上桂枝香。", 
      "如鸾如凤友，永效两双双。", 
      "莫把画堂深处负，笙歌引入兰房。", 
      "满斟玉醉何妨。", 
      "南山堪作誓，福禄应天长。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "孺子风流，孟尝门地，合下相当。", 
      "俏似年时，送他织女，来嫁牛郎。", 
      "满堂珠履飞觞。", 
      "看花烛、迎归洞房。", 
      "海誓山盟，从今结了，永效鸾凰。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "上苑莺调舌。", 
      "暖日融融媚节。", 
      "秦晋新婚，人间天上真奇绝。", 
      "傅粉烟霄，倾国神仙列。", 
      "彼此和鸣，凤楼一处明月。", 
      "歌喉佳宴设。", 
      "鸳帐炉香对。", 
      "合卺杯深，少年相睹欢情切。", 
      "罗带盘金缕，好把同心结。", 
      "终取山河，誓为夫妇欢悦。"
    ], 
    "rhythmic": "少年游"
  }, 
  {
    "author": "无名氏", 
    "paragraphs": [
      "早梅天气，正绣户乍启，琼筵才展。", 
      "鹊渡河桥，云游巫峡，溪泛碧桃花片。", 
      "翠娥侍女来报，莲步已离仙苑。", 
      "待残漏，鸳帐深处，同心双绾。", 
      "欢宴。", 
      "当此际，红烛影中，檀麝飘香篆。", 
      "掷果风流，谪仙才调，佳婿想应堪羡。", 
      "少年俊雅狂荡，蓦有人言拘管。", 
      "镇携手，向花前月下，重门深院。"
    ], 
    "rhythmic": "喜迁莺"
  }, 
  {
    "author": "无名氏", 
    "paragraphs": [
      "仙子仙郎，两情今是欢娱会。", 
      "莲花池内。", 
      "好个鸳鸯对。", 
      "一自芳容，一自才华最。", 
      "真佳配。", 
      "荣华富贵。", 
      "寿考千秋岁。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "烛影摇红玉漏迟。", 
      "鹊桥仙子下瑶池。", 
      "倾杯乐处笙歌沸，苏幕遮阑笑语随。", 
      "醉落魄，阮郎归。", 
      "传言玉女步轻移。", 
      "凤凰台上深深愿，一日和鸣十二时。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "半破玉梅春，小簇金莲炬。", 
      "结裹风流倬底郎，直入阳台去。", 
      "休诧鹊桥仙，说甚缑山侣。", 
      "便合齐眉八百年，个是真仙子。"
    ], 
    "rhythmic": "卜算子"
  }, 
  {
    "author": "无名氏", 
    "paragraphs": [
      "绛蜡银台晃绣帏。", 
      "一帘香雾拥金猊。", 
      "人间欢会于飞宴，天上佳期乞巧时。", 
      "倾合卺，醉淋漓。", 
      "同心结了倍相宜。", 
      "从今把做嫦娥看，好伴仙郎结桂枝。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "人道孰为大，尚小易咸常。", 
      "厥初皇极中建，扶世有三纲。", 
      "仁义阴阳道立，父母乾坤位正，六子发辉光。", 
      "一日不容缓，此意久弥昌。", 
      "杯举庆，天作合，月探囊。", 
      "十年不字以正，乃字便惟良。", 
      "推阐家人一卦，迤逦齐家治国，鼎鼐得姬姜。", 
      "旧物中书令，玉润继汾阳。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "姑射琼仙，论人间世，学宫样妆。", 
      "费精神刺绣，裁成云锦，今朝喜遇，弱线添长。", 
      "收拾云情，铺张雨态，来嫁朱门趁一阳。", 
      "真还是，两情鱼水，并颈鸳鸯。", 
      "登科人道无双。", 
      "问小底何如大底强。", 
      "幸洞房花烛，得吹箫侣，短檠灯火，伴读书郎。", 
      "办苦工夫，求生富贵，要折丹枝天上香。", 
      "来秋也，看载膺鹗荐，载弄之璋。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "银烛晓催春漏，珠帘暮卷东风。", 
      "乃翁相对玉楼中。", 
      "不枉当年冰梦。", 
      "花意似随人好，酒香难比情浓。", 
      "夜深欲睡海棠红。", 
      "密密骖鸾驾凤。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "雪意垂垂，算天为、风流酝酿。", 
      "便催得、蕊宫仙子，队移仙仗。", 
      "明月珠连湘浦合，清风佩过秦楼响。", 
      "带天香、郁郁碾云，通宵降。", 
      "温玉枕，销金帐。", 
      "花烛下，狨毡上。", 
      "这英才美貌，一双不枉。", 
      "鸾凤镜明栖彩翼，鸳鸯被阔翻新浪。", 
      "祝君莫学画眉痴，如张敞。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "贺鹊冰檐绕。", 
      "伴华堂、两催妆束，音传青鸟。", 
      "瑞气沉烟金鸭袅。", 
      "脆管繁弦迭奏。", 
      "拥出个、仙娥窈窕。", 
      "秋水芙蓉相映照。", 
      "算人间、天上真希少。", 
      "肌玉润，臂金瘦。", 
      "仙郎况是青春调。", 
      "向鸳鸯、彩丝结就，同心巧。", 
      "料想梅花先得了。", 
      "昨夜一枝开早。", 
      "无地著、许多欢笑。", 
      "准拟计台魁鹗表。", 
      "著青衫、跃马长安道。", 
      "一百岁，一双好。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "柳眼偷金，梅肌晕玉，春信已催。", 
      "正浅寒天气，嫩晴日色，雨收巫峡，烟卷蓬莱。", 
      "青鸟衔音，彩鸾迎驾，白昼传呼王母来。", 
      "屏帏里，看合欢杯尽，连理花开。", 
      "笙歌上下楼台。", 
      "更罗绮丛中薰麝煤。", 
      "想雪香酥暖，粉娇翠软，风流乐事，慰惬情怀。", 
      "花帽兰袍，皂鞋槐简，谁似何郎年少才。", 
      "人偕老，类鸳鸯匹偶，鸾凤和谐。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "瑞霭笼晴晓。", 
      "正小春时候，和气十分缭绕。", 
      "月姊精神还窈窕。", 
      "甚似星郎年少。", 
      "同共入、蓬莱仙岛。", 
      "鸾凤铿铿风缥缈。", 
      "算一双、两好真奇妙。", 
      "天上有，世间少。", 
      "桥门名姓掀张了。", 
      "更那堪、榜下新婚，才名表表。", 
      "便好相成勤夙夜，莫使脱簪遗笑。", 
      "且早趁、青春才调。", 
      "向去功名成就後。", 
      "到恁时节风流好。", 
      "胜今日，登科小。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "阿谁煎凤髓，续此玉琴弦。", 
      "依然音调清婉，律吕互相宣。", 
      "天使彭城姝丽，来配鲁邦才子，永作地行仙。", 
      "况有盈门礼，百两拥骈阗。", 
      "更临鸾，看举案，两无偏。", 
      "从此欢谐千岁，月下与花前。", 
      "剩长芝兰玉树，俱作蟾宫佳客，声誉振螺川。", 
      "仍看明年去，平步上青天。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "喜气乘龙步步春。", 
      "梅花影里送君行。", 
      "君行直到蓝桥处，一见云英便爱卿。", 
      "鸾鹤舞，凤凰鸣。", 
      "群仙簇拥绿衣人。", 
      "我有句叮咛话，千万时思望白云。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "青螺江上梅花暮。", 
      "有姑射、神仙侣。", 
      "剩把明珠倾满斛。", 
      "老仙源委，玉妃风韵，真是欺蛮素。", 
      "彩鸾齐跨山中去。", 
      "浑似天台旧时路。", 
      "试问风流春几许。", 
      "芳心嫩叶，如今时候，好景才三五。"
    ], 
    "rhythmic": "青玉案"
  }, 
  {
    "author": "无名氏", 
    "paragraphs": [
      "金鼎休翻，玉壶休倒。", 
      "为伊弹彻求凰操。", 
      "歌台舞榭没长情，不如相伴文园老。", 
      "荆里钗宜，布边裙好。", 
      "有缘封国还他到。", 
      "端能一意谢红尘。", 
      "归来便带宜男草。"
    ], 
    "rhythmic": "踏莎行"
  }, 
  {
    "author": "无名氏", 
    "paragraphs": [
      "尧历庆良月，管换新冬。", 
      "玉成西爽，五云拂晓画楼东。", 
      "人指谢家庭砌，眼底猗兰奕叶，特地茁新丛。", 
      "不是善根种，争得占春风。", 
      "步鹏程，名虎榜，早收功。", 
      "建安衣钵，定知他日属奇童。", 
      "且说而今胜事，珠履三千称贺，相对醉颜红。", 
      "拜贺无他语，相庆黑头公。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "金秋行令，恰清晨、白露初交中节。", 
      "勿怪西窗传好事，生个他年英杰。", 
      "吉梦既符，知如徐子，冰玉为神骨。", 
      "吾家有庆，阶兰喜又新发。", 
      "如今早已生男，清樽华宴，且好延佳客。", 
      "更自承师勤问道，门外不妨立雪。", 
      "抗志云霄，留心简册，听我叮咛说。", 
      "月殿，桂枝取次高折。"
    ], 
    "rhythmic": "百字谣・念奴娇"
  }, 
  {
    "author": "无名氏", 
    "paragraphs": [
      "向来梅发。", 
      "雪袂仙裳回绛阙。", 
      "今又梅开。", 
      "已领熊罢好梦来。", 
      "试将梅比。", 
      "才著阳和争结子。", 
      "梅子生成。", 
      "早晚须调鼎鼐羹。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "绛蜡攒宝炬，碧刍香衬金卮。", 
      "东风吹下玉龙儿。", 
      "融就满堂和气。", 
      "此日兰汤新浴，他年桂苑同携。", 
      "小词聊代弄璋诗。", 
      "剩与犀钱利市。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "菊萸残玉未颓。", 
      "文星喜趁梦熊回。", 
      "预传鲲拟南溟去，亲送魁从北斗来。", 
      "真间世，定奇材。", 
      "满堂欢笑动春雷。", 
      "明年郎罢蟾宫近，更把丹枝为我栽。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "潇洒江梅春早处，天然一种两般奇。", 
      "开花结子，何事恰同时。", 
      "昨夜北枝开雪里，朝来青子又南枝。", 
      "这般好事，消得付新词。"
    ], 
    "rhythmic": "长相思"
  }, 
  {
    "author": "无名氏", 
    "paragraphs": [
      "归心正似三春柳。", 
      "试著莱衣小。", 
      "橘怀几日向翁开。", 
      "怀祖已嗔文度、不归来。", 
      "禅心已断人间爱。", 
      "只有平交在。", 
      "笑论瓜葛一枰同。", 
      "看取《灵光》新赋、有家风。"
    ], 
    "rhythmic": "虞美人"
  }, 
  {
    "author": "无名氏", 
    "paragraphs": [
      "萱草阑干，杨花庭院，夜景澄虚。", 
      "望庚星昴宿，荧荧照室，祥烟瑞霭，郁郁充闾。", 
      "白鹿入胎，黄龟献梦，果应君家生凤雏。", 
      "真英物，似山片玉，沧海明珠。", 
      "玳筵丝竹□□。", 
      "有多少犀钱分座隅。", 
      "念谢堂冷落，久无神语，淮淝骚扰，谁定边谟。", 
      "天产英雄，地锺秀气，振起家声今有馀。", 
      "□□□，看宫袍加鹄，玉带悬鱼。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "晚节寒花犹带蕊。", 
      "隐映老人星瑞世。", 
      "绿衣初是政成归，真盛事。", 
      "谁可比。", 
      "那更新来孙又子。", 
      "烟细金炉香旖旎。", 
      "想像瑶池生绿蚁。", 
      "酿成佳气郁葱葱，当此际。", 
      "将一醉。", 
      "百岁从交今日始。"
    ], 
    "rhythmic": "水仙子"
  }, 
  {
    "author": "无名氏", 
    "paragraphs": [
      "物中双美。", 
      "惟邺县双凫，禹门双鲤。", 
      "太华双莲，蓝田双璧，剑丰城而已。", 
      "争是一门双秀，又是一朝双喜。", 
      "人总道，机云双陆，同年弧矢。", 
      "希耳。", 
      "会见这，双桂连芳，双鹄冲霄举，鱼诏双金，带横双玉，惟道无双国士。", 
      "但愿双英双戏彩，且直与、双亲儿齿。", 
      "愿岁岁，见东风双燕，满城桃李。"
    ], 
    "rhythmic": "喜迁莺"
  }, 
  {
    "author": "无名氏", 
    "paragraphs": [
      "银河星汉，夜凉如洗。", 
      "要轩豁、君家庆瑞。", 
      "果闻两两获骊珠，天付与、精神秋水。", 
      "好是今朝，同逢盛事。", 
      "无限欢欢喜喜。", 
      "他年二陆看杨名，方表得、此时双美。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "天上双星欢迤逦。", 
      "报道一门双喜。", 
      "果庆双弧矢，双桂连芳，双璧光华起。", 
      "看取他时双彩戏。", 
      "双堕号、机云才子。", 
      "更带横双玉，鱼佩双金，作个无双字。"
    ], 
    "rhythmic": "玉楼春"
  }, 
  {
    "author": "无名氏", 
    "paragraphs": [
      "蛮柳眠风，妃棠醉日，春意方浓。", 
      "怪凌晨乾鹊，欢声啧啧，充闾瑞霭，佳气葱葱。", 
      "白鹿效灵，黄龟献梦，还应君生第二龙。", 
      "兰房里，想犀帷晕翠，锦褓裁红。", 
      "五峰。", 
      "秀气攸锺。", 
      "更头玉硗硗天性聪。", 
      "自谪仙芳歇，久尘赋颂，江西派冷，谁嗣宗风。", 
      "骨脉尤香，云仍载诞，衮衮公侯从此封。", 
      "三朝满，好平分犀玉，满泛金锺。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "明月呈规，祥烟非雾，载符梦铃。", 
      "记前时已庆，人间，今番再见，天上麒麟。", 
      "知是于门，功标紫府，夜半仙官敕五丁。", 
      "亲送与，向君家作个，难弟难兄。", 
      "绝奇不数徐卿。", 
      "看他日名登千佛经。", 
      "正翁翁矍铄，婆婆老福，薰修觉海，结果初成。", 
      "自愧空词，不酬杯水，汤饼难充堂上宾。", 
      "无功也，这犀钱玉果，敢望平分。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "积玉堆金闲事，惊天动地虚名。", 
      "算来二足是人生，有子方为吉庆。", 
      "莫道一夔足矣，也须学著徐卿。", 
      "我翁休笑又添丁。", 
      "这个孩儿好命。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "庭槐沐雨翻新翠。", 
      "叠雪香罗初试。", 
      "铃响彩旗天坠。", 
      "忽报徐卿二。", 
      "帘帏坐客欢声沸。", 
      "脱紫须烦半臂。", 
      "借问月娥知未。", 
      "速长蟾宫桂。"
    ], 
    "rhythmic": "桃源忆故人"
  }, 
  {
    "author": "无名氏", 
    "paragraphs": [
      "古今三绝。", 
      "惟郑国三良，汉家三杰。", 
      "三俊才名，三儒文学，更有三君清节。", 
      "争似一门三秀，三子三孙奇特。", 
      "人总道，赛蜀郡三苏，河东三薛。", 
      "庆惬。", 
      "况正是，三月风光，杯好倾三百。", 
      "子并三贤，孙齐三少，俱笃三馀事业。", 
      "文既三冬用，名即三元高揭。", 
      "亲俱庆，看宠加三命，礼膺三接。"
    ], 
    "rhythmic": "喜迁莺"
  }, 
  {
    "author": "无名氏", 
    "paragraphs": [
      "古来五子伊谁，有唐室、五王称首。", 
      "窦氏五龙，柳家五马，西晋室、陶家五柳。", 
      "英名不朽。", 
      "更东汉、马良并秀。", 
      "君今也、五男还又。", 
      "应是五星孕就。", 
      "腹笥五经，身膺五福，指日继、五侯之後。", 
      "个般非偶。", 
      "好与醉、刘伶五斗。"
    ], 
    "rhythmic": "剔银灯"
  }, 
  {
    "author": "无名氏", 
    "paragraphs": [
      "元家道保，白家阿雀，俱生在、五旬有八。", 
      "喜君得子与同年，怪檐外、鹊□嘲哳。", 
      "我疑释老，携来付与，人尽说、眉如翠刷。", 
      "龙门种定入龙门，且早做、韩檠生活。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "花间棠棣。", 
      "匹似人间兄与弟。", 
      "一种花枝。", 
      "底事当年却盛衰。", 
      "中臧蜾蠃。", 
      "忽遇暝蛉真类我。", 
      "换叶移根。", 
      "要与相辉映一门。"
    ], 
    "rhythmic": "木兰花・玉楼春"
  }, 
  {
    "author": "无名氏", 
    "paragraphs": [
      "试问谢庭兰与芝。", 
      "根花何似接花奇。", 
      "琼蕤不自香闺种，桂种当从月地移。", 
      "须信祝螟成蜾蠃，那须梦虺及熊罴。", 
      "夜来梦报蟾宫籍，新注江家五岁儿。"
    ], 
    "rhythmic": "瑞鹧鸪"
  }, 
  {
    "author": "无名氏", 
    "paragraphs": [
      "玉届良月，璇极炳明星。", 
      "适当季舍，有梦应麒麟。", 
      "但愧衡门深隐，偶尔玉川添累，还解振家声。", 
      "乐章歌一阕，笔阵扫千军。", 
      "羡君侯，为学富，焕文清。", 
      "青云咫尺要路，曳紫更腰金。", 
      "顾我荆榛虽茂，其奈栋材无用，何似八千椿。", 
      "君王行赐宴，礼重敬如宾。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "天高气爽，正金风玉露，安排秋节。", 
      "株守蓬窗无寸效，自愧才非人杰。", 
      "那更家贫，又添丁累，料想无奇骨。", 
      "新章褒美，天然好语还发。", 
      "堪羡力薄无储，宾庖萧萦，乏礼延佳客。", 
      "多谢诸公来宠贲，虽有一瓯春雪。", 
      "玉果未圆，犀钱须办，早早为君说。", 
      "恐辜珠玉，小词聊且权折。"
    ], 
    "rhythmic": "酹江月・念奴娇"
  }, 
  {
    "author": "无名氏", 
    "paragraphs": [
      "春风吹到深深院。", 
      "添个人针线。", 
      "莫言生女不妒儿。", 
      "□□二郎不做、有门楣。", 
      "一家姊妹盈盈地。", 
      "兄弟同欢喜。", 
      "彩丝从此不须添。", 
      "看取碧纱帐内、有人牵。"
    ], 
    "rhythmic": "虞美人"
  }, 
  {
    "author": "无名氏", 
    "paragraphs": [
      "玉宇无尘，银蟾低转，渐觉缤纷。", 
      "还是仙娥，厌游天阙，来降蓬瀛。", 
      "分明秋水精神。", 
      "好嘱取、红叶殷勤。", 
      "觅个檀郎，屏开金雀，玉润冰清。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "象榻香篝冷宝猊。", 
      "虺蛇吉梦寤惊时。", 
      "缇萦生下虽无益，谢女他年或解围。", 
      "花骨脉，雪肤肌。", 
      "飞琼抱送下瑶池。", 
      "弄璋错写何妨事，爱女从来甚爱儿。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "梅兄梅弟。", 
      "桃姊并桃妹。", 
      "争似月临双女位。", 
      "吉梦重占蛇虺。", 
      "小乔应嫁周郎。", 
      "云英定遇裴航。", 
      "会有九男事帝，谁夸七子成行。"
    ], 
    "rhythmic": "清平乐"
  }, 
  {
    "author": "无名氏", 
    "paragraphs": [
      "家近闽南。", 
      "三姑姊妹，秀揖仙岩。", 
      "须女精神，玉卮标格，谪下尘凡。", 
      "他时佳婿成双，红丝应牵第三。", 
      "倚看樽前，团栾六子，三女三男。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "太华峰头□□莲。", 
      "闻十丈，藕大如船。", 
      "晓来佳气蔼飞烟。", 
      "彩戏盈门。", 
      "弧矢盈门。", 
      "共把长生酒一樽。", 
      "殷勤祝愿，耳畔低言。", 
      "从今流庆更源源。", 
      "子既生孙。", 
      "孙又生孙。"
    ], 
    "rhythmic": "一剪梅・一翦梅"
  }, 
  {
    "author": "无名氏", 
    "paragraphs": [
      "祖德绵绵盛，家声烨烨传。", 
      "流光重庆子生贤。", 
      "想见朝来庭户、起非烟。", 
      "对客延汤饼，呼童散彩钱。", 
      "休夸骨瘦与神全。", 
      "看取犀庭玉角、已朝天。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "月淡风轻，凉意在、碧梧修竹。", 
      "极目际，澄空似水，素秋新沐。", 
      "夜看庚星飞下界，晓传子舍生兰玉。", 
      "想充闾、佳气郁葱葱，香芬馥。", 
      "裁锦褓，铺金褥。", 
      "沉水暖，金盆浴。", 
      "向画堂深处，拥红斟绿。", 
      "况是天潢真相宅，定知丰采惊凡目。", 
      "看他年、槐馆振家声，飞腾速。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "喜见于门，子月阳生，子舍春回。", 
      "想释丘抱送，绝奇神骨，皙参授受，忠恕胚胎。", 
      "跨灶参先，撞楼踵後，鼎样一门三秀才。", 
      "应不数，那窦家五桂，王氏三槐。", 
      "南丰门户奇哉。", 
      "他日一声平地雷。", 
      "若非是河东，名传三凤，也应天上，光映三台。", 
      "莫道後时，方为贺客，且把犀钱玉果来。", 
      "却还取，这长生一曲，富贵三杯。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "燕分炳箕宿，鲁野照奎星。", 
      "天开岳渎，储瑞重见吐书麟。", 
      "人道兰庭生谢，我羡竹林得阮，中夜沸欢声。", 
      "奇称符百药，童号迈终军。", 
      "姿禀厚，骨骼异，气神清。", 
      "好把一经为教，切莫诧金。", 
      "击瓮画图休展，对日有言可听，材大等庄椿。", 
      "年欲临志学，上国早充宾。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "璇源一派接天流。", 
      "秀毓君家公共侯。", 
      "满月佳时近重九，生朝令节踵千秋。", 
      "旦评指日腾佳誉，蟾苑他年快壮游。", 
      "气宇如今复何似，相应十倍虎窥牛。"
    ], 
    "rhythmic": "瑞鹧鸪"
  }, 
  {
    "author": "无名氏", 
    "paragraphs": [
      "八月秋中玉律，十分月满瑶台。", 
      "芳姿谪下佛宫来。", 
      "疑是东方世界。", 
      "黛绿旋闻香发，桃红新晕芳腮。", 
      "春风满面笑容开。", 
      "长似观音自在。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "天潢佳气。", 
      "锺作人间瑞。", 
      "坐对满堂珠玉贵。", 
      "此日还当周。", 
      "手持金印金戈。", 
      "知他壮志如何。", 
      "将相终须大用，姓名早掇巍科。"
    ], 
    "rhythmic": "清平乐"
  }, 
  {
    "author": "无名氏", 
    "paragraphs": [
      "小春良月。", 
      "尧砌开三数叶。", 
      "瑞启三躔。", 
      "此夕人间诞女仙。", 
      "寿期百岁。", 
      "今日欢娱初庆。", 
      "喜事重重。", 
      "亦有嘉祥应梦熊。"
    ], 
    "rhythmic": "木兰花・玉楼春"
  }, 
  {
    "author": "无名氏", 
    "paragraphs": [
      "画堂帘幕香风细。", 
      "郁郁南阳佳气。", 
      "欢传吉梦占蛇虺。", 
      "此日还当一岁。", 
      "华筵外、初随彩戏。", 
      "早已似、文姬聪慧。", 
      "伫看色动门阑喜。", 
      "便有乘龙佳婿。"
    ], 
    "rhythmic": "杏花天"
  }, 
  {
    "author": "无名氏", 
    "paragraphs": [
      "衮绣堂前，福星开度，寿星入垣。", 
      "有建隆臣普，上天宰辅，绍兴臣鼎，平地神仙。", 
      "入秉钧衡，出分藩屏，托住东南半壁天。", 
      "年来好，甚烽消万里，尘静三边。", 
      "紫宸几度传宣。", 
      "刚不肯归班押讲筵。", 
      "纵云台勋业，已登盟府，金城筹策，犹念中原。", 
      "好袖山河，更扶日月，色正三台第一躔。", 
      "王韩去，愿齐休社稷，於万斯年。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "扬休玉色，山立秉鸿枢。", 
      "圣天子、方有志，会东都。", 
      "得真儒。", 
      "身佩安危寄，本兵柄，修军政，朝野庆，钧衡任，赖诗谟。", 
      "天上麒麟挺，徐卿子，坐肃夫。", 
      "向六阳时候，佳瑞纪门弧。", 
      "炳炳阶符。", 
      "照蓬壶。", 
      "看兄枢使，弟元帅，真盛事，世间无。", 
      "筹密边烽息，凛羌胡。", 
      "玉音俞。", 
      "伫正三槐位，散膏泽，福寰区。", 
      "河如带，山如砺，巩皇图。", 
      "金鼎调元远大，中书考，致主唐虞。", 
      "想公门桃李，应不弃山樗。", 
      "愿借嘘枯。"
    ], 
    "rhythmic": "六州歌头"
  }, 
  {
    "author": "无名氏", 
    "paragraphs": [
      "春信到梅梢，欲雪又还晴早。", 
      "趁得绣衣初度，作霜天清晓。", 
      "乡来事直有天知，行拜玉皇诏。", 
      "稳上神仙官府，听履声云杪。"
    ], 
    "rhythmic": "好事近"
  }, 
  {
    "author": "无名氏", 
    "paragraphs": [
      "素娥不老，才胜赏中秋、无边月色。", 
      "又报仙翁来桂苑，连庆生申佳节。", 
      "玉宇无尘，金茎有露，对景成三绝。", 
      "重阳近也，黄花香入瑶席。", 
      "尽说湖海元龙，裕民堂上，几度吟梅雪。", 
      "满眼阴阴甘棠树，消得寿同南极。", 
      "八桂难留，九芝促觐，早露真消息。", 
      "星辰听履，好看明岁今日。"
    ], 
    "rhythmic": "念奴娇"
  }, 
  {
    "author": "无名氏", 
    "paragraphs": [
      "香雾菲微笼薄晓，帘栊爱日如春。", 
      "谪仙游戏到寰瀛。", 
      "金枝推独秀，宝籍著长生。", 
      "锦轴疏恩怡寿母，朱轮光映难兄。", 
      "会看家庆日增荣。", 
      "雁联鸳序立，彩戏衮衣新。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "皂盖朱幡，玉节虎符，宏开大藩。", 
      "把济川秀楫，试横碧水，擎天柱石，小驻丹山。", 
      "麦秀两歧，棠敷千里，治最当今黄颍川。", 
      "平章看、文词坡谷，人品欧韩。", 
      "竭来游戏人间。", 
      "况雅量汪汪海样宽。", 
      "适弧垂门外，香凝燕寝，□星对照，两地交欢。", 
      "自有青州，活民阴德，不用延年九转丹。", 
      "人皆祝，愿黑头黄阁，绿鬓朱颜。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "长风送月，近中秋、更无一点尘俗。", 
      "绛阙真仙来瑞世，昨夜翔鸾飞鹄。", 
      "奕世登科，诸昆竞秀，名盖天南北。", 
      "持心恬退，更能韫椟藏玉。", 
      "须信宪幕平反，据经议狱，全活阴功足。", 
      "川泳云飞宾主意，荐剡新翻浓墨。", 
      "一路欢声，几多和气，吹作长生曲。", 
      "赐环促召，清班两鬓长绿。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "银漏穿花，星河浅、窗胧曙色。", 
      "烧蜜炬、锦帏春煦，瑞烟幂。", 
      "堂上金钗行十二，庭前珠履三千客。", 
      "捧流霞、潋滟玉东西，歌声溢。", 
      "全五福，知无敌。", 
      "来百禄，知无极。", 
      "抱龙骧勋策，小劳公力。", 
      "袖内光藏神武剑，他年待正天西北。", 
      "顾贱夫、何可共功名，攀麟翼。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "绿鬓将军，是人道、天生韩霍。", 
      "最奇处、虎头燕颔，龙韬豹略。", 
      "卧护懒通天子诏，长驱爱把匈奴缚。", 
      "我皇家、许样大乾坤，身难著。", 
      "试问我，青原约。", 
      "君合再，青油幕。", 
      "这兵书一卷，怎生闲却。", 
      "万里城边须饮马，八公山上多鸣鹤。", 
      "待归来、依旧执金吾，凌烟阁。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "箫鼓阗街巷，锦绣裹山川。", 
      "夜来南极，闪闪光射泰阶躔。", 
      "陡觉佳祥翕集，听得闾阎笑道，蓬岛降真仙。", 
      "香满琴堂里，人在洞壶天。", 
      "斟凿落，歌窈窕，舞蹁跹。", 
      "重阳虽近，莫把萸菊玷华筵。", 
      "菲礼岂能祝寿，自有仙桃满院，一实数千年。", 
      "早晚朝元会，苍鬓映貂蝉。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "快阁春边，倚阑干外，东西晚晴。", 
      "有银潢公子，摩挲石刻，金华仙伯，主掌鸥盟。", 
      "陶柳清新，潘花红嫩，早有丰年笑语声。", 
      "还知道，是街头父老，竞说升平。", 
      "怪来昨夜长庚。", 
      "与一道澄江月共明。", 
      "但寿烟起处，千山天远，寿杯满後，千尺泉清。", 
      "兴庆宫中，长生殿里，早踏金鳌背上行。", 
      "明年好，望紫云楼上，一点台星。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "溪水连天秋雁飞。", 
      "藕花风细鲤鱼肥。", 
      "阿婆一笑知何事，怀橘郎君衣锦归。", 
      "天上月，几秋期。", 
      "娟娟凉影画堂西。", 
      "堂前拜月人长健，两鬓青如年少时。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "径竹扶疏，直上青霄，玉立万竿。", 
      "似冰壶潇洒，虚心直节，清标贞干，风月无边。", 
      "清荫盈庭，细香满座，凡款公门皆七贤。", 
      "称觞旦，与松梅并祝，辞表南山。", 
      "绵延。", 
      "龙种儿孙。", 
      "列砌森庭栖凤鸾。", 
      "况节楼辟命，管城草檄，计台琐试，玉笋联班。", 
      "盛事重重，荐腾茧，渡蚁阴功须状元。", 
      "燕山乐，又使符踵至，趣赴淇园。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "有鹤东来，鸣而向余，借篇寿词。", 
      "道临皋亭下，坡仙曾梦，锦宫城里，清献常携。", 
      "山斗才名，冰霜节操，苏赵如今重见之。", 
      "生申旦，正菊花开後，橙子黄时。", 
      "自从枳棘鸾栖。", 
      "何尚泛芙蓉绿水池。", 
      "便来归西掖，坐看红药，也应天禄，书照青藜。", 
      "顾我鸡群，来陪燕贺，且祝千年寿与齐。", 
      "樽前鹤，乃翩跹起舞，来上瑶卮。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "学易喜加数，富贵正当年。", 
      "谁识晚成大器，信道古来然。", 
      "莫叹无闻不足，官政从今艾服，知命自由天。", 
      "恰合买臣愿，好著祖生鞭。", 
      "藏学问，通今古，冠英贤。", 
      "管取一名一第，行折桂枝先。", 
      "未数奉书朱穆，窃笑表微拭镜，接武引群仙。", 
      "生日年年庆，绛老愿齐肩。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "阿兄生日。", 
      "屈指今年年五十。", 
      "豆雨初晴。", 
      "昨夜分明见寿星。", 
      "槐黄已迫。", 
      "愿言共展冲天翼。", 
      "桂子飘香。", 
      "看取吾家棣萼芳。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "喜逢生日。", 
      "偻指今年方六十。", 
      "次第回春。", 
      "甲子从头又一新。", 
      "敬驰一曲。", 
      "付与歌儿勤为祝。", 
      "满劝金锺。", 
      "试问蟠桃几度红。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "葭管一阳已复，阶五叶还留。", 
      "星瞻南极瑞光浮。", 
      "知是降生时候。", 
      "算衍恰侔周卦，福多更协箕畴。", 
      "绿衣戏舞捧琼舟。", 
      "满劝长生寿酒。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "在昔尝闻，老彭祖、寿龄八百。", 
      "试屈指、我公今岁，才方八八。", 
      "乙百更添三十六，算来总是公年月。", 
      "对梅花、时候庆生朝，真欢悦。", 
      "儿既劝，金蕉叶。", 
      "孙又把，沉檀。", 
      "喜儿孙满目，芝兰英发。", 
      "笑问堂前王母看，而今几度蟠桃结。", 
      "道当时、亲手共栽培，何须说。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "细读箕畴，洛书字、六旬有五。", 
      "试屈指、我公今岁，恰符其数。", 
      "五福备全几坎九，既言一寿还称富。", 
      "乃今知、好德与康宁，皆由天与。", 
      "记当日，崧生甫。", 
      "喜今夕，逢初度。", 
      "看儿孙鼎盛，贺宾旁午。", 
      "炉暖博山腾麝馥，杯擎琥珀斟香醑。", 
      "问千秋千岁与谁同，西王母。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "安乐窝中，庆华发、苍颜七十。", 
      "生处好、十分清瘦，仙风道骨。", 
      "自古天教仁者寿，只今人饮贤人德。", 
      "更一年、两度腊嘉平，垂弧夕。", 
      "华堂上，灵椿匹。", 
      "兰庭下，孙枝七。", 
      "望芹翁次第，年超八秩。", 
      "欢伯便同分玉髓，河儿不用闰瑶笈。", 
      "记醉时、三万六千场，从今日。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "古来稀有，只闻道、是个人生七十。", 
      "还遇小春梅蕊绽，对景装排绮席。", 
      "云帔拖霞，朱颜晕酒，瑞气明南极。", 
      "瑶池欢宴，玉杯争劝琼液。", 
      "堪羡玉叶名郎，天潢毓秀，梧竹生标格。", 
      "百万貔貅归总押，霸气豪无敌。", 
      "藩屏皇家，荣封寿母，名著金闺籍。", 
      "融融液液，共看桃结佳实。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "维岳生贤，天欲补、中兴衮职。", 
      "奈圣世、朝无阙事，且令休逸。", 
      "锦绣文章胸次贮，蓬壶岁月闲中积。", 
      "羡人生、七十古来稀，今逾一。", 
      "书聚府，成东壁。", 
      "身眉寿，真南极。", 
      "望瑞云溶处，接江山碧。", 
      "人愿君如天上月，我期君似明朝日。", 
      "待明朝，长至转添长，弥千亿。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "蟾宫客、未老得清闲。", 
      "寿算过稀年。", 
      "利名缰锁非关我，浮云富贵付苍天。", 
      "且归休，对松菊，乐林泉。", 
      "比吕望、数犹欠七。", 
      "问师旷、恰符绛一。", 
      "从今遐算更绵延。", 
      "称觞欣近小春候，月当明夜又团圆。", 
      "愿长如，天上月，地行仙。"
    ], 
    "rhythmic": "最高楼"
  }, 
  {
    "author": "无名氏", 
    "paragraphs": [
      "正迎长佳节。", 
      "宴启华筵，有谁能说。", 
      "子孙尽环列。", 
      "见瑞香香袅，寿星明彻。", 
      "丝丝华发。", 
      "记瑶池、宴班曾接。", 
      "笑人间、八十春秋，漫浪风花雪月。", 
      "奇绝。", 
      "诗书教子，陶母等伦，曹家风烈。", 
      "鼎来阴德。", 
      "孙枝秀，桂枝折。", 
      "便从今、一轴金花鸾锦，十藏琅函贝叶。", 
      "是年年、秋月圆时，长生真诀。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "人生七十古称稀，何况寿年八十。", 
      "试问何时逢载夙，恰在阳生七日。", 
      "鹤发盈簪，朱颜晕酒，瑞象占南极。", 
      "玳筵才启，欢声喜气充溢。", 
      "好是庭下双珠，经营创置，金玉成堆积。", 
      "况有孙枝争挺秀，次第飞齐鹏翼。", 
      "大振家声，荣封寿母，坐看蟠桃实。", 
      "年年今夕，玉杯争劝琼液。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "剧饮犹能鲸吸，细书仍作蝇头。", 
      "人间八十最风流。", 
      "况又今年九九。", 
      "不用蒲轮加璧，不须石垂钩。", 
      "八千春更八千秋。", 
      "但愿灵椿长寿。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "雪霁万山出，和气蔼王正。", 
      "平园春事竞起，梅柳冻全醒。", 
      "此际朝元归路，疑有真仙呈瑞，笙鹤九宵声。", 
      "东阁识风度，南极粲光明。", 
      "看精神，秋夜月，玉壶冰。", 
      "淳熙相业隆盛，家自得仪刑。", 
      "闻道君王神武，捷报胡儿宵遁，玉殿正论兵。", 
      "行奉紫泥诏，帷幄佐中兴。"
    ], 
    "rhythmic": "水调歌・水调"
  }, 
  {
    "author": "无名氏", 
    "paragraphs": [
      "意一仙翁，自紫府中，出游戏身。", 
      "看脊梁铁铸，担当社稷，精神玉炼，照映乾坤。", 
      "谏省伏蒲，紫垣直笔，硬语曾惊天上人。", 
      "福身去，建红牙兼纛，南海之滨。", 
      "天公偏福吾闽。", 
      "遣夜锦开藩为帅臣。", 
      "记前回散了，几多饭碗，如今积了，千万禾。", 
      "心与天通，阴功无量，直待时来秉化钧。", 
      "年年宴，在人正次日，寿庆千春。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "一札自天下，五马为民来。", 
      "潜藩久须重镇，帝命出蓬莱。", 
      "曾侍九重笔橐，暂剖一州符竹，人谓屈公材。", 
      "儒术要扬历，玉业待规恢。", 
      "庆三元，才四日，寿筵开。", 
      "夜深仰视霄汉，南极映星台。", 
      "休说石家父子，休说窦家昆季，乔木即三槐。", 
      "归觐玉皇案，馀事付盐梅。"
    ], 
    "rhythmic": "水调歌・水调"
  }, 
  {
    "author": "无名氏", 
    "paragraphs": [
      "太华峰头十丈莲。", 
      "春风种种锦城边。", 
      "只缘仙驭来人世，要作鳌头看上元。", 
      "添宝篆，注金船，曲眉环绕侍歌筵。", 
      "呼童快秣朝天马，後夜端门月正圆。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "灯火星桥，元宵过、春□新霁。", 
      "潇洒处，梅梢雪暖，柳梢风细。", 
      "嵩岳想储当日秀，麒麟来作人间瑞。", 
      "快风流、小小住蓬瀛，千秋岁。", 
      "书万卷，儿孙贵。", 
      "家万顷，生涯计。", 
      "问阴功厚德，有谁能继。", 
      "鬓雪人间膺上寿，椒觞且尽樽前醉。", 
      "看眼前、龟鹤伴长生，莱衣戏。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "点检尧，自元宵过了，两荚初飞。", 
      "葱葱郁郁佳气，喜溢庭闱。", 
      "惟知降、月里娥，欣对良时。", 
      "但见婺星腾瑞彩，年年辉映南箕。", 
      "好是庭阶兰玉，伴一枝丹桂，戏舞莱衣。", 
      "椒觞迭将捧献，歌曲吟诗。", 
      "如王母、款对群仙，同宴瑶池。", 
      "萱草茂长春不老，百千祝寿无期。"
    ], 
    "rhythmic": "庆千秋"
  }, 
  {
    "author": "无名氏", 
    "paragraphs": [
      "才过元宵，又经四日，门设弧矢。", 
      "信道长庚，当年降瑞，缘是诞生李。", 
      "葱葱佳气，今朝重见，洋溢门庭多喜。", 
      "这英贤、文章冠世，取青拾芥难比。", 
      "那堪绿鬓、朱颜年少，暂试牛刀百里。", 
      "迤逦黄堂，平章风月，见说清如水。", 
      "彩庭兰玉，森然挺特，捧献椒觞归美。", 
      "愿从今、增崇福寿，川流山峙。"
    ], 
    "rhythmic": "永遇乐"
  }, 
  {
    "author": "无名氏", 
    "paragraphs": [
      "垂弧门左当今日。", 
      "恰过了、元宵六夕。", 
      "喜妙龄秀发步蟾宫，信富贵、荣华莫敌。", 
      "纪年甲子才三七。", 
      "即翰苑、从容西掖。", 
      "便从兹、谈笑觅封侯，更管取、寿延千亿。"
    ], 
    "rhythmic": "步蟾宫"
  }, 
  {
    "author": "无名氏", 
    "paragraphs": [
      "爆竹声收，烧灯节过，恰又经旬。", 
      "闻道当年，长庚梦李，嵩岳生申。", 
      "江淮草木知名。", 
      "有多少、阴功在人。", 
      "只恐称觞，棠阴未徙，促觐枫宸。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "春色三分，才过一、韶华方好。", 
      "庆初度、万家襦裤，满城欢笑。", 
      "杨柳弄黄风渐软，海棠未放寒犹峭。", 
      "况年丰、粒米不论钱，人皆饱。", 
      "烧绛蜡，斟清。", 
      "歌宛转，红围绕。", 
      "看风光蓬岛，乐声云杪。", 
      "白粲连樯先一路，玺书增秩新颁诏。", 
      "看貂蝉、长在玉皇边，应难老。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "中和节後，云翳净、向夕新蟾飞出，月姊传声，明日是、紫府神仙诞节。", 
      "彩系麒麟，瑞腾嵩岳，喜气交洋溢。", 
      "魁星头上，光芒仍露消息。", 
      "好是一鹗秋风，鞭云驾雾，去作龙门客。", 
      "看取长安花夹道，人在广寒宫阙。", 
      "春酒千锺，秋娘一曲，大醉豪无敌。", 
      "八千椿算，摩挲重见铜狄。"
    ], 
    "rhythmic": "百字谣・念奴娇"
  }, 
  {
    "author": "无名氏", 
    "paragraphs": [
      "点检尧阶，阶蓂生六叶，春深桃杏花开。", 
      "长庚入梦，重新产谪仙才。", 
      "事业十年灯火，文章笔下若掀雷。", 
      "果然是，两字功名，唾手拿来。", 
      "又况当年强仕，得志青云路，足慰高怀。", 
      "紫泥凤诏，行须非次招徕。", 
      "金马玉堂风月，从容九棘面三槐。", 
      "从今看，会唐九老，它日云台。"
    ], 
    "rhythmic": "庆清朝"
  }, 
  {
    "author": "无名氏", 
    "paragraphs": [
      "中和节过，拈指又经旬。", 
      "逢盛旦，诞生申。", 
      "当年昴宿呈佳瑞，今朝南极见箕星。", 
      "寿而昌，年未老，绿袍新。", 
      "宝鸭沉烟堂上袅，珠翠捧、椒觞满斟。", 
      "来庆贺，尽佳宾。", 
      "彩戏斓多桂子，更看兰玉列阶庭。", 
      "桓壮椿，祝遐算，八千春。"
    ], 
    "rhythmic": "最高楼"
  }, 
  {
    "author": "无名氏", 
    "paragraphs": [
      "潇洒幽居，溪园上、新来卜筑。", 
      "况自有、一泓流水，万竿修竹。", 
      "屈指花朝才两夜，祥烟瑞气腾芳郁。", 
      "问辽空、何物堕人间，长庚宿。", 
      "薰宝鸭，烧银烛。", 
      "歌窈窕，倾。", 
      "愿年年常恁，颜红鬓绿。", 
      "长厚而为难老本，慈仁便是长生。", 
      "看芝兰、玉树早蜚英，青毡复。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "柳阴花底春将半。", 
      "吹不断、祥烟散。", 
      "何处绮罗丝竹乱。", 
      "天孙星里，老人星畔，昨夜光芒现。", 
      "绿衣好把斑衣换。", 
      "照新渥、金花满。", 
      "酌斗深深频祝愿。", 
      "凤池它日，莺花此景，春酒年年劝。"
    ], 
    "rhythmic": "青玉案"
  }, 
  {
    "author": "无名氏", 
    "paragraphs": [
      "红娇绿软芳菲遍。", 
      "正荏苒、春方半。", 
      "帘幕任垂花影乱。", 
      "年年此日，月娥仙子，来赴瑶池宴。", 
      "绮罗暗帘成行满。", 
      "尽酌金樽十分劝。", 
      "愿指松椿为寿算。", 
      "北堂深处，朱颜绿鬓，赢得此身强健。"
    ], 
    "rhythmic": "青玉案"
  }, 
  {
    "author": "无名氏", 
    "paragraphs": [
      "四舞阶，花朝节後，二月阳春。", 
      "观音降诞，当年对此良辰。", 
      "谁知好日，固多同、重现前身。", 
      "已壮门楣全四德，富将偕老卿卿。", 
      "天意不如人愿，坚柏舟节义，安富尊荣。", 
      "徐君两雏，戏彩歌舞莱庭。", 
      "勤教子、不厌三迁，何异轲亲。", 
      "福寿麻姑伴侣，长笑傲武陵春。"
    ], 
    "rhythmic": "汉宫春"
  }, 
  {
    "author": "无名氏", 
    "paragraphs": [
      "褪尧阶八叶，桃翻禹浪三层。", 
      "欢传崧岳挺生申。", 
      "儿女团栾争庆。", 
      "名注长生仙籍，未须仰祝龟龄。", 
      "芳联子舍早蜚声。", 
      "富贵荣华鼎盛。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "池塘风暖，算流觞盛集，恰迟旬日。", 
      "晓听儿童传好语，瑞气华堂充溢。", 
      "天产英雄，封侯骨相，才气千人敌。", 
      "暂游尘世，妙名已上仙籍。", 
      "争羡金紫盈门，灵椿正茂，荣庆谁能及。", 
      "会展龙韬并豹略，重把山河开辟。", 
      "鼻祖汾阳，佐唐勋业，管取今犹昔。", 
      "旬垂彝鼎，寿龄更比箕翼。"
    ], 
    "rhythmic": "念奴娇"
  }, 
  {
    "author": "无名氏", 
    "paragraphs": [
      "玉叶流芳，金枝孕秀。", 
      "那更婺星临照。", 
      "果然谪降月宫仙，四叶、留春半後。", 
      "双麟奇妙，传若速肖。", 
      "彩戏萱庭右。", 
      "行膺世宠更轩昂，看存锡、金花鸾诰。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "今日明朝，三月旦、又将来了。", 
      "欣岳降、宝香薰夜，玉麟颁晓。", 
      "一面久劳公镇抚，三年活却人多少。", 
      "幸借留、重许镇西河，新颁诏。", 
      "人共乐，春光好。", 
      "环翠袖，斟清。", 
      "记题诗宝扇，屡陪天笑。", 
      "无限金陵怀古意，春寒依旧谁能道。", 
      "看白头红颊本天人，真难老。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "曾妙年拾芥功名易。", 
      "暂栖鸾、何厌小试。", 
      "迤逦哦松，便整顿、河阳桃李。", 
      "寿几许、也犹固未。", 
      "归来谩、学个陶潜志。", 
      "遇诞辰、昴宿降瑞。", 
      "春色三分才过二。", 
      "寿觞沉醉。", 
      "祝等彭祖八百岁。"
    ], 
    "rhythmic": "解佩令"
  }, 
  {
    "author": "无名氏", 
    "paragraphs": [
      "百花香里莺声好，晴日暖风天气。", 
      "诗境春融，壶天昼永，今日祥开弧矢。", 
      "疏帘约翠。", 
      "想歌遏行云，暖薰沉水。", 
      "羽扇纶巾，寿星因甚降尘世。", 
      "那堪流觞节近，一樽相庆处，何用辞醉。", 
      "管领溪山，平章风月，从此身心无累。", 
      "明年此际。", 
      "愿添个孙枝，伴君娱戏。", 
      "举案齐眉，更同龟鹤□。"
    ], 
    "rhythmic": "齐天乐"
  }, 
  {
    "author": "无名氏", 
    "paragraphs": [
      "罗袜凌波洛浦仙。", 
      "谪来潭府话夤绿。", 
      "应嫌曲水香尘，诞降兰亭禊事前。", 
      "歌窈窕，舞婵娟。", 
      "芝兰满室庆团圆。", 
      "殷勤试问刘郎看，阿母蟠桃种几年。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "开五叶。", 
      "正是瑶池逢诞节。", 
      "昨夜观星。", 
      "南极边头婺女明。", 
      "家邻九曲。", 
      "寿比群仙何待祝。", 
      "满劝金锺。", 
      "但问蟠桃几度红。"
    ], 
    "rhythmic": "木兰花・玉楼春"
  }, 
  {
    "author": "无名氏", 
    "paragraphs": [
      "曲水兰亭，陪宴後、又还三日。", 
      "最好是，风檐月观，堕红堆碧。", 
      "乔木故家今有数，太平人物年几百。", 
      "看扶藜、行处乱花飞，神仙宅。", 
      "天地外，逍遥客。", 
      "谈笑里，文章伯。", 
      "是富贵渊明，洞天彭泽。", 
      "老鹤蹁跹摩汉翮，灵龟燕息支床力。", 
      "看一时、长傍寿星边，天南极。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "晓烟生绿树，听叶底、数声莺。", 
      "正节届清明，开七荚，梦叶长庚。", 
      "桥门旧时冠带，念短檠、读尽夜深灯。", 
      "文价乾坤推重，世父子同登。", 
      "莹然玉雪做精神。", 
      "野鹤见长身。", 
      "算婉画崇台，活人多少，自合长生。", 
      "荆襄暂烦佐幕，听秋风鼓角夜连营。", 
      "唤起隆中豪杰，共图盖世功名。"
    ], 
    "rhythmic": "木兰花・玉楼春"
  }, 
  {
    "author": "无名氏", 
    "paragraphs": [
      "曲水流觞，又过了、良辰十二。", 
      "好是融融院落，晚春天气。", 
      "天上麒麟呈瑞彩，人间呈祥瑞。", 
      "气飘飘、仙种有其人，汾阳裔。", 
      "金屋里，歌声沸。", 
      "琼献，休辞醉。", 
      "问风流人物，螺川能几。", 
      "内翰兰孙衣钵富，外台桂子簪缨贵。", 
      "愿双亲膝下戏斑衣，千秋岁。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "贰车领却生朝客。", 
      "风月都全得。", 
      "山城小试已馨香。", 
      "真个相家风烈、不寻常。", 
      "寿春一语和戎了。", 
      "阴德知多少。", 
      "年年三月近双旬。", 
      "把酒祝君恩宠、一番新。"
    ], 
    "rhythmic": "虞美人"
  }, 
  {
    "author": "无名氏", 
    "paragraphs": [
      "柳暗三眠，翻七荚，禀昴萧生时叶。", 
      "信道凤毛池上种，却胜河东。", 
      "笃志典坟，经旨素得欧阳学。", 
      "妙文章，赴飞黄，姓名即登雁塔。", 
      "要成发轫勋业。", 
      "便先教济川，整顿舟楫。", 
      "兆朕于今，须从此超迁，荣膺异渥。", 
      "它日趣装事，待还乡欢洽。", 
      "颂椒觞，祝遐算，寿同龟鹤。"
    ], 
    "rhythmic": "福寿千春・自度曲"
  }, 
  {
    "author": "无名氏", 
    "paragraphs": [
      "园林翠幄。", 
      "妆点青春色。", 
      "犹觉留七叶。", 
      "崧神今日降，产此真英杰。", 
      "蟾宫客，尽推一代文章伯。", 
      "富贵何心得。", 
      "积善多阴德。", 
      "那管青衫白发。", 
      "儿孙俱满目，诗礼传衣钵。", 
      "长不老，蓝桥是个神仙宅。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "节过重三，日逢四六，真贤应昴初生。", 
      "元来鼻祖，降瑞应长庚。", 
      "今喜重逢旧事，固宜依旧复青毡。", 
      "果然是、双雕一箭，雁塔书名。", 
      "大器也须小试，鸾凤暂栖，荆棘若为荣。", 
      "从容钜竹双松，足畅吟情。", 
      "行种河阳桃李，即飞诏、入厕朝绅。", 
      "从兹看、箕星上应，南极长明。"
    ], 
    "rhythmic": "庆清朝"
  }, 
  {
    "author": "无名氏", 
    "paragraphs": [
      "五五芳辰，园林遍、十分春景。", 
      "见瑞香喷兽，烛摇红影。", 
      "知道文星初度旦，细腰歌舞娇姿逞。", 
      "颂椒觞、捧献更殷勤，君拚饮。", 
      "英雄威，风凛凛。", 
      "文章腹，千机锦。", 
      "看青毡复旧，父风挺挺。", 
      "桂子兰孙齐彩戏，祝教寿比天难尽。", 
      "况深居、潭府胜蓬莱，真仙境。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "婺星呈瑞，对春馀几许，日临三九。", 
      "正属我姑初度旦，设当年门右。", 
      "绿鬓犹新，红颜未改，真月宫仙友。", 
      "柏舟节义，富而荣贵长守。", 
      "况有诜桂青春，潜心黄卷，指日功名就。", 
      "女郎乘龙全四德，未老得闲仁寿。", 
      "天命方知，岁饥常赈，阴德还多有。", 
      "麻姑王母，年年同宴春酒。"
    ], 
    "rhythmic": "杏花天"
  }, 
  {
    "author": "无名氏", 
    "paragraphs": [
      "清和天气，月方生，报道曲江生日。", 
      "一点奎星腾瑞彩，降作人间英杰。", 
      "曾记当时，平分玉果，今已年多历。", 
      "才华拔萃，早宜仙桂高折。", 
      "自是鹗表连登，功收三箭，人羡真无敌。", 
      "雁塔题名方惬意，暂作鸾栖枳棘。", 
      "整顿籍书，紫泥封下，即召归西掖。", 
      "寿膺五福，请君长对箕翼。"
    ], 
    "rhythmic": "百字歌・自度曲"
  }, 
  {
    "author": "无名氏", 
    "paragraphs": [
      "开四叶祥光发。", 
      "又还是、清和时节。", 
      "昴星呈瑞夜来明，庆此日、挺生英杰。", 
      "少年玉树神清澈。", 
      "未说到、龟龄鹤发。", 
      "愿言鹗荐早蜚声，任丹桂、一枝高折。"
    ], 
    "rhythmic": "步蟾宫"
  }, 
  {
    "author": "无名氏", 
    "paragraphs": [
      "麟垂绂秀。", 
      "天纵今司寇。", 
      "朱明景，清和候。", 
      "缙云开帝乐，括苍锺神秀。", 
      "人争羡，昨生一佛今朝又。", 
      "璧水声华茂。", 
      "玉殿天香袖。", 
      "姑小试，陶甄手。", 
      "行为黄阁老，屹立丹墀右。", 
      "名不朽，斯文名脉从君寿。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "才鼓虞弦薰早入。", 
      "昴日三分今恰一。", 
      "清和时节天气佳，绿树莺簧巧调律。", 
      "祥云舒好色。", 
      "瑞气珑葱满室。", 
      "又争知、长庚叶梦，太白生今夕。", 
      "快上星辰听履。", 
      "州县劳人空役役。", 
      "暂辞朱皂养冲和，绿野堂延蓬岛客。", 
      "华筵倾玉液。", 
      "难老细听歌永锡。", 
      "寿何其，松椿不数，自可齐箕翼。"
    ], 
    "rhythmic": "归朝欢"
  }, 
  {
    "author": "无名氏", 
    "paragraphs": [
      "申伯嵩神，李白长庚，萧何昴精。", 
      "恰先公三日，金仙氏降，後公三日，吕洞宾生。", 
      "五百仙班，一千佛号，喜听胪声传集英。", 
      "君恩重，早升华监寺，扬厉朝廷。", 
      "金瓯已覆香名。", 
      "正天下苍生须太平。", 
      "看黄麻一命，难留五马，蟠桃三熟，会庆千龄。", 
      "一尉凄凉，有官守者，莫到公堂称寿觥。", 
      "三熏沐，但焚香清夜，遥拜台星。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "词赋伟人，当代一英杰。", 
      "信独步儒林蟾宫客。", 
      "名登雁塔正青春，更不历郡县徒劳力。", 
      "即趋朝，典文衡，居花掖。", 
      "得俦词科推第一。", 
      "便掌丝纶天上尺。", 
      "见说庆生辰，当此日。", 
      "翠三四叶方新，朱明正属清和节。", 
      "行作个，黑头公，专调燮。"
    ], 
    "rhythmic": "千秋岁引"
  }, 
  {
    "author": "无名氏", 
    "paragraphs": [
      "记紫极真人，前日是他生日。", 
      "颍水有兹风骨，弥诞当今夕。", 
      "等闲来现宰官身，任凫飞双。", 
      "治狱阴功多少，是长生妙术。"
    ], 
    "rhythmic": "好事近"
  }, 
  {
    "author": "无名氏", 
    "paragraphs": [
      "仙吕已生，真才方产，较迟五日差强。", 
      "谁知天意，孕秀待储祥。", 
      "秋水精神玉骨，向妙龄、富妙文章。", 
      "高轩过，儒林独步，腾踏趁飞黄。", 
      "玉堂。", 
      "金马客，蓬莱事业，花掖圭璋。", 
      "更词科卓冠，时号无双。", 
      "大展经纶有日，须恬退、待趣曹装。", 
      "称觞处，西山风月，南极老人昌。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "结夏寻逾六日，蓬壶纪瑞生辰。", 
      "祥烟葱郁蔼门庭。", 
      "骖鸾双女侍，毓凤二雏新。", 
      "暂尔勾稽淹大手，声名已彻枫宸。", 
      "行膺当路荐章荣。", 
      "璇源添喜庆，椿算祝遐龄。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "清和天气，正风入舜弦，七飞叶。", 
      "见说蓝田曾产玉，骨骼瑰奇卓荦。", 
      "志气虹霓，丰姿熊凤，文足倾三峡。", 
      "皇朝伟器，济川有待舟楫。", 
      "要知发轫亲民，栖鸾展骥，五马归台阁。", 
      "退省谦尊防锐进，谁识终南径捷。", 
      "笑傲东山，从容南极，兰桂同欢洽。", 
      "称觞未老，绛人须共年甲。"
    ], 
    "rhythmic": "百字歌・自度曲"
  }, 
  {
    "author": "无名氏", 
    "paragraphs": [
      "浮家泛宅生涯好。", 
      "聚米堆盐多积宝。", 
      "烟波得趣乐江湖，宜乘兴，寻安道。", 
      "不负轩辕当日造。", 
      "初度喜逢维夏早。", 
      "孔释昔曾亲送抱。", 
      "下弦良日是生朝，称觞献，金樽倒。", 
      "惟愿寿筵长不老。"
    ], 
    "rhythmic": "水仙子"
  }, 
  {
    "author": "无名氏", 
    "paragraphs": [
      "绿云霁雨，倚晴空千尺，长江澄。", 
      "十里薰低、绣幕四叶，其馀华屋。", 
      "怪得清都，奔云拥鹤，环佩声相续。", 
      "朝来无是，有人初降仙。", 
      "且与小试民曹，梅花岭外，雪片三冬足。", 
      "眼底承家人物在，楚楚璋兰玉。", 
      "雾阁云窗，翠眉红颊，解唱长生曲。", 
      "壶中难老，定应两鬓长绿。"
    ], 
    "rhythmic": "念奴娇", 
    "tags": [
      "长江"
    ]
  }, 
  {
    "author": "无名氏", 
    "paragraphs": [
      "鸾凤初成匹。", 
      "想桃源、刘郎仙女，新欢稠密。", 
      "昨夜文星从天降，孕作凡器质。", 
      "却正属、梅黄时日。", 
      "三九良辰佳气蔼，听重重相贺欢声溢。", 
      "又复见，嘉宾集。", 
      "满堂笑语罗筵席。", 
      "道称觞、宴你双庆，有谁能及。", 
      "好事鼎来惬人意，看看功名在即。", 
      "况先得、凤楼消息。", 
      "祈遂与君偕老愿，劝樽前且饮长生液。", 
      "增福寿，至千□。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "律转蕤宾，星流大火，尧阶荚初开。", 
      "当年此日，降下谪仙才。", 
      "见说鸾池荐瑞，蚌珠又、复产渊崖。", 
      "真堪羡，龙生龙子，双庆甚奇哉。", 
      "寄言，汤饼客，好称觞索，玉果倾杯。", 
      "无新亦无旧，事事俱谐。", 
      "他日同筵为寿，彩戏处、酬酢樽。", 
      "瞻南极，灵椿丹桂，相继践公台。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "玉斧折丹桂，锦绣拂银河。", 
      "蟠胸虹气千丈，捧砚唤宫娥。", 
      "三度花攒五马，一笑毫挥万字，何处不恩波。", 
      "试问老仙寿，铜狄几摩挲。", 
      "舞槐龙，垂艾虎，弄清和。", 
      "湖山风月，且与吟笑侧金荷。", 
      "明岁端阳时节，人在薰风殿阁，凉意入赓歌。", 
      "宣劝滟昌，叠雪赐香罗。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "荷绽花繁。", 
      "开六荚，喜溢门阑。", 
      "好是骖鸾，特离月殿，来驻人间。", 
      "儿童歌舞衣班。", 
      "接踵升堂视笑颜。", 
      "祝颂勤拳，将何比况，只个南山。"
    ], 
    "rhythmic": "柳梢青"
  }, 
  {
    "author": "无名氏", 
    "paragraphs": [
      "仙翁初度，遇端阳佳节，又还两日。", 
      "怪得箕星光倍正，凌晓独辉南极。", 
      "料想当年，储祥荐瑞，兆见开先吉。", 
      "称觞此旦，华堂佳气葱郁。", 
      "好看斑戏庭前，芬芳双桂，行作蟾宫客。", 
      "况有瑶池王母在，重庆举杯欢怿。", 
      "络秀赐觞，孟光举案，姑妇贤相敌。", 
      "与君品寿，蓬壶长见仙集。"
    ], 
    "rhythmic": "酹江月・念奴娇"
  }, 
  {
    "author": "无名氏", 
    "paragraphs": [
      "饮了蒲觞五日期。", 
      "彩丝还系玉麟儿。", 
      "台云荐瑞生香褓，菡萏飘香入寿卮。", 
      "占骨相，孕清奇。", 
      "秋风雁序看齐飞。", 
      "卿家奕世青毡在，况是双亲未老时。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "後端阳六日，梅雨收晴，乍炎天气。", 
      "阿母当年，罢瑶池佳会。", 
      "排遣双成，屏除青羽，自降居尘世。", 
      "为帝生贤，储祥孕秀，作文章瑞。", 
      "自古人言，陶孟母贤，文行曹家，衣冠苗裔。", 
      "谁似夫人，子龙头鼎贵。", 
      "此去相从，道山蓬岛，镇长生久视。", 
      "却笑问平反，但不作，汉家严吏。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "垛翠云峰远。", 
      "日乌高、炎官直午，暑风微扇。", 
      "二六尧开秀荚，跨海冰轮待满。", 
      "怪院落、笙箫如剪。", 
      "太乙燃藜天际下，庆卯金仙子生华旦。", 
      "依日月，近云汉。", 
      "经时持橐明光殿。", 
      "问江乡、年来有几，只君方见。", 
      "入座夫人难老甚，炯炯金霞照眼。", 
      "笑指点、琼觞教劝。", 
      "但得调元勋业就，为江泉石磴轻轩冕。", 
      "归共作，赤松伴。"
    ], 
    "rhythmic": "乳燕飞・贺新郎"
  }, 
  {
    "author": "无名氏", 
    "paragraphs": [
      "花县来迎，瓜期欣至。", 
      "大贤初度今朝是。", 
      "蕤宾律应又将中，明宵圆月光腾瑞。", 
      "兰玉称觞，斑斓舞戏。", 
      "椒浆聊壮君行志。", 
      "看看人已在鹏程，趋朝指日为舟济。"
    ], 
    "rhythmic": "踏莎行"
  }, 
  {
    "author": "无名氏", 
    "paragraphs": [
      "宫样迎春髻。", 
      "玉步金莲细。", 
      "初度是今朝。", 
      "嫦娥降九宵。", 
      "兰玉行荣贵。", 
      "德备共姜义。", 
      "夏半月团圆。", 
      "称觞祝寿筵。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "垂弧纪节，正尧天日永，飞双绿。", 
      "岳渎锺灵来瑞世，孕出精神冰玉。", 
      "九曲溪山，一船烟雨，物外谁拘束。", 
      "钓头香饵，只愁牵动周卜。", 
      "好是红藕池边，双房毓秀，瑞霭浮轴。", 
      "记得君家流庆远，几见祥开陆续。", 
      "来岁花时，西湖十里，叶映恩袍绿。", 
      "竹林小阮，不妨傍借馀馥。"
    ], 
    "rhythmic": "念奴娇", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "乘鸾驾鹤，问神仙何日，崧高生甫。", 
      "飞下琼台，因报道，恰是今年夏五。", 
      "饮了蒲觞，才经半月，昴宿行初度。", 
      "荣华富贵，一时都由分付。", 
      "曾记三月春浓，花风烂熳，吹散鸳鸯侣。", 
      "虽则烧香遥祝寿，争似手斟香醑。", 
      "便驾云，去登绣阁，说个诚心语。", 
      "蟠桃熟未，请伊亲问王母。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "青钱流地，更积满金玉。", 
      "斡运营谋，无过是、老郎惯熟。", 
      "利收万倍，归来喜色津津，家道从兹，十分富足。", 
      "好庆生辰，正属蕤宾月半馀。", 
      "六飞荚庭除。", 
      "举盏祝寿，何如子孙，荣贵须臾。", 
      "长是赖你，作个陆地仙客，行乐蓬壶。"
    ], 
    "rhythmic": "望远行"
  }, 
  {
    "author": "无名氏", 
    "paragraphs": [
      "天水浴英姿，精神清彻。", 
      "偏向蕤宾奈炎热。", 
      "瑞蓂飘飘，却是生贤吉日。", 
      "凌云志气，飘飘无敌。", 
      "头角轩昂，作霖在即。", 
      "谁识功名待时立，一朝腾踏，国赖维城力。", 
      "庆萱堂齐寿，延千亿。"
    ], 
    "rhythmic": "感皇恩"
  }, 
  {
    "author": "无名氏", 
    "paragraphs": [
      "万甲胸中，问谁似、延安范老。", 
      "当家事，出藩入相，黑头俱了。", 
      "绿野徜徉聊雅志，紫宸寤寐思英表。", 
      "向修门、何日衮衣归，天教早。", 
      "诹吉卜，维熊兆。", 
      "徵瑞梦，长庚耀。", 
      "正尧仲夏，八飞叶小。", 
      "千日早从疾退，一觞恰趁笙歌绕。", 
      "算灵椿、何似栎堂春，他犹少。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "五月如秋，日临四六都无暑。", 
      "列仙初度。", 
      "听足商岩雨。", 
      "三载都曹，利泽留南浦。", 
      "崆峒路。", 
      "种花无数。", 
      "行对延英主。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "文章士。", 
      "秀气岳神锺聚。", 
      "看雕鹏、秋风高举。", 
      "上青天平步。", 
      "五五日临夏五。", 
      "堂上称觞笑语。", 
      "桂子兰孙齐彩舞。", 
      "祝寿同彭祖。"
    ], 
    "rhythmic": "谒金门"
  }, 
  {
    "author": "无名氏", 
    "paragraphs": [
      "天休令节庆生申。", 
      "喜动满城民。", 
      "十万儿童踊跃，祝公寿等庄椿。", 
      "人生最贵，荣登五马，千里蒙恩。", 
      "只恐促归廊庙，去思有脚阳春。"
    ], 
    "rhythmic": "朝中措"
  }, 
  {
    "author": "无名氏", 
    "paragraphs": [
      "生贤时协。", 
      "正炎官直午，日周三浃。", 
      "门左垂弧，眉间喜色，尽道降神嵩岳。", 
      "百里葱葱和气，总向蓝田会合。", 
      "称庆旦，见吏民鼓舞，欢声和洽。", 
      "玉叶。", 
      "斟劝处，一饮流霞，红艳生双颊。", 
      "钜竹槐松吟哦乐，指日荣膺异渥。", 
      "皇上渴思经济，环召为霖作楫。", 
      "快人望，愿长生，须与绛人同甲。"
    ], 
    "rhythmic": "喜迁莺"
  }, 
  {
    "author": "无名氏", 
    "paragraphs": [
      "月生西，杓星建未，画堂昼景偏长。", 
      "天生英杰，独向此炎光。", 
      "超卓凡尘表物，精神秋水自清凉。", 
      "真奇特，清沟挺秀，敌国传芳。", 
      "好是少年折桂，唾手功名就，腾踏飞黄。", 
      "君王眷厚，皇华绣斧还乡。", 
      "士贵姜谟盛事，未容专美独夸唐。", 
      "称觞处，颂闽境、斑戏公堂。"
    ], 
    "rhythmic": "庆清朝"
  }, 
  {
    "author": "无名氏", 
    "paragraphs": [
      "六月炎天收火伞，南薰洗尽烦蒸。", 
      "尧七荚又争青。", 
      "问知陈仲举，元是此时生。", 
      "别驾功名清暇日，题兴尚带屏星。", 
      "黑头非晚到公卿。", 
      "且倾浮蚁酒，来听祝龟龄。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "阶八叶当炎赫。", 
      "此际公生日。", 
      "金炉香起祥烟，气佳哉葱郁。", 
      "称觞兰玉真无敌。", 
      "尘簪缨世袭。", 
      "鸾栖枳棘暂淹留，即黄扉召入。"
    ], 
    "rhythmic": "贺圣朝"
  }, 
  {
    "author": "无名氏", 
    "paragraphs": [
      "喜镇龙藩，厌调金鼎，薄言衣锦为荣。", 
      "天生申甫，欣对此良辰。", 
      "自是神清气爽，风姿潇洒却炎蒸。", 
      "称觞日，双叶翠，犹未展尧庭。", 
      "知有赖，国家柱石，须待扶倾。", 
      "暂留公燕逸，抚及瓯闽。", 
      "君念旧人共政，即环召、再秉钧衡。", 
      "平章了，佑王万岁，齐寿永康宁。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "庚金入伏，细推来、明日又还三五。", 
      "见说帅垣佳气蔼，天降崧神生甫。", 
      "礼乐词章，甲兵韬略，素备文兼武。", 
      "称觞华旦，颂声交赞台府。", 
      "好是比启元戎，剿除逋寇，不许奸偷侮。", 
      "有此奇功高渤海，足慰湖湘生聚。", 
      "暂统十连，折冲万里，行即驱残虏。", 
      "九重环召，万年永佐天子。"
    ], 
    "rhythmic": "百字歌・自度曲"
  }, 
  {
    "author": "无名氏", 
    "paragraphs": [
      "律纪林锺月，兔魄夜来圆。", 
      "彩麟入梦，天教英物出人间。", 
      "志气平生浩荡，欲试经纶大手，赞画向名藩。", 
      "见说齐瓜熟，鹏路快扶抟。", 
      "称寿处，歌齿皓，戏衣斑。", 
      "辉联甥馆，那堪一笑共团栾。", 
      "好看蜚声霹雳，使有蒲轮迎召，催入侍龙颜。", 
      "却待功成後，归伴幔亭仙。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "昴宿储祥，奎星荐瑞，元来天产英姿。", 
      "都缘鼻祖，织女与支机。", 
      "自是流芳垂庆，仙风道骨果清奇。", 
      "称觞旦，任从伏暑，三荚看飞。", 
      "文章，谁与敌，欲成大器，殊未为迟。", 
      "况年方强仕，政入官时。", 
      "暂领广文庠序，即超身入凤凰池。", 
      "同经济，云龙风虎，千载庆休期。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "隆暑正当三伏，明朝又是双旬。", 
      "崧高孕秀降生申。", 
      "再捧瑶觞称庆。", 
      "督府赞猷英俊，难淹大展经纶。", 
      "倚需召入秉洪钧。", 
      "上佐万年明圣。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "六月翠飞六荚，流空大火将西。", 
      "当年名世间生时。", 
      "似光风霁月，神爽更精奇。", 
      "三十成名登上第，芙蓉照水真犀。", 
      "难淹逸步造丹墀。", 
      "经纶须大手，谈笑入黄扉。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "炎暑尚馀八日。", 
      "火老金柔时节。", 
      "闻道间生贤，储秀降神崧极。", 
      "无敌。", 
      "无敌。", 
      "当代人伦准的。", 
      "射策当为第一。", 
      "高跃龙门三级。", 
      "荣著绿袍新，帝渥必加宠锡。", 
      "良弼。", 
      "良弼。", 
      "真个国家柱石。"
    ], 
    "rhythmic": "如意令・如梦令"
  }, 
  {
    "author": "无名氏", 
    "paragraphs": [
      "乾坤孕秀，正人间六月，下弦时节。", 
      "生此清奇潇洒客，秋水精神玉骨。", 
      "才吐天芳，毫挥月颖，更彬彬文质。", 
      "图南得志，抟风高展鹏翼。", 
      "好是大器难淹，暂陪庾使，赞画光原隰。", 
      "台省即须登衮衮，黄阁平章有日。", 
      "崔室称觞，莱庭戏彩，中外欢声溢。", 
      "祝君延寿，箕星上应南极。"
    ], 
    "rhythmic": "百字歌・自度曲"
  }, 
  {
    "author": "无名氏", 
    "paragraphs": [
      "先秋四日，正祥开弧矢，生申佳节。", 
      "天上彩麟曾入梦，锺作人间英杰。", 
      "袭庆盘坡，流芳星渚，家世绵簪绂。", 
      "昨宵凝眺，老人星现天阙。", 
      "鼎创庭馆连云，宴仙停棹，咫尺尘凡隔。", 
      "好把蟠桃庭外种，坐看花开花结。", 
      "秀长孙枝，辉联子舍，蟾桂行攀折。", 
      "它年称寿，满堂朱紫罗列。"
    ], 
    "rhythmic": "念奴娇"
  }, 
  {
    "author": "无名氏", 
    "paragraphs": [
      "谁道秋期远，正旬浃、双星相见。", 
      "雨足西帘，正玉井莲开，寿筵初展。", 
      "麈尾呼风袢暑净，那更著、纶巾羽扇。", 
      "清歌，不记杯行，任深任浅。", 
      "湖边小池苑。", 
      "渐苔痕竹色，青青如染。", 
      "辨橘中荷屋，晚芳自占。", 
      "蜗角虚名身外事，付骰子、纷纷戏选。", 
      "喜时平、公道开明，话头正转。"
    ], 
    "rhythmic": "水晶帘・南歌子"
  }, 
  {
    "author": "无名氏", 
    "paragraphs": [
      "风露轻清，更十日、却逢七夕。", 
      "庆初度、槐阴初静，藕花凉湿。", 
      "太乙真人曾夜伴，青莲居士何年谪。", 
      "□双凫、游戏宰花封，恩波溢。", 
      "甘雨酿，丰年得。", 
      "和气满，弦歌室。", 
      "向烛花光里，且斟。", 
      "菊水清於天水净，寿山高似东山峙。", 
      "看诏归天上侍虚皇，骑箕翼。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "诗礼传家，不名则利，谁能袖手安常。", 
      "惟君宽厚，无较短论长。", 
      "且自深居简出，清闲处、管甚炎凉。", 
      "年未老，方逾强仕，家富更平康。", 
      "秋声，风欲作，留一荚，伏暑将藏。", 
      "大贤初度日，对此称觞。", 
      "叹凤帏虽冷落，喜御兰、得宠专房。", 
      "见说宁馨少长，螟雏箕、学更高强。", 
      "得闲趣，山中宰相，何必事侯王。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "此夕薰风息舜弦。", 
      "明朝早振蓐收权。", 
      "鹊饶喜舌喧华屋，烛富祥光耀绮筵。", 
      "宣玉旨，敕炎官。", 
      "月宫催诞跨鸾仙。", 
      "福如沧海无穷极，寿比灵椿过八千。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "秋才三日，听画檐外，数声乌鹊。", 
      "元是嫦娥迎巧夕，预驾横空仙鹤。", 
      "翠鬓生云，朱颜晕酒，□□难描摸。", 
      "优游渤海，玉琴重理弦索。", 
      "曾记乃祖刘晨，天台归後，留得长生药。", 
      "兼有蟠桃三五颗，尽付女孙收著。", 
      "分了仙翁，更分儿息，同作蓬莱约。", 
      "年年今日，大家欢笑为乐。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "一叶知秋，正玉律、新砍夷则。", 
      "迟三日、双星齐会，又逢七夕。", 
      "先送天孙来乞巧，姓氏已在长生籍。", 
      "喜华堂、今日庆生辰，排筵席。", 
      "歌金缕，斟琼液。", 
      "听祝寿，环佳客。", 
      "看寿星明灿，祥烟葱郁。", 
      "剩种庭萱春不老，年年嘉会如今日。", 
      "辨一词、一岁一称觞，期千百。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "填河鹊喜，巧夕来时候。", 
      "深院瑞烟浓，隐隐听、梨园清奏。", 
      "兰车玉佩，飞下蕊宫仙，春鬓绿，醉颜红，不减年时旧。", 
      "金杯争劝，尽是闺房秀。", 
      "试问寿何如，与天孙、相为长久。", 
      "看看子舍，添个捧觞人，从此去，尽欢娱，庆事年年有。"
    ], 
    "rhythmic": "蓦山溪"
  }, 
  {
    "author": "无名氏", 
    "paragraphs": [
      "星桥才罢，嫩凉如水，一夕祥烟萦绕。", 
      "欢传玉母宴西池，正绿发、斑衣称寿。", 
      "儿孙鼎贵，弟兄同相，辉映貂蝉前後。", 
      "六宫宣劝锡金桃，看盛事、明年重又。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "天佑炎图生国瑞，蓝田暂屈英僚。", 
      "始知昴宿降璇宵。", 
      "中元前五日，七夕後三朝。", 
      "江教风流临此政，少年潇洒奇标。", 
      "行看峻擢相熙朝。", 
      "功名前稷契，寿算等松乔。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "金陵秋早。", 
      "四日中元到。", 
      "天降诞，真英表。", 
      "长庚腾瑞气，箕宿增辉耀。", 
      "膺帝渥，十连镇抚民多少。", 
      "莫惜椒觞倒。", 
      "祝寿称难老。", 
      "分帅阃，江东小。", 
      "看看飞诏下，早趣黄扉召。", 
      "平章了，长生学取神仙道。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "称彼兕觥後，三日是中元。", 
      "地官较善，龙章玉压仙班。", 
      "自是德星孕秀，直与寿星争耀，茨福正绵绵。", 
      "堂已富金玉，屣踪视王官。", 
      "趣清闲，心洒落，在花间。", 
      "桃培万岁，千年仙种又栽莲。", 
      "静对秋香菊耐，长共岁寒松老，生意满西园。", 
      "待看椿同桂，洗馥迈燕山。"
    ], 
    "rhythmic": "水调歌・水调"
  }, 
  {
    "author": "无名氏", 
    "paragraphs": [
      "长记秋来多好处，清凉遍满人间。", 
      "天教收拾孕真贤。", 
      "何时初度日，明日是中元。", 
      "喜与莱公同盛旦，官居鼎鼐相传。", 
      "未应此地借蕃宣。", 
      "来年开宴处，人在凤池边。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "中元过後恰三朝，因甚庭闱喜气飘。", 
      "李谪若非当此夕，申生应是在今宵。", 
      "满斟绿醑歌檀口，慢拍红牙舞柳腰。", 
      "富贵荣华谁得似，祝公千岁乐逍遥。"
    ], 
    "rhythmic": "瑞鹧鸪"
  }, 
  {
    "author": "无名氏", 
    "paragraphs": [
      "彭郡宗盟，屏山德裔，儒科闻望流传。", 
      "不贪世禄，雁塔占先登。", 
      "锦绣文章瑞彩，若披云、快睹青天。", 
      "称觞日，留四叶，葵菽正宜烹。", 
      "星枢，方上应，推君甲子，好问绛人年。", 
      "更遐龄多祝，五福兼全。", 
      "此去沙堤步稳，调金鼎、衮绣貂蝉。", 
      "人皆仰，一门相业，清白子孙贤。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "秋至人间灏气清。", 
      "馀三荚映阶庭。", 
      "挺生豪杰为时瑞，来至簪缨亨世荣。", 
      "天付与，寿康宁。", 
      "不须举酒祝椿龄。", 
      "楼头昨夜瞻南极，偏向梅峰分外明。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "初秋两两留荚。", 
      "算恰是、生申佳节。", 
      "祝君寿阅八千秋，岁岁对、长空皓月。", 
      "威宣比部推刚决。", 
      "气凛凛、秋霜争烈。", 
      "滩头双看飞来，便有诏、催归天阙。"
    ], 
    "rhythmic": "折丹桂"
  }, 
  {
    "author": "无名氏", 
    "paragraphs": [
      "两只补天手，一片济时心。", 
      "信道相门再相，现此宰官身。", 
      "涤洗乾坤都了，填压华戎既定，治世庆升平。", 
      "中外为冠冕，闻望耸簪缨。", 
      "星昴降，蓬矢挂，属芳辰。", 
      "黄阁一秋来早，明日又三旬。", 
      "庭戏莱衣双桂，砌列谢兰无数，廊庙会风云。", 
      "愿衍庄椿算，长沛傅岩霖。"
    ], 
    "rhythmic": "水调歌・水调"
  }, 
  {
    "author": "无名氏", 
    "paragraphs": [
      "伴我鹿车鱼釜，从伊裙布钗荆。", 
      "年年七月甫三旬，今日生朝资庆。", 
      "二女长俱麻绩，三男俱读书声。", 
      "吾年五十不多争，好事且宜少等。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "透户凉生初暑退。", 
      "正是尧蓂，六叶方开砌。", 
      "昴宿腾辉来瑞世。", 
      "华堂清晓笙歌沸。", 
      "锦幕花裀生舞袂。", 
      "妙态殊姿，祝寿眉峰翠。", 
      "从此玉觞拼一醉。", 
      "功成名遂千秋岁。"
    ], 
    "rhythmic": "蝶恋花"
  }, 
  {
    "author": "无名氏", 
    "paragraphs": [
      "朔朝逾六後。", 
      "正章调南吕，迎寒时候。", 
      "香薰瑞烟袅。", 
      "见门阑喜色，荣生多少。", 
      "元来仙子，拥骖鸾、月宫飞到。", 
      "会人间庆诞，风流俊杰，结成佳偶。", 
      "官好。", 
      "班簪玉笋，名播中都，宠加宸诏。", 
      "金瓯覆。", 
      "黄扉青琐须环召。", 
      "待平章事了，归来养浩，齐眉相对祝寿。", 
      "愿长如、庆会双星，千秋偕老。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "西掖南宫，黄扉青琐，年来有分终须。", 
      "从容曳履，衣锦赋归欤。", 
      "暂乐终南佳处，供笑傲、松菊庭除。", 
      "行看取，一封诏下，装趣入潭居。", 
      "称觞，逢谷旦，千秋节过，三叶舒。", 
      "且冷眼嗤笑，笼鸟池鱼。", 
      "识破林泉朝市，经行处、等是蘧庐。", 
      "知谁似，一杯寿酒，一卷养生书。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "桂风高处，渐近中秋节。", 
      "屈指推来先六日。", 
      "对芳辰、符吉梦，知降神、崧极应诞，主作人间英杰。", 
      "文章逾晁董，学擅卿云，高揭声猷缙绅列。", 
      "上瀛洲册府，师表宗藩，推第一、即黄扉召入。", 
      "佐君王、经邦整顿乾坤，愿寿等广成，更延千百。"
    ], 
    "rhythmic": "洞仙歌"
  }, 
  {
    "author": "无名氏", 
    "paragraphs": [
      "才经四日，是中秋，次第月圆如玉。", 
      "一点光浮南极上，储作人间五福。", 
      "长厚慈仁，清高恬澹，爱水清山绿。", 
      "溪园竹里，日来新就华屋。", 
      "好是五马传家，芝兰挺秀，早勉群经读。", 
      "将相公侯绵衮衮，重见当年符竹。", 
      "富贵荣华，康宁寿考，聪我殷勤祝。", 
      "更祈王母，共看桃结桃熟。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "八月秋欲半，後夜月将圆。", 
      "天潢当日流润，馀派落人寰。", 
      "尘扫长淮千里，威振南蛮八郡，梓里绣衣还。", 
      "芳毓燕山桂，庆衍谢庭兰。", 
      "小山阴，长松下，白云间。", 
      "壶中自有天地，闻早挂蓬冠。", 
      "笑指横空丹坚。", 
      "闲倚拿云竹杖，佳处日跻攀。", 
      "山色既无尽，公寿亦如山。"
    ], 
    "rhythmic": "水调歌・水调"
  }, 
  {
    "author": "无名氏", 
    "paragraphs": [
      "宴罢中秋恰四朝。", 
      "金炉因甚把香烧。", 
      "若非金母生今日，应是麻姑降此宵。", 
      "歌窈窕，舞娇娆。", 
      "迭将寿酒酌金蕉。", 
      "椿龄柏算何须祝，名列仙班亦孔昭。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "王母庆生辰，方过中秋五日。", 
      "子舍文场鏖战，想功名来逼。", 
      "看看喜德捷音传，果信名登桂籍。", 
      "行拜君恩爵赏，寿萱堂永锡。"
    ], 
    "rhythmic": "好事近"
  }, 
  {
    "author": "无名氏", 
    "paragraphs": [
      "久羡庞眉鹤发。", 
      "闻望孔堂煊赫。", 
      "信得彭乔仙，秘授长生真诀。", 
      "奇特。", 
      "奇特。", 
      "吕望师周时节。", 
      "才过中秋六日。", 
      "对此称觞欣怿。", 
      "双凤戏莱衣，金缕轻调莺舌。", 
      "难得。", 
      "难得。", 
      "九九算犹千百。"
    ], 
    "rhythmic": "如意令・如梦令"
  }, 
  {
    "author": "无名氏", 
    "paragraphs": [
      "清凉天气，正中秋过後，恰才七日。", 
      "岳降生申逢令旦，听得欢声洋溢。", 
      "戏彩堂前，两行珠翠，酒劝杯浮碧。", 
      "祝君遐算，寿星长对南极。", 
      "仰羡性地宽闲，平生酷爱，占断倾城色。", 
      "好展少年攀桂手，同作蟾宫□客。", 
      "料想嫦娥，一枝留待，已得真消息。", 
      "馨香满袖，凤楼人尽怜惜。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "飞十荚，觉九分秋色，六分将极。", 
      "桂子风高时更好，天产英贤同日。", 
      "桥梓齐芳，一慈一孝，夺建真奇特。", 
      "称觞华旦，但将老少分别。", 
      "且看戏彩堂前，酒须双献，饮侍严君侧。", 
      "清赏阿戎防跨灶，大小欧□相敌。", 
      "疏曰贤哉，古云有是，作个家家声烈。", 
      "无先无後，寿齐延应□翼。"
    ], 
    "rhythmic": "百字歌・自度曲"
  }, 
  {
    "author": "无名氏", 
    "paragraphs": [
      "谷旦垂弧矢，兰阃梦熊罴。", 
      "称觞内外相庆，同日又同时。", 
      "有此重重盛事，未羡石门奋建，韦氏信名齐。", 
      "珠履赴汤饼，玉果酌琼卮。", 
      "斗枢转，金瓯覆，筑沙堤。", 
      "争推是父是子，相继入黄扉。", 
      "方叔歌猷元老，复见少年黄琬，前後拜丹墀。", 
      "金日寿星现，再祝寿庞眉。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "玉露迎寒，金风荐冷，正兰桂香。", 
      "觉秋光过半，日临三九，葱葱佳气，蔼蔼琴堂。", 
      "见说当年，申生谷旦，梦叶长庚天降祥。", 
      "文章伯，英声早著，腾踏飞黄。", 
      "双凫暂驻东阳。", 
      "已种得春阴千种棠。", 
      "有无边风月，几多事业，安排青琐，入与平章。", 
      "百里民歌，一樽春酒，争劝殷勤称寿觞。", 
      "愿此去，龟龄难老，长侍君王。"
    ], 
    "rhythmic": "寿星明・沁园春"
  }, 
  {
    "author": "无名氏", 
    "paragraphs": [
      "北斗将移，西风已半，馀一叶阶前。", 
      "左弧呈瑞，非雾亦非烟。", 
      "见说长庚入梦，当年此际产英贤。", 
      "谁知得，平生高尚，五福自然全。", 
      "肯堂，夸盛事，一新轮奂，适际荣迁。", 
      "有重重喜庆，贺客骈阗。", 
      "从此燕居笑语，称觞处，好展华筵。", 
      "频祝愿，室家相庆，富寿百千年。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "萱堂积庆，桂苑流芳，于门瑞蔼佳气。", 
      "正属仲秋弥月，称觞对此际。", 
      "西王母、来人世。", 
      "拥佩从、尽皆珠翠。", 
      "彩庭下，争看蓝袍，衬斑斓戏。", 
      "富贵有谁同，四德躬全，五福由来备。", 
      "况善断机迁教，轲亲实无异。", 
      "看看仕无淹滞。", 
      "即召入、佐君经济。", 
      "愿延寿，鸾轴金花，年年加赐。"
    ], 
    "rhythmic": "应天长"
  }, 
  {
    "author": "无名氏", 
    "paragraphs": [
      "露白风清，菊黄萸紫，重阳五日先期。", 
      "煌煌郎宿，南极两交辉。", 
      "天上飞凫仙伯，当初度、开宴瑶池。", 
      "民谣里，劝分音德，百姓饱无饥。", 
      "画帘，香篆永，城山堂上，红袖蛾眉。", 
      "任满斟高唱，祝寿新词。", 
      "况是辟书到也，乘别驾、直上横蜚。", 
      "青毡在，看看复见，孝肃旧家时。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "正香茱试紫，嫩菊敷黄，九秋佳致。", 
      "峻岳生申，运启千龄瑞。", 
      "玉宇澄清，金盘沆瀣，融结锺冲粹。", 
      "地位须还，粉垣薇省，木天蓬秘。", 
      "锦政慈祥，琴堂安静，万里丰年，一同和气。", 
      "斗大雷封，难久蒙私惠。", 
      "半刺平分，剡书交上，逸驾开骅骥。", 
      "来岁称觞，人归清禁，班联丹陛。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "晓来凉气满芙蓉。", 
      "日到竹阴东。", 
      "称觞歌袖三千指，屏星畔、绕绿围红。", 
      "茱糁百杯秋色，桂华十里西风。", 
      "生朝对饮菊花丛。", 
      "九日一樽同。", 
      "文章歆向家声旧，便应去、黄阁从容。", 
      "唤起仙翁为寿，种成千岁椿松。"
    ], 
    "rhythmic": "风入松"
  }, 
  {
    "author": "无名氏", 
    "paragraphs": [
      "瑞霭长安，京城里、非烟非雾。", 
      "须信道、岳锺神秀，再生商傅。", 
      "节过重阳才一日，祥开蓬岛群仙聚。", 
      "见箕星、昴宿辉文昌，欣初度。", 
      "五马贵，荣朝著。", 
      "人品异，多文富。", 
      "况清廉如水，襦歌督府。", 
      "伫想君正烦燮理，一封召入为霖雨。", 
      "指庄椿、祝寿八千春，从今数。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "一片秋光，看天宇、修眉浮绿。", 
      "都怪问、今朝爽气，十分堪掬。", 
      "梅岳仙翁来瑞世，年年好景人间足。", 
      "醉黄花、三日却称觞，锺天禄。", 
      "不用把，香为祝。", 
      "身自有，长生。", 
      "只宽平六考，几多戬谷。", 
      "袖手珍祠为足计，急流勇退宁随俗。", 
      "把庄椿、从此计春秋，无穷福。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "正秋高气肃。", 
      "过重阳四日，蓝田生玉。", 
      "锺英自川渎。", 
      "果文章锦绣，琅披腹。", 
      "从容启沃。", 
      "侍甘泉、无用推毂。", 
      "急流勇退，向琳宫养浩，无荣无辱。", 
      "享福。", 
      "欣逢华旦，对此倾觞，满倾。", 
      "西园晚菊。", 
      "尚堪摘、取馀馥。", 
      "有仙风道骨，康强仁寿，长生何时更祝。", 
      "愿谢公、复起经纶，曹装已促。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "王母当年，瑶池会、曾充坐客。", 
      "对良辰为寿，复逢佳节。", 
      "屈指重阳才五，明朝月已圆如璧。", 
      "这夫人、真与柏舟姜，同年德。", 
      "佳气霭，看葱郁。", 
      "称觞处，多欣色。", 
      "更萱庭斑戏，桂芳品列。", 
      "未逊轲亲机教力，且如络秀声煊赫。", 
      "问金花、锡宠自谁加，河东薛。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "喜动神仙屋。", 
      "正三秋、长空月满，又逾一宿。", 
      "传道垂弧当此日，缘是蓝田生玉。", 
      "更子舍、新归婉淑。", 
      "好事重重欣逢遇，合称觞、宴席倾。", 
      "拼一醉，欢娱足。", 
      "桃源庆婿歌新曲。", 
      "想蓬莱、仙洞又献，长生真。", 
      "看一点、老人照耀，牛女莱庭祝福。", 
      "合长幼、芝兰满目。", 
      "总向来秋高折桂，麻衣换取蓝袍绿。", 
      "永遇乐，食天禄。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "律调无射。", 
      "月望才逾日。", 
      "昴宿呈祥南极。", 
      "称觞祈五福，膺聘陈双璧。", 
      "彩堂上，老人婺宿光交集。", 
      "龟鹤年相敌。", 
      "孔雀屏开侧。", 
      "喜与寿，俱逢吉。", 
      "门楣他日作，椒觞歌今日。", 
      "看父子，乘龙跨鹤皆仙匹。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "龙山宴罢，又经旬日，还报生辰来也。", 
      "今年祝寿胜年时，须满劝、十分玉。", 
      "鱼书已报，凤帏知道，已备鸾骖鹤驾。", 
      "不须寻药访桃源，且做个、风流驸马。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "才生申十日，便小春时候。", 
      "硕果已含生，一缕微阳透。", 
      "贞固见天机，寿脉滋培厚。", 
      "菊後早梅前，不尽长生酒。"
    ], 
    "rhythmic": "生查子"
  }, 
  {
    "author": "无名氏", 
    "paragraphs": [
      "万里无云，天同色、祥光满目。", 
      "见婺星一点，辉联箕宿。", 
      "果是月宫仙子降，诞生乐国人如玉。", 
      "六飞、正属九秋高，清霜肃。", 
      "丹桂盛，蓝袍绿。", 
      "芝兰秀，森如簇。", 
      "庆簪缨几代，家毡欣复。", 
      "萱草长春殊未老，君恩加锡金花轴。", 
      "款陪王母宴瑶池，蟠桃熟。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "菊花新过，秋蕊香犹媚。", 
      "三八燕山亭，贺圣朝、申生明世。", 
      "肃霜天晓，正快活年时，庆新寿，万年欢，人醉蓬莱里。", 
      "红衫儿歌，水调夸多丽。", 
      "仰祝寿星明，指黄河、清年可拟。", 
      "欢同鱼水，永遇乐倾杯，风流子、洞仙歌，曲唱千秋岁。"
    ], 
    "rhythmic": "蓦山溪", 
    "tags": [
      "黄河"
    ]
  }, 
  {
    "author": "无名氏", 
    "paragraphs": [
      "一点箕星，近天边，光彩辉耀南极。", 
      "竹马儿童，尽道使君生日。", 
      "元是凤池仙客。", 
      "曾曳履、持荷簪笔。", 
      "称觞处，晚节花香，月周犹待五夕。", 
      "谁道久拘禁掖。", 
      "任双旌五马，暂从游逸。", 
      "九棘三槐，都是等闲亲植。", 
      "见说玉皇侧席。", 
      "但早晚、促归调燮。", 
      "功成了，笑傲南山，寿如南山松柏。"
    ], 
    "rhythmic": "满朝欢"
  }, 
  {
    "author": "无名氏", 
    "paragraphs": [
      "过重阳三九。", 
      "正日行析木，方移旦柳。", 
      "天公爱黔首。", 
      "念整顿乾坤，须还大手。", 
      "蚌珠才剖。", 
      "玉麒麟、世间希有。", 
      "想当年，玉燕投怀，瑞气应冲牛斗。", 
      "非偶。", 
      "节逢庆会，华渚虹流，北枢电绕。", 
      "明良须偶。", 
      "盈月第、分前後。", 
      "念元鸟生商，嵩神孕甫，两听管弦新奏。", 
      "愿年年，主圣臣贤，与天长久。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "望秋高梨岭，星下莆阳，庆生贤哲。", 
      "问瑞留两荚。", 
      "小试宏才，暂劳雕邑，布阳春仁泽。", 
      "庭有驯禽，村无吠犬，稻黄连陌。", 
      "最是邦人，合掌顶戴，萱草年华，蟠桃春色。", 
      "却笑仙翁，觅丹砂金诀。", 
      "德满人间，诏来天上，看寿名俱得。", 
      "岁岁霞觞，凤凰池畔，贺生辰节。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "隔云一雁衔秋去。", 
      "苏堤上、听得游人相语。", 
      "疏影暗香中，谁与花为主。", 
      "满目有山无限意。", 
      "跨白鹤、云霄飞舞。", 
      "飞舞。", 
      "正断桥流水，苍苔生处。", 
      "应羡地暖江南，近小春时节，南枝先吐。", 
      "人似此花清，人比花尤苦。", 
      "移向樽前须识取。", 
      "只许与、松篁为侣。", 
      "为侣。", 
      "待金鼎调羹，百花红紫。"
    ], 
    "rhythmic": "真珠帘"
  }, 
  {
    "author": "无名氏", 
    "paragraphs": [
      "两日梅开，先占阳春小。", 
      "鸾凤偶雁行，飞舞画堂交绕。", 
      "称觞盛旦，二老同年少。", 
      "夫劝妇，弟酬兄，四喜人希有。", 
      "灵椿萱草，青翠俱长久。", 
      "棠棣戏斑斓，对立齐上长生酒。", 
      "有亲有序，慈孝兼恭友。", 
      "登科日，未老时，共享南山寿。"
    ], 
    "rhythmic": "上阳春・蓦山溪"
  }, 
  {
    "author": "无名氏", 
    "paragraphs": [
      "才入冬来三日，人都道小春来。", 
      "生生一脉早胚胎。", 
      "消息南枝大。", 
      "好向腊前冬後，贞元接处滋培。", 
      "调羹手段栋梁材。", 
      "直待文明嘉会。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "良月才经四日，彭城庆诞真贤。", 
      "从来斗酒百诗篇。", 
      "锦绣文章灿烂。", 
      "自合宰官身现，谁知富贵由天。", 
      "但教福寿喜双全。", 
      "直看子孙荣显。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "瑞霭非烟，小春良月，翠开五叶阶。", 
      "补陀现相，今日庆生辰。", 
      "江夏芳流秀国，芝兰茂、世袭簪缨。", 
      "天恩厚，金花屡锡，偕老共卿卿。", 
      "画堂，歌舞处，香浮宝鸭，寿酒频斟。", 
      "愿朱颜绿鬓，常似青春。", 
      "待得蟠桃三熟，与群仙、会宴西清。", 
      "台星照，婺星箕耀，南极镇长明。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "棣萼楼前佳气蔼。", 
      "欣遇称觞，正斗杓移亥。", 
      "三两日来连庆会。", 
      "贺宾喜色增加倍。", 
      "未逊徐雏分小大。", 
      "好比晋朝，二陆休声在。", 
      "更祝灵椿颜不改。", 
      "三苏相继居台宰。"
    ], 
    "rhythmic": "鱼水同欢・蝶恋花"
  }, 
  {
    "author": "无名氏", 
    "paragraphs": [
      "新冬十叶添一。", 
      "良辰喜是翁生日。", 
      "金鸭沉香。", 
      "祥烟绕画堂。", 
      "遐龄方五十。", 
      "厚福犹千百。", 
      "看取小甥孙。", 
      "年年捧寿樽。"
    ], 
    "rhythmic": "一箩金・蝶恋花"
  }, 
  {
    "author": "无名氏", 
    "paragraphs": [
      "好景欣逢，须记取、小阳春暖。", 
      "算夜来浃日，今朝生旦。", 
      "对此称觞春酒献，郁葱佳气琴堂满。", 
      "问使君、记纪绛人年，耆颐半。", 
      "天付与，文章灿。", 
      "牛刀试，风流县。", 
      "笑陶情松菊，主人懒散。", 
      "谁识东山真捷径，银章博取新貂衮。", 
      "愿潭居、槐府展经纶，延椿算。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "明夜月团圆，小春霜早。", 
      "今日由来佳气好。", 
      "都城传道，翰苑称觞欢笑。", 
      "知是当年，诞生元老。", 
      "新来曾见，金莲送到。", 
      "一任芳樽频醉倒。", 
      "判花西掖，独掞春华词藻。", 
      "召归紫闼，永为师保。"
    ], 
    "rhythmic": "感皇恩"
  }, 
  {
    "author": "无名氏", 
    "paragraphs": [
      "冰壑平生，如伯伦狂，似希乐豪。", 
      "喜观书不用、菊茶明眼，登山不倩、藜杖扶腰。", 
      "豆粥萍齑，脍羹鳞脯，湖海人常折简招。", 
      "谁云老，有满怀风月，藏在诗瓢。", 
      "凌晨向鹄冲霄。", 
      "道昴宿于今又应萧。", 
      "记垂弧令节，恰当後日，下元好景，正属前朝。", 
      "冷胆如天，刚肠如剑，须把千杯寿酒浇。", 
      "那堪更，是梅花时月，烂熳溪桥。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "橘记一年景，梅泄小春英。", 
      "见说彭成仙隐，对此庆生辰。", 
      "寿比太公欠一，年并楚丘逾九，益壮异常人。", 
      "细数称觞日，信宿两弥旬。", 
      "戏莱衣，桥梓列，桂兰荣。", 
      "一门盛事难得，一子两层孙。", 
      "休论若儿渠父，差胜杨椿黄琬，四代眼前亲。", 
      "积善有馀庆，享福百千春。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "姑苏台上春光泄。", 
      "菊老寒轻香未歇。", 
      "人言太守是龚黄，天为吾君生稷契。", 
      "明良庆会俱良月。", 
      "万岁千秋同瑞节。", 
      "明朝仙领趣持鳌，十万人家齐卧辙。"
    ], 
    "rhythmic": "玉楼春"
  }, 
  {
    "author": "无名氏", 
    "paragraphs": [
      "良月霜晴，小春寒浅，瑞九叶朝飞。", 
      "岭梅香度，初发向南枝。", 
      "此际高门袭庆，真贤降、金璧争辉。", 
      "传瀛海，向歆父子，相望姓名垂。", 
      "广寒，仙籍在，笔驱造化，文照虹霓。", 
      "暂徘徊莲幕，名誉英驰。", 
      "行夔龙步武，蓬山静，玉宇春熙。", 
      "当清夜，神交太乙，相对照青藜。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "月惟四日。", 
      "又转黄锺律。", 
      "好景会生辰，是天降、真儒无敌。", 
      "称觞设席，香雾腾葱郁。", 
      "霜天晓，笙歌彻，玉倾仙液。", 
      "当年桂子，元是蓬莱客。", 
      "任留宿蓬莱，道山试、玉堂翰墨。", 
      "一封飞下，趣召入黄扉，台星照，寿星明，相映居南极。"
    ], 
    "rhythmic": "蓦山溪"
  }, 
  {
    "author": "无名氏", 
    "paragraphs": [
      "潭潭仙隐，婺宿光联地。", 
      "喜见门阑蔼佳气。", 
      "对芳辰，诮一似、王母会瑶池，又却是、夫人诞生明世。", 
      "普陀见真相，淑德温柔，更比嫦娥又何异。", 
      "小春吉月，日数推来，成七四好景，杯觞须记。", 
      "况荣贵，见青紫满门，争戏舞莱衣，祝千秋岁。"
    ], 
    "rhythmic": "洞仙歌"
  }, 
  {
    "author": "无名氏", 
    "paragraphs": [
      "今日小春月，後日是周正。", 
      "瑞蔼挹仙堂上，崧岳喜生申。", 
      "文物师垣宅相，诗礼枢庭世胄，冰骨玉精神。", 
      "浩气凌牛斗，胸次凡尘。", 
      "郭中书，广成子，李长庚。", 
      "勋业词章福寿，直上等三人。", 
      "松菊亭前诗酒，梅竹园中翰墨，时复萃嘉宾。", 
      "人指屏山下，双桂一灵椿。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "三叶翠开子月，九天降诞文星。", 
      "满堂佳气蔼祥云。", 
      "称觞椒有颂，介寿酒浮春。", 
      "强仕宜为攀折客，须知富贵催人。", 
      "看看雁塔即联名。", 
      "一门夸盛事，棠棣对灵椿。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "正霜融日暖，两两开，阳生时候。", 
      "喜见文星，上有箕星照。", 
      "须信岳神，储降，诞作儒林秀。", 
      "一举登科，蟾宫稳步，桂香满袖。", 
      "天赋麒麟，奇骨尽羡，德耀宗盟，有谁居右。", 
      "宠擢珍图，龙序褒勋厚。", 
      "两郡棠阴，一封芝检，飞来到如。", 
      "结束曹装，入居黄阁，双亲未老。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "腊前冬至後，报春意、动南坡。", 
      "见葭管浮灰，梅英缀玉，漏泄阳和。", 
      "阶呈瑞五叶，祥开崧岳耸嵯峨。", 
      "笑拥两行珠翠，欢腾一曲笙歌。", 
      "试将铜狄细摩挲。", 
      "问寿富如何。", 
      "道寿等冈陵，富连阡陌，福禄多多。", 
      "德门最堪羡处，有乔松丹桂映婆娑。", 
      "管取脱身簿领，即登奕世儒科。"
    ], 
    "rhythmic": "木兰花慢"
  }, 
  {
    "author": "无名氏", 
    "paragraphs": [
      "宝历契昌运，岳渎启珍符。", 
      "汾阳忠义勋阅，此际挂蓬弧。", 
      "正属阳生子月，始见敷六荚，宝剑出昆吾。", 
      "芒射斗牛分，光彩照坤舆。", 
      "备文武，宏器量，足谋谟。", 
      "世传韬略，出专阃制誓平胡。", 
      "尽护貔貅百万，仰副九重委注，指日复舆图。", 
      "祝寿如山阜，进位陟洪枢。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "月循环届仲冬。", 
      "生十叶气葱葱。", 
      "梅花香里开华宴，柏酒樽前拜寿翁。", 
      "檀乍，烛微笼。", 
      "儿孙罗列劝金锺。", 
      "点头更问儿孙看，慈母蟠桃几度红。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "鲁观书云方在候，颍川家庆非常。", 
      "望前四日上椒觞。", 
      "北堂人未老，南极夜增光。", 
      "借问遐龄今几许，希年恰喜相当。", 
      "愿同王母寿延长。", 
      "蟠桃看屡熟，萱草镇长芳。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "一阳来复，正日临三四，梅英露白。", 
      "玉燕当年曾入梦，瑞应果生人杰。", 
      "金玉文章，圭璋闻望，早作蟾宫客。", 
      "来趋莲幕，片言珍重能决。", 
      "自知阴德居多，仕途应显，州县何劳力。", 
      "况有儿孙俱挺特，管取桂枝高折。", 
      "桥梓齐芳，芝兰并秀，甚盛家声籍。", 
      "祝君长寿，一门荣贵无极。"
    ], 
    "rhythmic": "百字谣・念奴娇"
  }, 
  {
    "author": "无名氏", 
    "paragraphs": [
      "要问南枝消息早，一阳恰喜方回。", 
      "望前二日验云台。", 
      "祥光呈五色，瑞彩上三台。", 
      "生机一脉何尝息，正看用世真才。", 
      "调羹手段此胚胎。", 
      "文明观盛会，直待六阳来。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "阳复今朝，月圆明日，渭溪改观风光。", 
      "今枝孕秀，馀庆衍天潢。", 
      "诞降真英间世，群仙贺、喜萃华堂。", 
      "那勘见，灵椿未老，丹桂两芬芳。", 
      "烛摇，香雾拥，翠蛾歌舞，齐上椒觞。", 
      "且殷勤仰祝，华算等天长。", 
      "况蕴智谋韬略，维城志、屏翰君王。", 
      "待收取、平戎功业，军国赖平章。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "阳律方回，月圆後、又逾两日。", 
      "想当年，秀锺峻岳，复生申□。", 
      "重庆蓬弧呈瑞旦，盈门喜气先洋溢。", 
      "羡璇穹、箕宿动祥光，辉南极。", 
      "延遐算，希年及。", 
      "康宁富，无亏一。", 
      "论箕畴五福，总全天锡。", 
      "鹤发未教垂雪彩，凤毛行展冲霄翼。", 
      "愿彩庭、岁岁捧霞觞，倾仙液。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "关中有萧相，江左见夷吾。", 
      "中兴帝赉良弼，休运应乾符。", 
      "百五期过一日，十万声号半夜，南极灿晴虚。", 
      "崧岳生申甫，河洛出图书。", 
      "领坡仙，陪橐从，镇潜都。", 
      "九重作夜有梦，问到北岩无。", 
      "须信建溪桃李，难驻商川舟楫，归去伴都俞。", 
      "岁伴南山寿，日拱北辰居。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "律应黄锺，飞六荚，今朝是、嵩岳生申。", 
      "似山堂里，氤氲瑞气先春。", 
      "笙歌度曲，依然在、紫府黄庭。", 
      "拥出癯仙冰玉洁，梅花个样精神。", 
      "堪羡处，行藏信道，出处无心。", 
      "莫把闲中日月，替了调元公案，袖手经纶。", 
      "黄扉虚左，休顾平泉花石盟。", 
      "好看来年八帙，渭川叟、故事重新。", 
      "寿星与、三台齐色，政地拜生辰。"
    ], 
    "rhythmic": "万年欢"
  }, 
  {
    "author": "无名氏", 
    "paragraphs": [
      "朱门列戟。", 
      "华堂鼎食。", 
      "那更康强八十。", 
      "渭川遇主恰年同，怎得似、累朝良弼。", 
      "冬殷仲律。", 
      "六飞日。", 
      "一点星辉南极。", 
      "祝公经济出调元，遍寰宇、同跻寿域。"
    ], 
    "rhythmic": "鹊桥仙"
  }, 
  {
    "author": "无名氏", 
    "paragraphs": [
      "正迎长时节。", 
      "细数来、两旬已浃，两朝方越。", 
      "画堂人笑悦。", 
      "见瑞烟香袅，寿星明彻。", 
      "丝丝华发。", 
      "问瑶池会客，几见桃结。", 
      "才经八十，春秋不记，绛人年月。", 
      "奇绝。", 
      "诗书教子，陶母等伦，曹家风烈。", 
      "鼎来□德。", 
      "儿孙尽、蓝袍客。", 
      "便从今，一轴金花鸾锦，十藏琅函贝叶。", 
      "愿常如、秋月圆时，长生真诀。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "律按黄锺馀七日，左扉弧矢呈祥。", 
      "好看一点上眉黄。", 
      "台星还又照，相映寿星光。", 
      "今岁生辰应迥别，趋朝已趣曹装。", 
      "姓名稳稳造鸳行。", 
      "来年三四月，衣锦早还乡。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "留四叶书云後。", 
      "此日孙枝秀。", 
      "爱他风味似吾人。", 
      "却是笔头能篆、又能文。", 
      "青青两鬓年方壮。", 
      "儿女俱成长。", 
      "要添富寿共荣华。", 
      "教取一庭兰玉，共成家。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "一阳来复气回新。", 
      "对芳辰。", 
      "庆生申。", 
      "月满惟迟、三日又三旬。", 
      "入仕致身知是早，年弱冠，正青春。", 
      "文章笔下扫千军。", 
      "擢铨衡。", 
      "袭簪缨。", 
      "荣捧宸恩，来镇此邦民。", 
      "行历华途须煊赫，添寿酒，祝椿龄。"
    ], 
    "rhythmic": "江神子・江城子"
  }, 
  {
    "author": "无名氏", 
    "paragraphs": [
      "疏梅点白，漏泄先春信。", 
      "律欲变黄锺，但两日、一阳月尽。", 
      "龙头望族，挺挺振家声，窗下业，月中枝，雁塔书名姓。", 
      "琴堂拟步，早发梅仙轫。", 
      "台阁待风生，想咫尺、天颜已近。", 
      "壮行未老，便作黑头公，还未定，祝千春，看子孙昌盛。"
    ], 
    "rhythmic": "上阳春・蓦山溪"
  }, 
  {
    "author": "无名氏", 
    "paragraphs": [
      "看梅腮妆腊，柳眼缄春，小寒交候。", 
      "荚双开，庆生贤毓秀。", 
      "早著蜚声，荣登鹗表，正是当年少。", 
      "大器能藏，待当富贵，功名还就。", 
      "暂试鸾栖，需期瓜约，未试经伦手。", 
      "料想黄扉须有分，看玺书飞到。", 
      "州县无劳，沙堤已筑，跃马长安道。", 
      "岁岁今朝，斑斓品戏，举觞称寿。"
    ], 
    "rhythmic": "醉蓬莱"
  }, 
  {
    "author": "无名氏", 
    "paragraphs": [
      "数朵寒梅方破腊，良宵新月初生。", 
      "晓来闺阁庆生辰。", 
      "天孙应降诞，德迈孟光贤。", 
      "喜配伯鸾真得耦，乘龙产凤齐名。", 
      "称觞岁岁祝长年。", 
      "瑶池桃未熟，南极婺星明。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "梅拆数枝，舒四荚，二阳始觉来临。", 
      "五云呈瑞，渤海复生申。", 
      "信道当年庆诞，人推天上石麒麟。", 
      "果然是，名驰雁塔，弱冠绿袍新。", 
      "鸾栖，虽小试，仕途发轫，现宰官身。", 
      "信倚需一札，飞下天庭。", 
      "自是调羹大手，环召也、快展经纶。", 
      "称觞处，彩堂具庆，芳桂对萱椿。"
    ], 
    "rhythmic": "满庭芳"
  }, 
  {
    "author": "无名氏", 
    "paragraphs": [
      "嘉平时候，算尧阶叶，才方开六。", 
      "婺女当年曾降瑞，产作仙姿清淑。", 
      "金玉满堂，儿孙满目，心事今都足，嘻嘻，一门和气可掬。", 
      "何幸诞节称觞，湖山堂上，燕集皆亲族。", 
      "犹子不能歌盛美，但借湖山为祝。", 
      "福比湖深，寿齐山耸，岁岁颜如玉。", 
      "好陪王母，共看几度桃熟。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "称觞喜对二阳临。", 
      "况当弦月上，一醉祝千春。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "斗杓建丑。", 
      "叶初开九。", 
      "贤哲降，千龄偶。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "十荚尧开翠羽，一番潘貌蒸红颊。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "欣遇月圆先两日，称觞对二阳来。"
    ], 
    "rhythmic": "临江仙"
  }, 
  {
    "author": "无名氏", 
    "paragraphs": [
      "今日雪飞六出，明夜月圆三五，梅腊正传芳。", 
      "恰值生申节，共献椒觞。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "霜月团圆天似水，还是神仙诞日。"
    ], 
    "rhythmic": "壶中天・念奴娇"
  }, 
  {
    "author": "无名氏", 
    "paragraphs": [
      "腊月初开一荚。", 
      "祥开崧岳庆生申。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "雪压梅，写不就、岁寒清绝。", 
      "正阆苑、五分里过了，三分腊月。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "问讯绂麟何日是，腊月生辰十九。"
    ], 
    "rhythmic": "乳燕飞・贺新郎"
  }, 
  {
    "author": "无名氏", 
    "paragraphs": [
      "户庭浮瑞气。", 
      "八日馀寒，新春来至。"
    ], 
    "rhythmic": "瑞鹤仙"
  }, 
  {
    "author": "无名氏", 
    "paragraphs": [
      "瑞溢飞猿峤，秀毓凤凰山。", 
      "腊馀六日春到，人间世庆生贤。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "应三元，先五日，庆生申。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "年春里，归去凤凰池上，国号恰新颁。", 
      "玉立诸郎秀，丹桂看齐樊。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "日逢三九。", 
      "相对梅花倾寿酒。", 
      "次第回春。", 
      "甲子从头又一新。", 
      "敬翻一曲。", 
      "付与歌儿勤为祝。", 
      "为问仙翁。", 
      "今岁蟠桃几度红。"
    ], 
    "rhythmic": "小木兰花・木兰花"
  }, 
  {
    "author": "无名氏", 
    "paragraphs": [
      "淮海知名，今日刘郎，胜如旧时。", 
      "记当年幕府，从容赞画，云从万骑，电掣千麾。", 
      "威震新塘，气吞涟楚，涤扫妖氛但指期。", 
      "论功处，载骖鸾鹤，衣锦赋荣归。", 
      "九重诏已封泥。", 
      "看稳上青云万丈梯。", 
      "况平生慷慨，闻鸡起舞，中原事业，不付公谁。", 
      "昨夜颁春。", 
      "明朝献岁，且对椒盘奉寿卮。", 
      "功名事，不输前辈，行到凤凰池。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "欢盈万屋。", 
      "声杂当庭竹。", 
      "腾宝篆，辉银烛。", 
      "东君将到处，祗隔邮亭宿。", 
      "谁知道，此时诞个人如玉。", 
      "红叶题宫墨。", 
      "流入人间曲。", 
      "天香在，犹芬馥。", 
      "满斟眉寿醑，共劝千龄福。", 
      "情未足，来朝更把酴酥祝。"
    ], 
    "rhythmic": "千秋岁"
  }, 
  {
    "author": "无名氏", 
    "paragraphs": [
      "父老持杯水。", 
      "叹世间、公论无情，是非易位。", 
      "来饯花封贤令尹，籍籍攀辕耳语。", 
      "留不住、青原抚字。", 
      "蓦地风波平地起，算十常、八九乖人意。", 
      "无处著，不平气。", 
      "浩然一曲歌归去。", 
      "问城郭田园，曾荒尤未。", 
      "亲旧过从同一笑，不羡浮云富贵。", 
      "任造物、小儿厮戏。", 
      "失马安知非是福，况庙庭、侑祀方思魏。", 
      "天定也，诏书至。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "名播乡闾人素许。", 
      "科诏相催，又趁槐花举。", 
      "谈笑挥成金玉句。", 
      "贤书果见登天府。", 
      "阔步青霄今得路。", 
      "脚底生云，拥入蟾宫去。", 
      "好是来年三月暮。", 
      "琼林宴处人争睹。"
    ], 
    "rhythmic": "蝶恋花"
  }, 
  {
    "author": "无名氏", 
    "paragraphs": [
      "恩袍草色。", 
      "望满目青青，光动阡陌。", 
      "拂拂鞭丝散漫，锦鞯玉勒。", 
      "君王赐与琼林宴，玩丹桂、香浮仙籍。", 
      "舜韶清雅，尧觞泛溢，欢意何极。", 
      "湛露久、需云未饰。", 
      "更星使传呼，天上消息。", 
      "槐幄阴移，上苑淡烟凝碧。", 
      "归来渐近平康路，骤香尘、倒载连璧。", 
      "马蹄轻驶，宫花半，艳欺斜日。"
    ], 
    "rhythmic": "桂枝香"
  }, 
  {
    "author": "无名氏", 
    "paragraphs": [
      "忆昔钱塘话别，十年社燕秋鸿。", 
      "今朝忽遇暮云东。", 
      "对坐旗亭说梦。", 
      "破帽手遮西日，练衣袖卷寒风。", 
      "芦花江上两衰翁。", 
      "消得几番相送。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "新竿界断一天游。", 
      "万弩向云头。", 
      "彩羽飞星，红心破日，胜集总名流。", 
      "好手业中施好，利物敢轻酬。", 
      "捧杆箭多，旗花饯少，快请办头筹。"
    ], 
    "rhythmic": "少年游"
  }, 
  {
    "author": "无名氏", 
    "paragraphs": [
      "谁识飞竿巧艺全。", 
      "儿童群戏艳阳天。", 
      "十分险处却安然。", 
      "海燕舞空萦弱絮，岭猿连臂下层颠。", 
      "算来真个肉飞仙。"
    ], 
    "rhythmic": "浣溪沙"
  }, 
  {
    "author": "无名氏", 
    "paragraphs": [
      "宝刀迎面摇寒雪。", 
      "琼梳掠鬓横新月。", 
      "红颊驻长春。", 
      "绿鬟轻绾云。", 
      "解飘并括敛。", 
      "到处题名遍。", 
      "飞诏待追还。", 
      "荣居供奉班。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "旧日皆春，气象、又重妆束。", 
      "做得新丰酒肆，济康堂局。", 
      "老杜误传人酝酿，许公手种时科目。", 
      "自两公、一去已经年，君今续。", 
      "商家醴，须君曲。", 
      "怀英笼，须君蓄。", 
      "且饶人大卖，呼么喝六。", 
      "佶倬家人三两辈，药王菩萨丹青轴。", 
      "更於中、添得个当炉，十分足。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "燕子重来寻旧巢。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "苏子秋七月。", 
      "向凉宵、扁舟与客，共游赤壁。", 
      "清吹徐来波不动，举酒诵诗属客。", 
      "白露与、水光相接。", 
      "万顷茫茫风浩浩，飘飘乎、遗世而独立。", 
      "棹兰桨，沂空阔。", 
      "正襟危坐而言曰。", 
      "客知夫、天地之间，久长无物。", 
      "惟有清风与明月，万古用之不竭。", 
      "寓耳目、为声为色。", 
      "客笑欣然重酌酒，忽盘肴既尽杯狼籍。", 
      "□□□，东方白。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "十月临皋暮。", 
      "客从予、黄泥之坂，凛然霜露。", 
      "相与行歌而言曰，月白风清如许。", 
      "念无酒、归谋诸妇。", 
      "妇曰斗酒藏之已久，可携为、赤壁之游否。", 
      "江水落，出洲渚。", 
      "登龙踞虎幽宫俯。", 
      "啸一声、山鸣谷应，寂寥四顾。", 
      "有鹤东来西去也，梦道士、揖予而语。", 
      "赤壁之游乐乎否，问其名、不答予惊悟。", 
      "开户视，不知处。"
    ], 
    "rhythmic": "贺新郎"
  }, 
  {
    "author": "无名氏", 
    "paragraphs": [
      "不作三公，归来钓、桐庐江侧。", 
      "刘文叔、眼青不改，故人头白。", 
      "风节傥能关社稷，云台何必图颜色。", 
      "使阿瞒、临死尚称臣，伊谁力。", 
      "登钓石，初相识。", 
      "鱼竿老，羊裘窄。", 
      "除江山风月，更谁消得。", 
      "烟雨一川双桨急，转头不忿青山隔。", 
      "叹鼻端、不省利名醒，京华客。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "孤馆深沉，晓寒天气。", 
      "解鞍独自阑干倚。", 
      "暗香浮动月黄昏，落梅风送沾衣袂。", 
      "待写红笺，凭谁与寄。", 
      "先教觅取嬉游地。", 
      "到家正是晚春时，小桃花下拼沉醉。"
    ], 
    "rhythmic": "踏莎行"
  }, 
  {
    "author": "无名氏", 
    "paragraphs": [
      "征鞍不见邯郸路。", 
      "莫便匆匆去，秋风萧条何以度。", 
      "明窗小酌，暗灯清话，最好留连处。", 
      "相逢各自伤迟暮，犹把新诗诵奇句。", 
      "盐絮家风人所许。", 
      "如今憔悴，但馀衰泪，一似黄梅雨。"
    ], 
    "rhythmic": "青玉案"
  }, 
  {
    "author": "无名氏", 
    "paragraphs": [
      "法从西清，雅志山东，超然燕怡。", 
      "笑洛城卢老，贫来屋破，花溪杜叟，雨里床移。", 
      "晚乃经营，欢言结架，夭矫晴虹朝已跻。", 
      "开山了，一灯灯相续，第一宗师。", 
      "乘闲小隐幽栖。", 
      "天与人谋应此时。", 
      "算春霆震响，不教龙蛰，甘霖布润，待倩云飞。", 
      "宥密思贤，明谟经远，共指神州克复归。", 
      "归来也，更身名煊赫，锦绣光辉。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "蹑足半天下，作意赋归欤。", 
      "燕申经始不日，胸次出规模。", 
      "千古神峰拥护，万古横江缭绕，佳致足方壶。", 
      "一饮一词美，还得似君无。", 
      "十步楼、五步阁，恣安居。", 
      "薰蒸和气，袭人盎盎觉春如。", 
      "况是庄椿不老，那更徐鸡并秀，父子看名俱。", 
      "驷马高车盖，不减汉之于。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "三径当松竹，五亩足烟霞。", 
      "个中卜宅，蓬山佳致足君家。", 
      "前有书江环绕，後有横岗，万象总森罗。", 
      "输奂飞处，此屋岂无华。", 
      "绿窗开，朱户敞，绣帘遮。", 
      "燕闲自适，百篇斗酒是生涯。", 
      "种善善根未绝，延桂桂枝可待，谁子为君夸。", 
      "佳嗣一夔足，荣耀必多嘉。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "帝遣司花女。", 
      "炯琼琚瑶佩，新来满空飞舞。", 
      "飞到水晶宫阙处，还被六丁迎住。", 
      "唤月娣、天孙说与。", 
      "道是云溪新洞府，粲玉虹、拥出神仙宇。", 
      "齐星汉，切云雾。", 
      "朝来细把虹梁举。", 
      "命日兄、催上金鸦，高高腾翥。", 
      "云母卷帘三万数，不碍风斤月斧。", 
      "真个是、去天尺五。", 
      "恰则紫皇香案近，那砖花、院柳宜年少。", 
      "双鬓绿，朝天去。"
    ], 
    "rhythmic": "金缕衣・贺新郎"
  }, 
  {
    "author": "无名氏", 
    "paragraphs": [
      "金猊香冷。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "宝鸭香凝袖。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "梅传春信。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "海棠著雨透胭脂。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "碧玉堂前金粟斗。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "王孙去後多芳草。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "逋仙千载独知心。", 
      "别无人。", 
      "泪痕深。", 
      "长是自开自落自成阴。", 
      "白石後来疏影句，饶绮丽，总输他、清浅吟。", 
      "伤情。", 
      "伤情。", 
      "角中声。", 
      "夜沉沉。", 
      "更捣砧。", 
      "欲雪未雪、天欲老，云气昏昏。", 
      "梦绕西湖路渐不堪行。", 
      "人已骑驴毡笠去，留恨也，仗梅花、说与君。"
    ], 
    "rhythmic": "江城梅花引", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "瘦影横斜，断桥路小。", 
      "如今梦断孤山了。", 
      "冷魂趁鹤不归来，荒山没尽深深草。", 
      "月下罗浮，一樽自笑。", 
      "旧枝尚记幽禽抱。", 
      "王令人梦里说相思，被谁惊破霜天晓。"
    ], 
    "rhythmic": "踏莎行"
  }, 
  {
    "author": "无名氏", 
    "paragraphs": [
      "雪後郊原，烟林静、梅花初拆。", 
      "春初半、犹自探春消息。", 
      "一眼平芜看不尽，夜来小雨催新碧。", 
      "笑去年、携酒折花时，君应识。", 
      "兰舟漾，城南陌。", 
      "云影淡，天容窄。", 
      "绕风漪十顷，遥浮晴色。", 
      "恰似槎头收钓处，坐中仍有江南客。", 
      "试与问、何如两桨下苕溪，吞梦泽。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "月宫仙桂、被嫦娥试手，移来山谷。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "元宵嘉会赏春光。", 
      "盛事当年忆上阳。", 
      "尧颡喜瞻天北极，舜衣深拱殿中央。", 
      "欢声浩荡连韶曲，和气氤氲带御香。", 
      "壮观大平何以报，蟠桃一朵献千祥。"
    ], 
    "rhythmic": "献仙桃"
  }, 
  {
    "author": "无名氏", 
    "paragraphs": [
      "日暖风和春更迟。", 
      "是太平时。", 
      "我从蓬岛整容姿。", 
      "来降贺丹墀。", 
      "幸逢灯夕真佳会，喜近天威。", 
      "神仙寿算远无期。", 
      "献君寿、万千斯。"
    ], 
    "rhythmic": "献天寿慢・献天寿"
  }, 
  {
    "author": "无名氏", 
    "paragraphs": [
      "阆苑人间虽隔，遥闻圣德弥高。", 
      "西离仙镜下云霄。", 
      "来献千岁灵桃。", 
      "上祝皇龄齐天久，犹舞蹈、贺贺圣朝。", 
      "梯航交凑四方遥。", 
      "端拱永保宗祧。"
    ], 
    "rhythmic": "献天寿令"
  }, 
  {
    "author": "无名氏", 
    "paragraphs": [
      "丽日舒长，正葱葱瑞气，遍满神京。", 
      "九重天上，五云开处，丹楼碧阁峥嵘。", 
      "盛宴初开，锦帐绣幕交横。", 
      "应上元佳节，君臣际会，共乐升平。", 
      "广庭。", 
      "罗绮纷盈。", 
      "动一部、笙歌尽新声。", 
      "蓬莱宫殿神仙景。", 
      "浩荡春光，逦迤王城。", 
      "烟收雨歇，天色夜更澄清。", 
      "又千寻火树，灯山参差，带月鲜明。"
    ], 
    "rhythmic": "金盏子慢・金盏子"
  }, 
  {
    "author": "无名氏", 
    "paragraphs": [
      "东风报暖，到头嘉气渐融怡。", 
      "巍峨凤阙，起鳌山万仞，争耸云涯。", 
      "梨园弟子，齐奏新曲，半是埙篪。", 
      "见满筵、簪绅醉饱，颂鹿鸣诗。"
    ], 
    "rhythmic": "金盏子令"
  }, 
  {
    "author": "无名氏", 
    "paragraphs": [
      "海东今日太平天。", 
      "喜望龙云庆会筵。", 
      "尾扇初开明黼座，画帘高卷罩祥烟。", 
      "梯航交凑端门外，玉帛森罗殿陛前。", 
      "妾献皇龄千万岁，封人何更祝遐年。"
    ], 
    "rhythmic": "瑞鹧鸪慢・瑞鹧鸪"
  }, 
  {
    "author": "无名氏", 
    "paragraphs": [
      "北暴东顽，纳款慕义争来。", 
      "日新君德更明哉。", 
      "歌咏载衢街。", 
      "清宁海宇无馀事，乐与民同燕春台。", 
      "一年一度上元回。", 
      "愿醉万年杯。"
    ], 
    "rhythmic": "瑞鹧鸪慢・瑞鹧鸪"
  }, 
  {
    "author": "无名氏", 
    "paragraphs": [
      "彤云映彩色相映，御座中、天簇簪缨。", 
      "万花铺锦满高庭。", 
      "庆敞需宴欢声。", 
      "千龄启统乐功成。", 
      "同意贺、元丰擎。", 
      "宝觞频举侠群英。", 
      "万万载、乐升平。"
    ], 
    "rhythmic": "寿延长中腔令・寿延长"
  }, 
  {
    "author": "无名氏", 
    "paragraphs": [
      "青春玉殿和风细。", 
      "奏箫韶络绎。", 
      "瑞绕行云飘飘曳。", 
      "泛金尊、流霞艳溢。", 
      "瑞日晖晖临丹。", 
      "广布慈德宸遐迩。", 
      "愿听歌声舞缀。", 
      "万万年、仰瞻宴启。"
    ], 
    "rhythmic": "寿延长破字令"
  }, 
  {
    "author": "无名氏", 
    "paragraphs": [
      "碧烟笼晓海波闲。", 
      "江上数峰寒。", 
      "佩环声里，异香飘落人间。", 
      "弭绛节、五云端。", 
      "宛然共指嘉禾瑞，开一笑、破朱颜。", 
      "九重阙，望中三祝高天。", 
      "万万载、对南山。"
    ], 
    "rhythmic": "步虚子令"
  }, 
  {
    "author": "无名氏", 
    "paragraphs": [
      "缥缈三山岛。", 
      "十万岁、方分昏晓。", 
      "春风开遍碧桃花，为东君一笑。", 
      "祥飙暂引香尘到。", 
      "祝高龄、後天难老。", 
      "瑞烟散碧，归云弄暖，一声长啸。"
    ], 
    "rhythmic": "破字令"
  }, 
  {
    "author": "无名氏", 
    "paragraphs": [
      "翠幕华筵，相将正是多欢宴。", 
      "举舞袖、回旋遍。", 
      "罗绮簇宫商，共歌清羡。", 
      "当琼浆泛泛满金尊，莫惜沉醉，莫惜沉醉，永日长游衍。", 
      "愿乐嘉宾，嘉宾式燕。"
    ], 
    "rhythmic": "抛球乐折花令・抛球乐"
  }, 
  {
    "author": "无名氏", 
    "paragraphs": [
      "洞天景色常春，嫩红浅白开轻萼。", 
      "琼筵镇起，金炉烟重，香凝锦幄。", 
      "窈窕神仙，妙呈歌舞，攀花相约。", 
      "彩云月转，朱丝网徐在，语笑抛球乐。", 
      "绣袂风翻凤举，转星眸、柳腰柔弱。", 
      "头筹得胜，欢声近地，光容约。", 
      "满座佳宾，喜听仙乐，交传觥爵。", 
      "龙吟欲罢，彩云摇曳，相将归去寥廓。"
    ], 
    "rhythmic": "抛球乐水龙吟令・抛球乐"
  }, 
  {
    "author": "无名氏", 
    "paragraphs": [
      "两行花窍占风流。", 
      "缕金罗带系抛球。", 
      "玉纤高指红丝网，大家著意胜头筹。"
    ], 
    "rhythmic": "抛球乐小抛球乐・抛球乐"
  }, 
  {
    "author": "无名氏", 
    "paragraphs": [
      "满庭箫鼓簇飞球。", 
      "丝竿红网总台头。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "频歌覆手抛将过，两行人待看回筹。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "五花心里看抛球。", 
      "香腮红嫩柳烟稠。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "清歌叠鼓连催促，这里不让第三头。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "箫鼓声声且莫催。", 
      "彩球高下意难裁。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "恐将脂粉均妆面，羞被狂毫抹污来。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "满庭罗绮流粲。", 
      "清朝画楼开宴。", 
      "似初发芙蓉正烂熳。", 
      "金尊莫惜频劝。", 
      "近看柳腰似折。", 
      "更看舞回流雪。", 
      "是欢乐、宴游时节。", 
      "且莫催、欢歌声阕。"
    ], 
    "rhythmic": "清平令破子・清平乐"
  }, 
  {
    "author": "无名氏", 
    "paragraphs": [
      "春早皇都冰泮。", 
      "宫沼东风布轻暖。", 
      "梅粉飘香，柳带弄色，瑞霭祥烟凝浅。", 
      "正值元宵，行乐同民总无闲。", 
      "肆情怀，何惜相邀，是处里容款。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "无算。", 
      "仗委东君遍。", 
      "有风光、占五陵闲散。", 
      "从把千金，五夜继赏，并彻春宵游玩。", 
      "借问花灯，金琐琼瑰果曾罕。", 
      "洞天里，一掠蓬瀛，第恐今宵短。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "夸帝里。", 
      "万灵咸集，永卫紫陌青楼，富臻既庶矣。", 
      "四海升平，文武功勋盖世。", 
      "赖圣主，兴贤佐，恁致理。", 
      "气绪凝和，会景新、访雅致。", 
      "列群公锡宴在迩。", 
      "上元循典，胜古高超荣异。", 
      "望绛霄、龙香飘飘旖旎。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "景云披靡。", 
      "露轻寒若水。", 
      "尽是游人美。", 
      "陌尘润、宝沉递。", 
      "笑指扬鞭，多少高门胜会。", 
      "况是。", 
      "只有今夕誓无寐。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "盛日凝理。", 
      "羽巢可窥。", 
      "阆苑金关启扉。", 
      "烬连宵、宁防避。", 
      "暗尘随马，明月逐人无际。", 
      "调戏。", 
      "相歌李末阑已。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "骋轮纵勒，翠羽花钿比织。", 
      "并雅同陪，共越九衢遍，尽遨逸。", 
      "料峭云容，香惹风、萦怀袂。", 
      "遍寓目，几处瑶席绣。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "莫如胜慨，景压天街际。", 
      "彩鳌举、百仞耸倚。", 
      "凤舞龙骧，满目红光宝翠。", 
      "动霁色，馀霞映，散成绮。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "渐灼兰膏，覆满青烟罩地。", 
      "簇宫花、荡纷委。", 
      "万姓瞻仰，苒苒云龙香细。", 
      "共稽首，同乐与，众方纪。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "楼起霄宫里。", 
      "五福中天纷绛瑞。", 
      "弦管齐谐，清宛振逸天外。", 
      "万舞低回纷绕，罗纨摇曳。", 
      "顷刻转轮归去，念感激天意。", 
      "幸列熙台，洞天遥遥望圣梓。", 
      "五夕华胥，鱼钥并开十二。", 
      "圣景难逢无比。", 
      "人间动且经岁。", 
      "娩婉踌躇，再拜五云迤逦。"
    ], 
    "rhythmic": "惜奴娇"
  }, 
  {
    "author": "无名氏", 
    "paragraphs": [
      "禁初晴，见万年枝上，工啭莺声。", 
      "藻殿连云，萍曦高照檐楹。", 
      "好是帘开丽景，袅金炉、香暖烟轻。", 
      "传呼道、天跸来临，两行拱引簪缨。", 
      "看看筵敞三清。", 
      "洞宝玉杯中，满酌犀觥。", 
      "烂熳芳葩，斜簪庆快春情。", 
      "更有箫韶九奏，簇鱼龙、百戏俱呈。", 
      "吾皇愿、永保洪图，四方长乐升平。"
    ], 
    "rhythmic": "万年欢慢・万年欢"
  }, 
  {
    "author": "无名氏", 
    "paragraphs": [
      "当今圣主，理化感四塞，永减狼烟。", 
      "太平朝野无征战，国内晏然。", 
      "风调雨顺歌声喧。", 
      "箫韶韵，九奏钧天。", 
      "愿王永寿，比南山、更奏延年。"
    ], 
    "rhythmic": "万年欢慢・万年欢"
  }, 
  {
    "author": "无名氏", 
    "paragraphs": [
      "妁要肢轻婀娜。", 
      "学内样、深深梳果。", 
      "如五凤双鸾相对舞，随腰带、乍游琐。", 
      "莺幕、满头花，见绿杨摸蔌。", 
      "金阶献，一庭细管繁弦里，谁把ㄉ抛过。", 
      "舞鸾双翥，香兽低。", 
      "散瑞景烟微。", 
      "投袂翩翩，趁拍迟迟。", 
      "按曲度瑶池。", 
      "曲遍新声，敛绣衣跪。", 
      "彩袖高捧琼卮。", 
      "指月中丹桂。", 
      "春难老，祝仙寿维祺。"
    ], 
    "rhythmic": "万年欢慢・万年欢"
  }, 
  {
    "author": "无名氏", 
    "paragraphs": [
      "血洒霜罗，泪薄艳锦，伊方教我成行。", 
      "渐望断、斜桥暮柳，曲水归云。", 
      "月暗风高露冷，独自才抵孤城。", 
      "江南远，今夜就中，愁损行人。", 
      "愁人。", 
      "旧香遗粉，空淡淡馀暖，隐隐残痕。", 
      "到这里、思量是我，忒无情。", 
      "水更无情侣我，催画航、一日三程。", 
      "休烦恼，相见定约新春。"
    ], 
    "rhythmic": "忆吹箫慢・凤凰台上忆吹箫"
  }, 
  {
    "author": "无名氏", 
    "paragraphs": [
      "雨洗天开，风将云去，极目都无纤翳。", 
      "当遇中秋夜，静月华如水。", 
      "素光晃、金屋楼台，清气彻、玉壶天地。", 
      "此际。", 
      "比无常三五，婵娟特异。", 
      "因念玉人千里。", 
      "待尽把愁肠，分付沉醉。", 
      "只恐难当漏尽，又还经岁。", 
      "最堪恨、独守书帏，空对景、不成欢意。", 
      "除是。", 
      "问娥觅取，一枝仙桂。"
    ], 
    "rhythmic": "月华清慢・月华清"
  }, 
  {
    "author": "无名氏", 
    "paragraphs": [
      "和袖把金鞭，腰如束素。", 
      "骑介驴儿过门去。", 
      "禁街人静，一阵香风满路。", 
      "凤鞋宫样小，弯弯露。", 
      "蓦地被他，回眸一顾。", 
      "便是令人断肠处。", 
      "愿随鞭镫，又被名缰勒住。", 
      "恨身不做个，闲男女。"
    ], 
    "rhythmic": "感皇恩令・感皇恩"
  }, 
  {
    "author": "无名氏", 
    "paragraphs": [
      "厌厌闷着。", 
      "厌厌闷着。", 
      "奴儿近日听人咬，把初心忘却。", 
      "教人病深谩摧拙。", 
      "凭谁与我分说破，仔细思量怎奈何，见了伏些弱。"
    ], 
    "rhythmic": "醉太平"
  }, 
  {
    "author": "无名氏", 
    "paragraphs": [
      "喜贺我皇，有感蓬莱，尽降神仙。", 
      "到乘鸾驾鹤御楼前。", 
      "来献长寿仙丹。", 
      "玉殿阶前排筵会，今宵秋日到神仙。", 
      "笙歌寥亮呈玉庭，为报圣寿万年。"
    ], 
    "rhythmic": "还宫乐"
  }, 
  {
    "author": "无名氏", 
    "paragraphs": [
      "真主玉历成康。", 
      "德睿宁安国中良。", 
      "时和岁丰稔，民阜乐、何情，瑞木呈日五色，月华重有光。", 
      "更羽鹤来仪凤凰。", 
      "万邦乡。", 
      "齐供明皇。", 
      "祝遐龄、圣寿无疆。"
    ], 
    "rhythmic": "清平乐"
  }, 
  {
    "author": "无名氏", 
    "paragraphs": [
      "斗巧宫妆扫翠眉。", 
      "相唤折花枝。", 
      "晓来深入艳芳里，红香散，露在罗衣。", 
      "盈盈巧笑咏新词。", 
      "舞态画娇姿。", 
      "袅娜文回迎宴处，簇神仙、会赴瑶池。"
    ], 
    "rhythmic": "荔子丹"
  }, 
  {
    "author": "无名氏", 
    "paragraphs": [
      "玉皇金阙长春，民仰高天欣载。", 
      "年年一度定佳期，风情多感慨。", 
      "绮罗竞交会。", 
      "争折花枝两相对。", 
      "舞袖翩翩歌声妙，掩粉面、斜窥翠黛。", 
      "锦额门开彩架，球儿裳、先秀神仙队。", 
      "融香拂席霓裳动，铿锵环。", 
      "宝座巍巍五云密，欢呼争拜退。", 
      "管弦众作欲归去，愿吾皇、万年恩爱。"
    ], 
    "rhythmic": "水龙吟慢・水龙吟"
  }, 
  {
    "author": "无名氏", 
    "paragraphs": [
      "皇州春满群芳丽。", 
      "散异香旖旎。", 
      "鳌宫开宴赏佳致。", 
      "举笙歌鼎沸。", 
      "永日迟迟和风媚。", 
      "柳色烟凝翠。", 
      "唯恐日西坠。", 
      "且乐欢醉。"
    ], 
    "rhythmic": "太平年慢・太平年"
  }, 
  {
    "author": "无名氏", 
    "paragraphs": [
      "驾紫鸾。", 
      "乘风缥缈游仙。", 
      "红霓蘸影，近瑶池、鹤戏芝田。", 
      "临蕙圃、饮琼泉。", 
      "上萧台、遥瞻九天。", 
      "对真人蕊书亲授，已向南宫住长年。"
    ], 
    "rhythmic": "金殿乐慢"
  }, 
  {
    "author": "无名氏", 
    "paragraphs": [
      "开琼筵，庆佳辰。", 
      "彩当中月华明。", 
      "笙歌乐、如梦幻，望丹山彩凤，飞舞邃庭。", 
      "遐艳异、寿杯同斟。", 
      "舞讴歌浃欢声。", 
      "方今永永太平。", 
      "更衍多男，共集锦昌寿恩。"
    ], 
    "rhythmic": "安平乐・安平乐慢"
  }, 
  {
    "author": "无名氏", 
    "paragraphs": [
      "禁鼓初敲，觉六街夜悄，车马人稀。", 
      "暮天澄淡，云收雾卷，亭亭皎月如。", 
      "冰轮碾出遥空，无私照临千里。", 
      "最堪怜、有情风，送得丹桂香微。", 
      "唯愿素魄长圆，把流霞对饮，满泛觥卮。", 
      "醉凭栏处、赏玩不忍，辜却好景良时。", 
      "清歌妙舞连宵，踟蹰懒入罗帏。", 
      "任佳人、尽嗔我，爱月每夜眠迟。"
    ], 
    "rhythmic": "爱月夜眠迟慢"
  }, 
  {
    "author": "无名氏", 
    "paragraphs": [
      "向春来，睹林园，绣出满槛鲜萼。", 
      "流莺海棠枝上弄舌，紫燕飞绕池阁。", 
      "三眠细柳，垂万条、罗带柔弱。", 
      "为思量，昨夜去看花，犹自斑驳。", 
      "须拌尽日樽前，当媚景良辰，且恁欢谑。", 
      "更阑夜深秉烛，对花酌、莫辜轻喏。", 
      "邻鸡唱晓，惊觉来、连忙梳掠。", 
      "向西园、惜群葩，恐怕狂风吹落。"
    ], 
    "rhythmic": "惜花春起早慢"
  }, 
  {
    "author": "无名氏", 
    "paragraphs": [
      "想风流态，种种般般媚。", 
      "恨别离时大容易。", 
      "香笺欲写相思意。", 
      "相思泪滴香笺字。", 
      "画堂深，银烛暗，重门闭。", 
      "似当日、欢娱何日遂。", 
      "愿早早相逢重设誓。", 
      "美景良辰莫轻拌，鸳鸯帐里鸳鸯被。", 
      "鸳鸯枕上鸳鸯睡。", 
      "似恁地，长恁地，千秋岁。"
    ], 
    "rhythmic": "千秋岁令・千秋岁引"
  }, 
  {
    "author": "无名氏", 
    "paragraphs": [
      "爱鬓云长，惜眉山，寻乍相见，一时眠起。", 
      "为伊尚验，未欲将言相戏。", 
      "早樽前、会人深意。", 
      "霎时间阻，眼儿早巴巴地。", 
      "便也解、封题相寄。", 
      "怎生是款曲，终成连理。", 
      "管胜如、旧来识底。"
    ], 
    "rhythmic": "风中柳令・谢池春"
  }, 
  {
    "author": "无名氏", 
    "paragraphs": [
      "春日迟迟。", 
      "称游人、尽日赏燕芳菲。", 
      "新荷泛水，渐入夏景云奇。", 
      "炎光易息，又早是、零落风西。", 
      "白露点，黄金菊蕊，朝云暮雪霏霏。", 
      "光阴迅速如飞。", 
      "邀酒朋共欢，且恁开眉。", 
      "清歌妙舞，更兼玉管瑶篪。", 
      "人生易老，遇太平、且乐嬉嬉。", 
      "莫待解，朱颜顿觉，年来不似当时。"
    ], 
    "rhythmic": "汉宫春慢・汉宫春"
  }, 
  {
    "author": "无名氏", 
    "paragraphs": [
      "暑逼芳襟，甚全无因依，便教人恶。", 
      "赖有枕溪百尺，朱楼映日，数重香箔。", 
      "驮冰围定犹嫌暖，红日绽、雨收残脚。", 
      "漫试取，红绡弄雪，碎琼推削。", 
      "妆罢低云未。", 
      "叶叶地仙衣，剪轻裁薄。", 
      "汗洒泪珠，急捧金盘，向前颗颗盛却。", 
      "凤凰双扇相交扇，越就、越腰肢弱。", 
      "待做个、青纱罩儿罩著。"
    ], 
    "rhythmic": "花心动慢・花心动"
  }, 
  {
    "author": "无名氏", 
    "paragraphs": [
      "瑞景光融。", 
      "换中天霁烟、佳气葱葱。", 
      "皇居崇壮丽，金碧辉空。", 
      "彤霄外、瑶殿深处，帘卷花影重重。", 
      "迎步辇、几簇真仙，贺庆寿新宫。", 
      "方逢。", 
      "圣主飞龙。", 
      "正休盛大宁，朝野欢同。", 
      "何妨宴赏，奉宸意慈容。", 
      "韶音按、露觞将进，蕙炉飘馥香浓。", 
      "长愿承颜，千秋万岁，明月清风。"
    ], 
    "rhythmic": "行香子慢"
  }, 
  {
    "author": "无名氏", 
    "paragraphs": [
      "宴阙倚栏郊外，乍别芳姿，醉登长陌。", 
      "渐觉联绵离绪，淡薄秋色。", 
      "宝马频嘶，寒蝉晚、正伤行客。", 
      "念少年踪迹。", 
      "风流声价，泪珠偷滴。", 
      "从前与、酒朋花侣，镇赏画楼瑶席。", 
      "今夜里、清风明月，水村山驿。", 
      "往事悠悠似梦，新愁苒苒如织。", 
      "断肠望极。", 
      "重逢何处，暮云凝碧。"
    ], 
    "rhythmic": "雨中花慢"
  }, 
  {
    "author": "无名氏", 
    "paragraphs": [
      "神州丽景春先到。", 
      "看看是、韶光早。", 
      "园林深处东风过，红杏里、莺声好。", 
      "漠漠青烟远远道。", 
      "触目是、绿杨芳草。", 
      "莫惜醉重游，逡巡又、年华老。"
    ], 
    "rhythmic": "迎春乐令・迎春乐"
  }, 
  {
    "author": "无名氏", 
    "paragraphs": [
      "烟笼细柳，映粉墙、垂丝轻袅。", 
      "正岁稍暖律风和，装点後苑台沼。", 
      "见乍开、桃若燕脂染，便须信、江南春早。", 
      "又数枝、零乱残花，飘满地、未曾扫。", 
      "幸到此、芳菲时渐好。", 
      "恨间阻、佳期尚杳。", 
      "听几声、云里悲鸿，动感怨愁多少。", 
      "谩送目、层阁天涯远，甚无人、音书来到。", 
      "又只恐、别有深情，盟言忘了。"
    ], 
    "rhythmic": "西江月慢"
  }, 
  {
    "author": "无名氏", 
    "paragraphs": [
      "当今圣主座龙楼，圣寿应天长，实钱喷香烟，玄宗游月宫。", 
      "海晏河清，盛朝侍，群臣喜呼万岁，万人民，开乐业，愿吾皇、增福寿。"
    ], 
    "rhythmic": "游月宫令"
  }, 
  {
    "author": "无名氏", 
    "paragraphs": [
      "暖风迟日，正韶阳时节，淑景明媚。", 
      "一霎雨打红桃，花落满地。", 
      "□闺独坐帘高卷，困春容、懒临香砌。", 
      "自从檀郎，金门献赋，不绝朱翠。", 
      "闻上国、才有书回，应贤良明庭，已擢高第。", 
      "拆破香笺，离恨却成新喜。", 
      "早教宴罢琼林苑，愿归来、永同连理。", 
      "这回良夜，从他桂枝，香惹鸳被。"
    ], 
    "rhythmic": "桂枝香慢・桂枝香"
  }, 
  {
    "author": "无名氏", 
    "paragraphs": [
      "莫惜金缕衣。", 
      "劝君惜、少年时。", 
      "花开堪折直须折，莫待折空枝。", 
      "一朝杜宇才鸣後，便从此、歇芳菲。", 
      "有花有酒且开眉。", 
      "莫待满头丝。"
    ], 
    "rhythmic": "庆金枝令・庆金枝"
  }, 
  {
    "author": "无名氏", 
    "paragraphs": [
      "一抹弦器，初宴画堂，琵琶人把当头。", 
      "髻云腰素，仍占绝风流。", 
      "轻拢慢拈，生情艳态，翠眉黛颦，无愁谩似愁。", 
      "变新声曲，自成获索，共听一奏梁州。", 
      "弹到遍急敲颖，分明似语，争知指面纤柔。", 
      "坐中无语，惟断续金虬。", 
      "曲终暗会王孙意，转步莲、徐徐卸凤钩。", 
      "捧瑶觞，为喜知音，劝佳人、沉醉迟留。"
    ], 
    "rhythmic": "百宝妆・新雁过妆楼"
  }, 
  {
    "author": "无名氏", 
    "paragraphs": [
      "未央宫阙丹霞住。", 
      "十二玉楼挥锦绣。", 
      "云开雉扇卷珠帘，烟粉龙香添瑞兽。", 
      "瑶觞一举箫韶奏。", 
      "环佩千官齐拜首。", 
      "南山翠应北华高，共献君王千万岁。"
    ], 
    "rhythmic": "满朝欢令"
  }, 
  {
    "author": "无名氏", 
    "paragraphs": [
      "寿星明久。", 
      "寿曲高歌沉醉後。", 
      "寿烛荧煌。", 
      "手把金炉，燃一寿香。", 
      "满斟寿酒。", 
      "我意殷勤来祝寿。", 
      "问寿如何。", 
      "寿比南山福更多。"
    ], 
    "rhythmic": "天下乐令・减字木兰花"
  }, 
  {
    "author": "无名氏", 
    "paragraphs": [
      "罗帐半垂门半开。", 
      "残灯孤月照窗台。", 
      "北斗渐移天欲曙、漏更催。", 
      "携手劝君离别酒，泪和红粉滴金杯。", 
      "呜咽问君今夜去、几时回。"
    ], 
    "rhythmic": "感恩多令・山花子"
  }, 
  {
    "author": "无名氏", 
    "paragraphs": [
      "脸儿端正。", 
      "心儿峭俊。", 
      "眉儿长、眼儿入鬓。", 
      "鼻儿隆隆，口儿小、舌儿香软。", 
      "耳垛儿、就中红润。", 
      "项如琼玉，发如云鬓。", 
      "眉如削、手如春笋。", 
      "奶儿甘甜，腰儿细、脚儿去紧。", 
      "那些儿、更休要问。"
    ], 
    "rhythmic": "解佩令"
  }, 
  {
    "author": "无名氏", 
    "paragraphs": [
      "道过江南，泥墙粉壁，石具在前。", 
      "述某州某县，某乡某里，住何人地，佃何人田。", 
      "气象萧条，生灵憔悴，经略从来未必然。", 
      "惟何甚，为官为已，不把人怜。", 
      "思量几许山川。", 
      "况土地分张又百年。", 
      "正西蜀岩，云迷鸟道，两淮清野，日警狼烟。", 
      "宰相弄权，奸人罔上，谁念干戈未息肩。", 
      "掌大地，何须经理，万取千焉。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "天上谪星班。", 
      "青牛初度关。", 
      "幻出蓬莱新院宇，花外竹，竹边山。", 
      "轩冕傥来闲。", 
      "人生闲最难。", 
      "算真闲、不到人间。", 
      "一半神仙先占取，留一半、与公闲。"
    ], 
    "rhythmic": "糖多令・唐多令"
  }, 
  {
    "author": "无名氏", 
    "paragraphs": [
      "去年秋。", 
      "今年秋。", 
      "湖上人家乐复忧。", 
      "西湖依旧流。", 
      "吴循州。", 
      "贾循州。", 
      "十五年前一转头。", 
      "人生放下休。"
    ], 
    "rhythmic": "长相思", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "掩琵琶，临别语，把酒泪如洗。", 
      "似恁春时，仓卒去何意。", 
      "牡丹恰则开园，荼䕷厮句，便下得、一帆千里。", 
      "好无谓。", 
      "复道明日行呵，如何恋得你。", 
      "一叶船儿，休要更沉醉。", 
      "後梅子青时，杨花飞絮，侧耳听，喜鹊□哩。"
    ], 
    "rhythmic": "祝英台近"
  }, 
  {
    "author": "无名氏", 
    "paragraphs": [
      "横吹声沉，倚危楼红日，江转天斜。", 
      "黄尘边火洞，何处吾家。", 
      "胎禽怨夜，半乘风、玄露丹霞。", 
      "先生笑，飞空一剑，东风犹自天涯。", 
      "情知道山中好，早翠嚣含隐，瑶草新芽。", 
      "青溪故人信断，梦逐飙车。", 
      "乾坤星火，归来兮、煮石煎砂。", 
      "回首处、幅巾蒲帐，云边独笑桃花。"
    ], 
    "rhythmic": "汉宫春"
  }, 
  {
    "author": "无名氏", 
    "paragraphs": [
      "握虎符，持玉节，佩金鱼。", 
      "三十正当方面，此事世间无。", 
      "寄语东淮父老，夺我诗书元帅，於汝抑安乎。", 
      "早早归廊庙，天下尽欢娱。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "夜深青女湿微妆。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "曾教入夜月添白。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "自有松篁为伴侣。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "烟漠漠。", 
      "水天摇荡蓬莱阁。", 
      "蓬莱阁，朱甍碧瓦，半浸寥廓。", 
      "三山谩有长生药。", 
      "茫茫云海风涛恶。", 
      "风涛恶。", 
      "仙槎不见，暮沙潮落。"
    ], 
    "rhythmic": "忆秦娥"
  }, 
  {
    "author": "无名氏", 
    "paragraphs": [
      "汉宫梳罢女真妆，望金仙、朝朝暮暮。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "愁烟恨粉。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "三生春梦。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "舞台歌院。", 
      "雨後西风寒翦翦。", 
      "翠掩屏风。", 
      "花与残霞一样红。", 
      "宫隐绣。", 
      "香软巧随莲步绉。", 
      "不怕露寒。", 
      "日日拼教醉画栏。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "秋深犹带秋初热。", 
      "未放秋香发。", 
      "爱他楼下木芙蓉。", 
      "妆罢三千美女、出唐宫。", 
      "西湖虽小风光胜。", 
      "分得钱塘景。", 
      "这些林木这些山。", 
      "恰似三贤堂後、凭阑干。"
    ], 
    "rhythmic": "虞美人", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "晓来雨过，见三点两点，催花开却。", 
      "满目园林如锦绣，低亚阑干西角。", 
      "魏紫风流，姚黄妖艳，桃李皆粗俗。", 
      "金刀翦下，燕鸳窥妒惊愕。", 
      "雅称似玉人人，淡妆才罢，粉衬胭脂薄。", 
      "蝉翼轻笼云鬓巧，斜插一枝红萼。", 
      "睡足杨妃，醉沉西子，娇困铅华落。", 
      "多情风蝶，晚来犹更随著。"
    ], 
    "rhythmic": "念奴娇"
  }, 
  {
    "author": "无名氏", 
    "paragraphs": [
      "左右字，从古不曾闻。", 
      "未必书生能点墨，安知荫子不能文。", 
      "尔汝今朝。", 
      "除去了，多谢圣明恩。", 
      "既不可高谈阔论，又不敢藐视同群。", 
      "但请换头巾。"
    ], 
    "rhythmic": "望江南・忆江南"
  }, 
  {
    "author": "无名氏", 
    "paragraphs": [
      "与君同是饱齑盐。", 
      "先达後何淹。", 
      "任玉东西醉倒，明朝病酒厌厌。", 
      "後年三月，凤池春满，雁塔名添。", 
      "记取西风桂影，一枝先上银蟾。"
    ], 
    "rhythmic": "朝中措"
  }, 
  {
    "author": "无名氏", 
    "paragraphs": [
      "花蹊侧。", 
      "秦楼夜访金钗客。", 
      "金钗客。", 
      "江梅风韵，野棠颜色。", 
      "尊前醉倒君休惜。", 
      "不成去後空相忆。", 
      "空相忆。", 
      "山长水远，几时来得。"
    ], 
    "rhythmic": "忆秦娥"
  }, 
  {
    "author": "无名氏", 
    "paragraphs": [
      "往来与月为俦，舒展和天也蔽。"
    ], 
    "rhythmic": "失调名"
  }, 
  {
    "author": "无名氏", 
    "paragraphs": [
      "禁鼓初传时下打。", 
      "虚过清风明月夜。", 
      "眼如鱼目几曾乾，心似酒旗终日挂。", 
      "银汉低垂星斗斜。", 
      "院宇空寥烛卸。", 
      "西楼萧洒有谁知，教我独自上来、独自下。"
    ], 
    "rhythmic": "倚西楼"
  }, 
  {
    "author": "无名氏", 
    "paragraphs": [
      "云鬓乱，晚妆残。", 
      "带恨眉儿远岫攒。", 
      "斜托香腮春笋懒，为谁和泪倚阑干。"
    ], 
    "rhythmic": "捣练子"
  }, 
  {
    "author": "无名氏", 
    "paragraphs": [
      "花满枝。", 
      "柳满枝。", 
      "眼底春光似旧时。", 
      "燕归人未归。", 
      "泪沾衣。", 
      "酒沾衣。", 
      "烦恼长多欢事稀。", 
      "此情风月知。"
    ], 
    "rhythmic": "长相思"
  }, 
  {
    "author": "无名氏", 
    "paragraphs": [
      "都无一点残红。", 
      "夜来风。", 
      "底事东君归去、太匆匆。", 
      "桃花醉。", 
      "梨花泪。", 
      "总成空。", 
      "断送一年春在、绿阴中。"
    ], 
    "rhythmic": "乌夜啼"
  }, 
  {
    "author": "无名氏", 
    "paragraphs": [
      "一弯月挂危楼。", 
      "似藏钩。", 
      "醉里不知黄叶、报新秋。", 
      "征鸿断。", 
      "归云乱。", 
      "远峰愁。", 
      "愁见绿杨凝恨、在江头。"
    ], 
    "rhythmic": "乌夜啼"
  }, 
  {
    "author": "无名氏", 
    "paragraphs": [
      "林下路，水边亭。", 
      "凉吹水面散馀酲。", 
      "小藤床、随意横。", 
      "暗记得、旧时经。", 
      "翠荷闹雨做秋声。", 
      "恁时节、不怕听。"
    ], 
    "rhythmic": "捣练子"
  }, 
  {
    "author": "无名氏", 
    "paragraphs": [
      "闲倚曲屏风，试写相思字。", 
      "不道极多情，却是浑无思。", 
      "笑近短墙阴，抛个青梅子。", 
      "苔上印钩弯，邂逅难忘此。"
    ], 
    "rhythmic": "生查子"
  }, 
  {
    "author": "无名氏", 
    "paragraphs": [
      "雪满长安酒价高。", 
      "度寒宵。", 
      "身轻不要袍。", 
      "醉红娇。", 
      "花月暗成离别恨，梦无。", 
      "起来春信惹梅梢。", 
      "又魂消。"
    ], 
    "rhythmic": "贺圣朝影・添声杨柳枝"
  }, 
  {
    "author": "无名氏", 
    "paragraphs": [
      "花满名园酒满觞。", 
      "且开笑口对芳。", 
      "秋千风暖鸾钗，绮陌春深翠袖香。", 
      "莫惜黄金贵，日日须教贳酒尝。"
    ], 
    "rhythmic": "莫思归・抛球乐"
  }, 
  {
    "author": "无名氏", 
    "paragraphs": [
      "蹴罢秋千，起来慵整纤纤手。", 
      "露浓花瘦。", 
      "薄汗轻衣透。", 
      "见客入来，袜刬金钗溜。", 
      "和羞走。", 
      "倚门回首。", 
      "却把青梅嗅。"
    ], 
    "rhythmic": "点绛唇"
  }, 
  {
    "author": "无名氏", 
    "paragraphs": [
      "春融酒困。", 
      "一寸横波千里恨。", 
      "著处芳菲。", 
      "蝶与莺情醉自迷。", 
      "云妥翠。", 
      "冷落金屏山十二。", 
      "低抱琵琶。", 
      "月向黄昏日又斜。"
    ], 
    "rhythmic": "减字木兰花"
  }, 
  {
    "author": "无名氏", 
    "paragraphs": [
      "昔年曾伴花前醉。", 
      "今年空洒花前泪。", 
      "花有再荣时。", 
      "人无重见期。", 
      "故人情义重。", 
      "不忍营新宠。", 
      "日月有盈亏。", 
      "妾心无改移。"
    ], 
    "rhythmic": "菩萨蛮"
  }, 
  {
    "author": "无名氏", 
    "paragraphs": [
      "山无数。", 
      "遮断故人何处。", 
      "见说阑舟独系住。", 
      "溪边红叶树。", 
      "忆著前时欢遇。", 
      "惹起今番愁绪。", 
      "怎得西风吹泪去。", 
      "阳台为暮雨。"
    ], 
    "rhythmic": "谒金门"
  }, 
  {
    "author": "无名氏", 
    "paragraphs": [
      "解语花，断肠草。", 
      "谙尽风流烦恼。", 
      "欢会少，别离多。", 
      "此情无奈何。", 
      "帐前灯，窗间月。", 
      "记得那□时节。", 
      "绣被剩，画屏空。", 
      "如今在梦中。"
    ], 
    "rhythmic": "更漏子"
  }, 
  {
    "author": "无名氏", 
    "paragraphs": [
      "柳烟浓，梅雨润。", 
      "芳草绵绵离恨。", 
      "花坞风来几阵。", 
      "罗袖沾春粉。", 
      "独上小楼迷远近。", 
      "不见浣溪人信。", 
      "何处笛声飘隐隐。", 
      "吹断相思引。"
    ], 
    "rhythmic": "镜中人・相思引"
  }, 
  {
    "author": "无名氏", 
    "paragraphs": [
      "惨云愁雾罩江天。", 
      "呵手卷帘看。", 
      "蒙茸柳絮，万千蝴蝶，飞过危栏。", 
      "後庭一树瑶华缀，零乱暗香残。", 
      "今番桂影，也应寒重，不放新弯。"
    ], 
    "rhythmic": "眼儿媚"
  }, 
  {
    "author": "无名氏", 
    "paragraphs": [
      "忆从溪上得相逢。", 
      "樽酒两心同。", 
      "梅缄香雪，竹摇寒月，柳探春风。", 
      "而今总是消魂处，冷落半床空。", 
      "梦迷狂蝶，喜占乾鹊，愁望飞鸿。"
    ], 
    "rhythmic": "眼儿媚"
  }, 
  {
    "author": "无名氏", 
    "paragraphs": [
      "平生几度怨长亭。", 
      "不似这番深。", 
      "霜收水瘦，风流帆饱，怎忍轻分。", 
      "栏干倚遍慵归去，独自个黄昏。", 
      "荷横钗股，柳垂裙带，总是销魂。"
    ], 
    "rhythmic": "眼儿媚"
  }, 
  {
    "author": "无名氏", 
    "paragraphs": [
      "水漫汀洲新绿，云开崦嶂微青。", 
      "残红不见成阴後，寂无声。", 
      "笑傲坡诗一梦，风流杜牧三生。", 
      "西湖依旧人中意，来去竟难凭。"
    ], 
    "rhythmic": "乌夜啼", 
    "tags": [
      "西湖"
    ]
  }, 
  {
    "author": "无名氏", 
    "paragraphs": [
      "绞绡雾，没多重数，紧拟偷怜。", 
      "孜孜觑着，算前生、只结得眼因缘。", 
      "眼是心媒，心为情本，里外勾连。", 
      "天还有意，不违人愿，与个团圆。"
    ], 
    "rhythmic": "与团圆・喜团圆"
  }, 
  {
    "author": "无名氏", 
    "paragraphs": [
      "雨馀天色渐寒渗。", 
      "海棠绽、胭脂如锦。", 
      "告你休看书，共我花前饮。", 
      "皓月穿帘未成寝。", 
      "篆香透、鸳衾双枕。", 
      "似恁天色时，你道是、好做甚。"
    ], 
    "rhythmic": "花前饮"
  }, 
  {
    "author": "无名氏", 
    "paragraphs": [
      "渐觉一日，浓如一日，不比寻常。", 
      "若知人、未伊瘦损，成病又何妨。", 
      "相思到了，不成模样，收泪千行。", 
      "把从前泪，来做水流，也流到伊行。"
    ], 
    "rhythmic": "转调贺圣朝・贺圣朝"
  }, 
  {
    "author": "无名氏", 
    "paragraphs": [
      "昨夜轺车宿处，乱山深锁邮亭。", 
      "烟溪霜叶颤秋声。", 
      "不管愁人不听。", 
      "枕冷安排难稳，衾寒重叠犹轻。", 
      "凭谁说与那人人。", 
      "报道衾寒枕冷。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "这痴呆，休恁泪涟涟。", 
      "他是霸陵桥畔柳，千人攀了到君攀。", 
      "刚甚别离难。", 
      "荷上露，莫把作珠穿。", 
      "水性本来无定度，这边圆了那边圆。", 
      "终是不心坚。"
    ], 
    "rhythmic": "望江南・忆江南"
  }, 
  {
    "author": "无名氏", 
    "paragraphs": [
      "紫陌朱轮去似流。", 
      "丁香初结小银钩。", 
      "凭阑试问秦楼路，瞥见纤纤十指柔。", 
      "金约腕，玉搔头。", 
      "尽教人看却佯羞。", 
      "欲题红叶无流水，别是桃源一段愁。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "镇日无心扫黛眉。", 
      "临行愁见理征衣。", 
      "樽前只恐伤郎意，阁泪汪汪不敢垂。", 
      "停宝马，捧瑶卮。", 
      "相斟相劝忍分离。", 
      "不如饮待奴先醉，图得不知郎去时。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "元是竹林旧伴侣。", 
      "去人日、偶相遇。", 
      "笑卢同、狂怪尝茶，问子建、诗成几步。", 
      "忆去年、乞巧同欢，把琴弦、细细与说。", 
      "伤你爱四勾三，生下五男二女。"
    ], 
    "rhythmic": "遍地花"
  }, 
  {
    "author": "无名氏", 
    "paragraphs": [
      "富春坊，好景致。", 
      "两岸尽是、歌姬舞妓。", 
      "引调得、上界神仙，把凡心都起。", 
      "内有丙丁并壬癸。", 
      "这两尊神，为你争些口气。", 
      "火星道，我待逞些神通，不怕你是水。"
    ], 
    "rhythmic": "红窗迥"
  }, 
  {
    "author": "无名氏", 
    "paragraphs": [
      "络纬声残织翠丝。", 
      "金风剪不断、雁来时。", 
      "梦回缄泪寄征衣。", 
      "寒到早，应怪寄衣迟。", 
      "心事有谁知。", 
      "黄昏常立尽、暗萤飞。", 
      "秋来无处不生悲。", 
      "情脉脉，月转辘轳西。"
    ], 
    "rhythmic": "小重山"
  }, 
  {
    "author": "无名氏", 
    "paragraphs": [
      "风摇荡，雨蒙茸。", 
      "翠条柔弱花头重。", 
      "春衫窄。", 
      "香肌湿。", 
      "记得年时，共伊曾摘。", 
      "都如梦。", 
      "何曾共。", 
      "可怜孤似钗头凤。", 
      "关山隔。", 
      "晚云碧。", 
      "燕儿来也，又无消息。"
    ], 
    "rhythmic": "撷芳词"
  }, 
  {
    "author": "无名氏", 
    "paragraphs": [
      "烟姿媚，冰容薄。", 
      "芳蕖嫩、隐映新萍池阁。", 
      "撷英人去後，清香微绽，透真珠帘幕。", 
      "似无语含情垂彩佩，戏芳阴，渐许纤鲜相托。", 
      "西风直须爱惜，看看浓艳，伴秋光零落。"
    ], 
    "rhythmic": "拨棹子"
  }, 
  {
    "author": "无名氏", 
    "paragraphs": [
      "向神前发愿，烧香做咒。", 
      "断了去、娼家吃酒。", 
      "果子钱早是遭他毒手。", 
      "更一个、瓶儿渗漏。", 
      "才斟两盏三盏，早斟不勾。", 
      "又添和、薄漓半斗。", 
      "奴哥有我，奴哥道有。", 
      "有我时、当面荡酒。"
    ], 
    "rhythmic": "香山会"
  }, 
  {
    "author": "无名氏", 
    "paragraphs": [
      "急雨惊秋晓。", 
      "今岁较、秋风早。", 
      "一觞一咏，更须莫负、晚风残照。", 
      "可惜莲花已谢，莲房尚小。", 
      "汀苹岸草。", 
      "怎称得、人情好。", 
      "有些言语，也待醉折，荷花向道。", 
      "道与荷花，人比去年总老。"
    ], 
    "rhythmic": "品令"
  }, 
  {
    "author": "无名氏", 
    "paragraphs": [
      "霜风渐紧寒侵被。", 
      "听孤雁、声嘹唳。", 
      "一声声送一声悲，云淡碧天如水。", 
      "披衣起。", 
      "告雁儿略住，听我些儿事。", 
      "塔儿南畔城儿里。", 
      "第三个、桥儿外。", 
      "濒河西岸小红楼，门外梧桐雕砌。", 
      "请教且与，低声飞过，那里有、人人无寐。"
    ], 
    "rhythmic": "御街行"
  }, 
  {
    "author": "无名氏", 
    "paragraphs": [
      "看尽千花，爱寒梅暗与、雪期霜约。", 
      "雅态香肌，迥有天然淡泊。", 
      "五侯园囿姿游乐。", 
      "凭阑处、重开绣幕。", 
      "秦娥妆罢，遥相纵，艳过京洛。", 
      "天涯再见素萼。", 
      "似凝然向人，玉容寂寞。", 
      "江上飘零，怎把芳心付托。", 
      "那堪风雨夜来恶。", 
      "便减动、一分瘦削。", 
      "直须沉醉，尤香云，莫待改落。"
    ], 
    "rhythmic": "惜寒梅"
  }, 
  {
    "author": "无名氏", 
    "paragraphs": [
      "渭城朝雨，一霎轻尘。", 
      "更洒遍、客舍青青。", 
      "弄柔凝、千缕柳色新。", 
      "更洒遍，客舍青青，千缕柳色新。", 
      "休烦恼。", 
      "劝君更尽一杯酒，人生会少。", 
      "自古富贵功名有定分。", 
      "莫遣容仪瘦损。", 
      "休烦恼，劝君更尽一杯酒，只恐怕、西出阳关，旧游如梦，眼前无故人。", 
      "祗恐怕、西出阳关，眼前无故人。"
    ], 
    "rhythmic": "古阳关・阳关引"
  }, 
  {
    "author": "无名氏", 
    "paragraphs": [
      "孤衾不暖，静闻银漏，枕难稳。", 
      "细想多情，多才多貌，总是多愁本。", 
      "而今幽会难成，佳期顿阻，只恁萦方寸。", 
      "知他莫是，今生共伊，此欢无分。", 
      "寻思断肠肠断，珠泪了，依前重。", 
      "终待临岐，分明说与，我这厌厌闷。", 
      "得伊知後，教人成病。", 
      "万种断也无限。", 
      "只恐他、恁不分晓，谩劳瘦损。"
    ], 
    "rhythmic": "永遇乐"
  }, 
  {
    "author": "无名氏", 
    "paragraphs": [
      "断云漏日，青阳布，渐入融和天气。", 
      "糁缀夭桃，金绽垂杨，妆点亭台佳致。", 
      "晓露染、风裁雨晕，是牡丹、偏称化工美。", 
      "向此际会，未教一萼，红开鲜蕊。", 
      "迤逦。", 
      "渐成春意。", 
      "放秀色妖艳，天真难比。", 
      "粉惹蝶翅，香上蜂须，忍把芳心萦碎。", 
      "争似便，移归深院，将绿盖青帏护风日。", 
      "恁时节，占断与、偎红倚翠。"
    ], 
    "rhythmic": "一萼红"
  }, 
  {
    "author": "无名氏", 
    "paragraphs": [
      "故宫秋晚馀芳尽，轻阴闲淡池阁。", 
      "凤泥银暗玳纹花，卷断肠帘幕。", 
      "渐砌菊、遗金谢却，芙蓉才共清霜约。", 
      "半弄蕊、冰绡波浅，拂胭脂、翠琼连并雕萼。", 
      "应是曾倚东君，纵艳姿轻盈，映损丹杏红药。", 
      "旋成深妒，判与西风，任从开落。", 
      "况衰晚、渊明意薄。", 
      "重阳羞对吟酌。", 
      "待说与江梅，早傅粉匀香，慰伊萧索。"
    ], 
    "rhythmic": "霜叶飞"
  }, 
  {
    "author": "无名氏", 
    "paragraphs": [
      "悄无人，宿雨厌厌，空庭乍歇。", 
      "听檐前、铁马戛叮当，敲破梦魂残结。", 
      "丁年事，天涯恨，又早在心头咽。", 
      "谁怜我、绮帘前，镇日鞋儿双跌。", 
      "今番也、石人应下千行血。", 
      "拟展青天，写作断肠文，难尽说。"
    ], 
    "rhythmic": "檐前铁"
  }, 
  {
    "author": "无名氏", 
    "paragraphs": [
      "酒入愁肠，谁信道、都做泪珠儿滴。", 
      "又怎知道恁他忆。", 
      "再相逢、瘦了才信得。"
    ], 
    "rhythmic": "娇木笪・木笪"
  }, 
  {
    "author": "无名氏", 
    "paragraphs": [
      "正天气凄凉，鸣幽砌，向枕畔、偏恼愁心，尽夜苦吟。"
    ], 
    "rhythmic": "小品"
  }, 
  {
    "author": "无名氏", 
    "paragraphs": [
      "戴花酒，酒泛金樽，花枝满帽。", 
      "笑歌醉拍手，戴花酒。"
    ], 
    "rhythmic": "小品"
  }, 
  {
    "author": "无名氏", 
    "paragraphs": [
      "全似丹青染成。", 
      "更将何物斗轻盈。", 
      "雪因舞态羞频下，云为歌声不忍行。", 
      "螺髻小，凤鞋轻。", 
      "天边斗柄又斜横。", 
      "水晶庭柱琉璃帐，客去同谁看月明。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "沙堤露近，喜五年相遇，朱颜依旧。", 
      "尽道名世半千，公望三九。", 
      "是今日、富民侯。", 
      "早生聚、考堂户口。", 
      "谁欤兼致，文章燕许，歌辞苏柳。", 
      "更饶万卷图书，把藤笈芸编，遍题青镂。", 
      "一经传得，旧事韦平先後。", 
      "试衮衮、数英游。", 
      "问好事、如今能否。", 
      "曲车正满，自酌太和春酒。"
    ], 
    "rhythmic": "甘露滴乔松"
  }, 
  {
    "author": "无名氏", 
    "paragraphs": [
      "雪共梅花，念动是、经年离拆。", 
      "重会面、玉肌真态，一般标格。", 
      "谁道无情应也妒，暗香埋没教谁识。", 
      "却随风、偷入傍妆台，萦帘额。", 
      "惊醉眼，朱成碧。", 
      "随冷暖，分青白。", 
      "叹朱弦冻折，高山音息。", 
      "怅望关河无驿使，剡溪兴尽成陈迹。", 
      "见似枝而喜对杨花，须相忆。"
    ], 
    "rhythmic": "满江红"
  }, 
  {
    "author": "无名氏", 
    "paragraphs": [
      "天工谬巧，恁平地、推出岩壁。", 
      "虎跃龙骧飞凤翥，疑道补天馀石。", 
      "洞壑穿云，来今往古，知是谁开辟。", 
      "千年兰若，林峦隐映金碧。", 
      "我兴邱壑尤长，来此境，惯蹑登山屐。", 
      "适意人生随处好，何必岘南阳峄。", 
      "谢傅东山，裴公绿野，俯仰俱陈迹。", 
      "何如轻举，廓寥云外横笛。"
    ], 
    "rhythmic": "念奴娇"
  }, 
  {
    "author": "梁意娘", 
    "paragraphs": [
      "春宵短。", 
      "香闺寂寞愁无限。", 
      "愁无限。", 
      "一声窗外，晓莺新啭。", 
      "起来无语成娇懒。", 
      "柔肠易断人难见。", 
      "人难见。", 
      "这些心绪，如何消遣。"
    ], 
    "rhythmic": "秦楼月・忆秦娥"
  }, 
  {
    "author": "梁意娘", 
    "paragraphs": [
      "满地落花铺绣。", 
      "春色著人如酒。", 
      "晓莺窗外啼杨柳。", 
      "愁不奈、两眉频皱。", 
      "关山杳。", 
      "音尘悄。", 
      "那堪是、昔年时候。", 
      "盟言辜负知多少。", 
      "对好景、顿成消瘦。"
    ], 
    "rhythmic": "茶瓶儿"
  }, 
  {
    "author": "越娘", 
    "paragraphs": [
      "一自东君去後，几多恩爱暌离。", 
      "频凝泪眼望乡畿。", 
      "客路迢迢千里。", 
      "顾我风情不薄，与君驿邸相随。", 
      "参军虽死不须悲。", 
      "幸有连枝同气。"
    ], 
    "rhythmic": "西江月"
  }, 
  {
    "author": "张师师", 
    "paragraphs": [
      "一种何其轻薄，三眠情意偏多。", 
      "飞花舞絮弄春和。", 
      "全没些儿定个。", 
      "踪迹岂容收拾，风流无处消磨。", 
      "依依接取手亲挼。", 
      "永结同心向我。"
    ], 
    "rhythmic": "西江月"
  }, 
  {
    "author": "钱安安", 
    "paragraphs": [
      "谁道词高和寡，须知会少离多。", 
      "三家本作一家和。", 
      "更莫容他别个。", 
      "且恁眼前同乐，休将饮里相磨。", 
      "酒肠不奈苦揉挼。", 
      "我醉无多酌我。"
    ], 
    "rhythmic": "西江月"
  }, 
  {
    "author": "张商英", 
    "paragraphs": [
      "向晚出京关。", 
      "细雨微风拂面寒。", 
      "杨柳堤边青草岸，堪观。", 
      "只在人心咫尺间。", 
      "酒饮盏须乾。", 
      "莫道浮生似等闲。", 
      "用则逆理天下事，何难。", 
      "不用云中别有山。"
    ], 
    "rhythmic": "南乡子"
  }, 
  {
    "author": "张商英", 
    "paragraphs": [
      "瓦钵与磁瓯。", 
      "闲伴白云醉後休。", 
      "得失事常贫也乐，无忧。", 
      "运去英雄不自由。", 
      "彭越与韩侯。", 
      "盖世功名一土丘。", 
      "名利有饵鱼吞饵，轮收。", 
      "得脱那能更上钩。"
    ], 
    "rhythmic": "南乡子"
  }, 
  {
    "author": "徐都尉", 
    "paragraphs": [
      "小苑藏春，信道游人未见。", 
      "花脸嫩、柳腰娇软。", 
      "停觞缓引，正夕阳将晚。", 
      "莺误入，蹴损海棠花片。", 
      "只怅春心，当时露见，小楼外、曾劳目断。", 
      "灯前料想。", 
      "也肌心饱眼。", 
      "从此去，萦心有人可惯。"
    ], 
    "rhythmic": "人娇"
  }, 
  {
    "author": "崔木", 
    "paragraphs": [
      "蹇驴缓跨，迢递至京城。", 
      "当此际，正芳春。", 
      "芹泥融暖飞雏燕，柳条摇曳韵鹂庚。", 
      "更那堪，迟日暖，晓风轻。", 
      "算费尽、主人歌与酒，更费尽、青楼𥱧与筝。", 
      "多少事，绊牵情。", 
      "愧我品题无雅句，喜君歌咏有新声。", 
      "愿从今，鱼比目，凤和鸣。"
    ], 
    "rhythmic": "最高楼"
  }, 
  {
    "author": "崔木", 
    "paragraphs": [
      "春来秋往何时了。", 
      "心事知多少。", 
      "深深庭院悄无人。", 
      "独自行来独坐、若为情。", 
      "双旌声势虽云贵。", 
      "终是谁存济。", 
      "今宵已幸得人言。", 
      "拟待劳烦神女、下巫山。"
    ], 
    "rhythmic": "虞美人"
  }, 
  {
    "author": "黄舜英", 
    "paragraphs": [
      "一从骨肉相抛了。", 
      "受了多多少。", 
      "溪山风月属何人。", 
      "到此思量、因甚不关情。", 
      "而今虽道王孙贵。", 
      "有事凭谁济。", 
      "自从今夜得媒言。", 
      "相见佳期无谓、隔关山。"
    ], 
    "rhythmic": "虞美人"
  }, 
  {
    "author": "贾奕", 
    "paragraphs": [
      "闲步小楼前。", 
      "见个佳人貌类仙。", 
      "暗想圣情浑似梦，追欢。", 
      "执手兰房恣意怜。", 
      "一夜说盟言。", 
      "满掬沉檀喷瑞烟。", 
      "报道早朝归去晚，回銮。", 
      "留下鲛绡当宿钱。"
    ], 
    "rhythmic": "南乡子"
  }, 
  {
    "author": "窃杯女子", 
    "paragraphs": [
      "灯火楼台处处新。", 
      "笑携郎手御街行。", 
      "回头忽听传呼急，不觉鸳鸯两处分。", 
      "天表近，帝恩荣。", 
      "琼浆饮罢脸生春。", 
      "归来恐被儿夫怪，愿赐金杯作证明。"
    ], 
    "rhythmic": "鹧鸪天"
  }, 
  {
    "author": "窃杯女子", 
    "paragraphs": [
      "桂魄澄辉，禁城内、万盏花灯罗列。", 
      "无限佳人穿绣径，几多妖艳奇绝。", 
      "凤烛交光，银灯相射，奏箫韶初歇。", 
      "鸣鞘响处，万民瞻仰宫阙。", 
      "妾自闺门给假，与夫携手，共赏元宵节。", 
      "误到玉皇金殿砌，赐酒金杯满设。", 
      "量窄从来，红凝粉面，尊见无凭说。", 
      "假王金盏，免公婆责罚臣妾。"
    ], 
    "rhythmic": "念奴娇"
  }, 
  {
    "author": "刘", 
    "paragraphs": [
      "竹引牵牛花满街。", 
      "疏篱茅舍月光筛。", 
      "琉璃盏内茅柴酒，白玉盘中簇豆梅。", 
      "休懊恼，且开怀。", 
      "平生赢得笑颜开。", 
      "三千里地无知己，十万军中挂印来。"
    ], 
    "rhythmic": "鹧鸪天"
  }, 
  {
    "author": "陈义", 
    "paragraphs": [
      "平生只被今朝误。", 
      "今朝却把平生补。", 
      "重午一年期。", 
      "斋僧只待时。", 
      "主人恩义重。", 
      "两载蒙恩宠。", 
      "清净得为僧。", 
      "幽闲度此生。"
    ], 
    "rhythmic": "菩萨蛮"
  }, 
  {
    "author": "陈义", 
    "paragraphs": [
      "包中香黍分边角。", 
      "彩丝剪就交绒索。", 
      "樽俎泛菖蒲。", 
      "年年五月初。", 
      "主人恩义重。", 
      "对景承欢宠。", 
      "何日玩山家。", 
      "葵蒿三四花。"
    ], 
    "rhythmic": "菩萨蛮"
  }, 
  {
    "author": "净端", 
    "paragraphs": [
      "遇荒年，每常见。", 
      "就中今年，洪水皆淹遍。", 
      "父母分离无可恋。", 
      "幸望豪民，救取庄家汉。", 
      "最堪伤，何忍见。", 
      "古寺禅林，翻作悲田院。", 
      "日夜烧香频□□，祷告皇天，救护开方便。"
    ], 
    "rhythmic": "苏幕遮"
  }, 
  {
    "author": "善珍", 
    "paragraphs": [
      "相对两衰翁。", 
      "身似枯蓬。", 
      "分飞吹聚谢天风。", 
      "零落交游无一个，五十年中。", 
      "生客语藏锋。", 
      "不答阳聋。", 
      "心期难话与儿童。", 
      "共结庵招猿鹤侣，烟锁云封。"
    ], 
    "rhythmic": "浪淘沙"
  }, 
  {
    "author": "善珍", 
    "paragraphs": [
      "七十二年翁。", 
      "曾客吴中。", 
      "清游占断水晶宫。", 
      "几度藕花归棹晚，月渚烟钟。", 
      "追记已陈踪。", 
      "回首空。", 
      "恁高荒草夕阳同。", 
      "欲问谢公歌舞地，落叶鸣蛩。"
    ], 
    "rhythmic": "浪淘沙"
  }, 
  {
    "author": "善珍", 
    "paragraphs": [
      "寸阴堪惜。", 
      "趁身强健去，结茅苍壁。", 
      "错料事、临老方知，国师与高僧，二途俱失。", 
      "识字吟诗，数不得、死生何益。", 
      "看寒山着语，李杜也输，莫道元白。", 
      "千年过如瞬息。", 
      "共飞鸿缥缈，沉没空碧。", 
      "问懒瓒、因甚遭逢，芋魁亦联翩，著名金石。", 
      "遗臭流芳，老子勿、许多心力。", 
      "旋消磨、数百瓮齑，掩关入寂。"
    ], 
    "rhythmic": "望梅词・望梅"
  }, 
  {
    "author": "李彭", 
    "paragraphs": [
      "南院嫡孙唯此个。", 
      "西河狮子当门坐。", 
      "绢扇清凉随手簸。", 
      "君知麽。", 
      "无端吃棒休寻过。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "掌握千差都照破。", 
      "石霜这汉难关锁。", 
      "水出高源酬佛陀。", 
      "哩棱逻。", 
      "须弥作舞虚空和。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "孤硬云峰无计较。", 
      "大愚滩上曾垂钓。", 
      "佛法何曾愁烂了。", 
      "桶箍爆。", 
      "通身汗出呵呵笑。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "万古黄龙真夭矫。", 
      "斩新勘破台山媪。", 
      "佛手驴蹄人不晓。", 
      "无关窍。", 
      "胡家一曲非凡调。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "宝觉禅河波浩浩。", 
      "五湖衲子来求宝。", 
      "忽坚拳头宜速道。", 
      "茫然讨。", 
      "难逃背触君须到。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "贬剥诸方真净老。", 
      "顶门眼正形枯槁。", 
      "一点深藏人莫造。", 
      "由来妙。", 
      "光明烜赫机锋峭。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "积翠十年丹风穴。", 
      "当时亲得黄龙钵。", 
      "掣电之机难把撮。", 
      "真奇绝。", 
      "分明水底天边月。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "骂佛骂人新孟八。", 
      "是非窟里和身拶。", 
      "不惜眉毛言便发。", 
      "门庭滑。", 
      "红炉大韛能生效。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "绝唱灵源求和寡。", 
      "先牛寻得西家马。", 
      "顾陆笔端难拟画。", 
      "千林谢。", 
      "吟风摆雪真萧洒。"
    ], 
    "rhythmic": "渔歌・渔父"
  }, 
  {
    "author": "李彭", 
    "paragraphs": [
      "选佛堂中川藞苴。", 
      "衲僧卑孔头垂下。", 
      "独秀握来无一把。", 
      "杖头挂。", 
      "从教四海禅徒讶。"
    ], 
    "rhythmic": "渔歌・渔父"
  }, 
  {
    "author": "无际道人", 
    "paragraphs": [
      "七坐道场三奉诏。", 
      "空花水月何时了。", 
      "小玉声中曾悟道。", 
      "真堪笑。", 
      "从来漫得儿孙好。", 
      "辩涌海潮声浩浩。", 
      "明如皓月当空照。", 
      "飞锡西归云杳渺。", 
      "巴猿啸。", 
      "大家唱起还乡调。"
    ], 
    "rhythmic": "渔家傲"
  }, 
  {
    "author": "张伯端", 
    "paragraphs": [
      "修行之士，功勤不小。", 
      "识五行、逆顺颠倒。", 
      "妙理玄玄，玉炉中、龙蟠虎踞，金鼎内、炼成至宝。", 
      "阳神雕体，杳杳冥冥，刹那间、游遍三岛。", 
      "出入纯熟，按捺住、别寻玄妙。", 
      "合真空，太虚是了。"
    ], 
    "rhythmic": "解佩令"
  }, 
  {
    "author": "朱涣", 
    "paragraphs": [
      "白云封断仙岩路，重重洞门深窈。", 
      "翠竹笼烟，苍崖溅瀑，古木阴森回抱。", 
      "坛空不老。", 
      "锁一片莓苔，几丝莎草。", 
      "试把桃源，较量风景是谁好。", 
      "乘鸾人去已久，只今惟有，鹤飞猿啸。", 
      "树拥香幢，泉敲玉佩，疑是群仙重到。", 
      "尘氛可笑。", 
      "久志慕丹台，梦思蓬岛。", 
      "愿挹英游，细参梨与枣。"
    ], 
    "rhythmic": "齐天乐"
  }, 
  {
    "author": "陈纪", 
    "paragraphs": [
      "揽辔埋轮，算不负、苍髯如戟。", 
      "人争看、横秋一鹗，轩然健翼。", 
      "只手为天行日月，寸怀与物同苏息。", 
      "到于今、天定瘴云开，伊谁力。", 
      "云霄路，金门客。", 
      "念往事，情可极。", 
      "把行藏细说，应无惭色。", 
      "虹气上横牛斗剑，梅花不软心肠石。", 
      "愿此行、珍重不赀躯，无瑕璧。"
    ], 
    "rhythmic": "满江红"
  }, 
  {
    "author": "陈纪", 
    "paragraphs": [
      "凭高眺远，见凄凉海国，高秋云物。", 
      "岛屿沉洋萍几点，漠漠天垂四壁。", 
      "粟粒太虚，蜉蝣天地，怀抱皆冰雪。", 
      "清风明月，坐中看我三杰。", 
      "为爱暮色苍寒，天光上下，舣棹须明发。", 
      "一片玻璃秋万顷，天外去帆明灭。", 
      "招手仙人，拍肩居士，散我骑鲸发。", 
      "钓鳌台上，叫云吹断残月。"
    ], 
    "rhythmic": "念奴娇"
  }, 
  {
    "author": "无名氏", 
    "paragraphs": [
      "抛却功名弃却诗。", 
      "从教身染气球泥。", 
      "侵晨打齐云会，际暮演筹落魄归。", 
      "园苑里，粉墙西。", 
      "佳人偷揭绣帘窥。", 
      "高侵云汉垂肩久，低拂花梢下脚迟。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "健体安身可美，喜笑化食堪夸。", 
      "更言一事实为佳。", 
      "肥风瘦痨都罢。", 
      "兼且时光似箭，更加景色难赊。", 
      "名园等处乐奢华。", 
      "一任佳人玩耍。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "不贪名利乐优游。", 
      "收转心猿踢气球。", 
      "日享三餐朋友饭，夜眠一宿玉人缕。", 
      "真快活，度春秋。", 
      "从他乌兔走无休。", 
      "或时戏耍名园里，或把长竿湖上游。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "蹴场中年少，秋千架上佳人。", 
      "三三两两趁芳辰。", 
      "玩赏风光美景。", 
      "日暖风和明媚，更加花草香馨。", 
      "红颜移步出闺门，偷揭绣帘相认。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "虎掌葵花一锭银。", 
      "全凭巧匠弄精神。", 
      "里外跨知高下，逼拐挑尖月一轮。", 
      "欺强汉，灭村人。", 
      "其间奥妙岂堪论。", 
      "不问贵戚并公子，曾与区区并马行。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "巧匠园缝异样花。", 
      "身轻体健实堪夸。", 
      "能令公子精神爽，善诱王孙礼义加。", 
      "宜富贵，逞奢华。", 
      "一团和气遍天涯。", 
      "宋祖昔日皆曾习，占断风流第一家。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "请知诸郡子弟，尽是湖海高朋。", 
      "今年神首赛齐云。", 
      "别是一般风韵。", 
      "来时向前参圣，然後疏上挥名。", 
      "香金留下仿花人，必定气球取胜。"
    ], 
    "rhythmic": "西江月"
  }, 
  {
    "author": "无名氏", 
    "paragraphs": [
      "轩辕起置号齐云。", 
      "社祖西川妙道君。", 
      "□□亲自裁成就，万古流传作玩珍。", 
      "江湖客，听原因。", 
      "今朝出狱见其真。", 
      "来到圣前必撞案，诚将实艺向前呈。"
    ], 
    "rhythmic": "鹧鸪天"
  }, 
  {
    "author": "无名氏", 
    "paragraphs": [
      "水中金，冲牛斗。", 
      "玉锁金关，护法灵童守。", 
      "赤水丹台龙虎走。", 
      "万象森罗，勃勃投珠口。", 
      "饮灵源，明火候。", 
      "太乙炉开，丹熟神光透。", 
      "浮名浮利终不久。", 
      "下手速修。", 
      "穷取无中有。"
    ], 
    "rhythmic": "苏幕遮"
  }, 
  {
    "author": "毕大节", 
    "paragraphs": [
      "玉笋京华，紫荷香润，宴闲密侍西清。", 
      "碧幢金节，仍尹凤皇城。", 
      "须信千龄庆遇，丹霄上、重叠恩荣。", 
      "时多暇，湖山丽景，许酒乐升平。", 
      "新春。", 
      "逢诞日，莺花渐好，初过烧灯。", 
      "想笙歌丛里，醉赏瑶觥。", 
      "占尽人间福寿，行看取、稳赞机衡。", 
      "貂蝉映，朱颜绿鬓，沙路马蹄轻。"
    ], 
    "rhythmic": "满庭芳"
  }, 
  {
    "author": "毕大节", 
    "paragraphs": [
      "井络储精，岷江锺秀，挺生名世真贤。", 
      "充闾佳气，非雾亦非烟。", 
      "况值小春时候，背下、八荚争妍。", 
      "馀波在，九华父老，歌颂喧嗔。", 
      "三年。", 
      "书治最，南唐重赋，一旦俱蠲。", 
      "此恩垂不朽，刻石流传。", 
      "愿借沧溟为寿，玳筵上、满吸长川。", 
      "从兹去，鸾坡凤阁，平步稳登仙。"
    ], 
    "rhythmic": "满庭芳"
  }, 
  {
    "author": "寇准", 
    "paragraphs": [
      "四十年来身富贵。", 
      "游处烟霞，步履如平地。", 
      "紫府丹台仙籍里，皆知独擅无双美。", 
      "将相兼荣谁敢比。", 
      "彩凤徊翔，重浴荀池水。", 
      "位极人臣功济世，芬芳天下歌桃李。"
    ], 
    "rhythmic": "蝶恋花"
  }, 
  {
    "author": "庞籍", 
    "paragraphs": [
      "儒将不须躬甲胄。", 
      "指挥玉麈风云走。", 
      "战罢挥毫飞捷奏。", 
      "倾贺酒。", 
      "三杯遥献南山寿。", 
      "草软沙平春日透。", 
      "萧萧下马长川逗。", 
      "马上醉中山色秀。", 
      "光一一。", 
      "旌戈矛戟山前後。"
    ], 
    "rhythmic": "渔家傲"
  }, 
  {
    "author": "晏殊", 
    "paragraphs": [
      "紫府群仙名籍秘。", 
      "五色班龙，暂降人间世。", 
      "海变沧田都不记。", 
      "蟠桃一熟三千岁。", 
      "露滴彩旌云绕秋，谁信壶中，别有笙歌地。", 
      "门外落花随水逝。", 
      "相看莫惜尊前醉。"
    ], 
    "rhythmic": "蝶恋花"
  }, 
  {
    "author": "晏殊", 
    "paragraphs": [
      "幕天席地斗豪奢。", 
      "歌妓捧红牙。", 
      "从他醉醒醒醉，斜插满头花。", 
      "车载酒，解貂贳。", 
      "尽繁华。", 
      "儿孙贤俊，家道荣昌，祝寿无涯。"
    ], 
    "rhythmic": "诉衷情"
  }, 
  {
    "author": "晏殊", 
    "paragraphs": [
      "喧天丝竹韵融融。", 
      "歌唱画堂中。", 
      "玲女世间希有，烛影夜摇红。", 
      "一同笑，饮千锺。", 
      "兴何穷。", 
      "功成名遂，富足年康，祝寿如松。"
    ], 
    "rhythmic": "诉衷情"
  }, 
  {
    "author": "沈唐", 
    "paragraphs": [
      "朝觐俯尧阶。", 
      "宠拜新恩天上回。", 
      "欢动边城十万户，民怀。", 
      "荣见旌旗却再来。", 
      "清晓敞铃齐。", 
      "庭下鸣鼍绮宴开。", 
      "红袖两行频捧劝，金□。", 
      "利市应销十二钗。"
    ], 
    "rhythmic": "南乡子"
  }, 
  {
    "author": "周起", 
    "paragraphs": [
      "岳佐星储生佐圣。", 
      "真道宏才，济世功名盛。", 
      "久践机衡宣密命。", 
      "逢时力赞无为政。", 
      "明主得贤朝野庆。", 
      "昼按从容，帝宠何人并。", 
      "早晚紫垣持国柄。", 
      "民瞻共荷三台正。"
    ], 
    "rhythmic": "蝶恋花"
  }, 
  {
    "author": "杨绘", 
    "paragraphs": [
      "对亭台幽雅，水竹清虚，嫩凉轻透。", 
      "碧沼红蕖，送香风盈袖。", 
      "白首冯唐，诞辰同庆，上百分仙酎。", 
      "鳌禁词垣，乌台谏省，昔游俱旧。", 
      "千里长沙，五年湓浦，近捧丝纶，更藩移守。", 
      "桂苑馀芳，有孙枝新秀。", 
      "罗绮雍容，管弦松脆，愿拜延椿寿。", 
      "岁岁年年，今朝启宴，欢荣良久。"
    ], 
    "rhythmic": "醉蓬莱"
  }, 
  {
    "author": "苏氏", 
    "paragraphs": [
      "微寒应候。", 
      "望日远六远，阶初秀。", 
      "爱景欲挂扶桑，漏残银箭，杓回瑶斗。", 
      "庆高闳此际，掌上一颗明珠剖。", 
      "有令容淑德，归逢佳偶。", 
      "到如今，昼锦满堂贵胄。", 
      "荣耀，久步禁，一一金章绿绶。", 
      "更值棠棣连阴，虎符熊轼，夹河分守。", 
      "况青云咫尺，朝暮入承明後*看彩衣争献，兰盈玉酎。", 
      "祝千龄，共指松椿比寿。"
    ], 
    "rhythmic": "长寿乐"
  }, 
  {
    "author": "苏氏", 
    "paragraphs": [
      "日暖霜红，画戟门开，锦筵歌振梁尘。", 
      "正是慈闱熙熙，庆诞佳辰。", 
      "象服鱼轩灿烂，喜高年、福禄长新。", 
      "承颜处，朱紫相将，更兼华胄诜诜。", 
      "家声未论王谢，有禁中颇牧，江左机云。", 
      "雁字鸳行，雍容高步金门。", 
      "况有子孙侍列，拥阶庭、玉洁兰薰。", 
      "持芳醑，满酌瑶觞，竞祝遐寿千春。"
    ], 
    "rhythmic": "万年欢"
  }, 
  {
    "author": "王观", 
    "paragraphs": [
      "寿星明久。", 
      "寿曲高歌沉醉後。", 
      "寿烛荣煌。", 
      "手把金炉寿香。", 
      "满斟寿酒。", 
      "我意殷勤来祝寿。", 
      "问寿如何。", 
      "寿比南山福更多。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "花筵布巧。", 
      "绿绕红□花枝闹。", 
      "朵朵风流。", 
      "好向尊前插满头。", 
      "此花妖艳。", 
      "愿得年年长相见。", 
      "满劝金锺。", 
      "祝寿如花岁岁红。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "天之美禄。", 
      "会饮思量平生福。", 
      "一硕刘伶，五斗将来且解酲。", 
      "百年长解。", 
      "三万六千能几日。", 
      "劝饮瑶觞。", 
      "祝寿不如岁月长。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "红牙初展。", 
      "象板如云遮娇面。", 
      "曲按宫商。", 
      "声遏行云绕画梁。", 
      "正当衮遍。", 
      "休唱阳关人肠断。", 
      "劝饮流霞。", 
      "祝寿千年转更加。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "多愁早老。", 
      "着甚由来闲烦恼。", 
      "休管浮名。", 
      "安乐身康似宝珍。", 
      "酒逢知己，好向尊前朝日醉。", 
      "满劝瑶觥。", 
      "祝寿如山岁岁青。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "今晨佳宴。", 
      "昨夜南极星光现。", 
      "鹤舞青霁，丹凤呈祥瑞气飘。", 
      "仙书来诏。", 
      "绿鬓朱颜长不老。", 
      "满劝香醪。", 
      "祝寿如云转转高。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "角声三品。", 
      "银漏更残将欲尽。", 
      "盏盏华筵。", 
      "玉粒琼瓯散又圆。", 
      "知君洪量。", 
      "不用推辞须一上。", 
      "满劝殷勤。", 
      "祝寿如同福禄星。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "新秋气肃。", 
      "此时仙翁曾诞育。", 
      "禀赋应遍。", 
      "绿□朱颜似少年。", 
      "阶庭兰玉。", 
      "行见儿孙俱曳绿。", 
      "更祝遐龄。", 
      "愿比壮椿过八千。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "百年能几。", 
      "似数巡环无了日。", 
      "有限时光。", 
      "玉兔金鸟晓夜忙。", 
      "幸逢清世。", 
      "最好排筵斟绿蚁。", 
      "满捧金蕉。", 
      "祝寿如松永不凋。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "三皇五帝。", 
      "古代英雄闲争气。", 
      "勇猛韩彭。", 
      "十大功劳空有名。", 
      "休谈人我。", 
      "大限催煎如何亸。", 
      "前酌觥舡。", 
      "祝寿如同海月圆。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "春光景媚。", 
      "花褪残红炎天气。", 
      "蝉噪高枝。", 
      "雁叫长空雪乱飞。", 
      "四时如箭。", 
      "八节忙忙频改换。", 
      "满捧金彝。", 
      "祝寿如同海岳齐。"
    ], 
    "rhythmic": "减字木兰花"
  }, 
  {
    "author": "王观", 
    "paragraphs": [
      "才鸣□鼓。", 
      "曲奏仙音如乐府。", 
      "美似梨园。", 
      "一派箫韶列玳筵。", 
      "使人清耳。", 
      "满尘宾朋皆欢喜。", 
      "劝饮金荷。", 
      "祝寿延长福更多。"
    ], 
    "rhythmic": "减字木兰花"
  }, 
  {
    "author": "苏轼", 
    "paragraphs": [
      "情若连环，恨如流水，甚时是休。", 
      "也不须惊怪，沈郎易瘦，也不须惊怪，潘鬓先愁。", 
      "总是难禁，许多魔难，奈好事教人不自由。", 
      "空追想，念前欢杳杳，後会悠悠。", 
      "凝眸。", 
      "悔上层楼。", 
      "谩惹起、新愁与旧愁。", 
      "向彩笺写遍，相思字了，重重封卷，密寄书邮。", 
      "料到伊行，时时开看，一看一回和泪收。", 
      "须知道，□这般病染，两处心头。"
    ], 
    "rhythmic": "沁园春"
  }, 
  {
    "author": "无名氏", 
    "paragraphs": [
      "解了痴绦，泼煞闷火。", 
      "眉尖上、放闲愁锁。", 
      "高来不可，低来不可，莫是人间剩我一个。", 
      "富贵谩人，功名赚我。", 
      "且舞个采莲曲破。", 
      "红裙腰细，醅盏大，须占取、名花艳中醉卧。"
    ], 
    "rhythmic": "人娇"
  }, 
  {
    "author": "无名氏", 
    "paragraphs": [
      "痛饮形骸骑蹇驴。", 
      "葛巾不整倩人扶。", 
      "笑指桃源泥样醉。", 
      "三睡。", 
      "诗魔长是泣穷途。", 
      "画手也知仙骨瘦。", 
      "□□山玉水点银须。", 
      "天地不能容此老。", 
      "笑傲。", 
      "一竿风月钓江湖。"
    ], 
    "rhythmic": "定风波"
  }, 
  {
    "author": "黄庭坚", 
    "paragraphs": [
      "宫梅弄粉，御柳摇金，又喜皇州春早。", 
      "盛世生贤，真仙应运，当日来从三岛。", 
      "车马喧清晓。", 
      "看千锺赐饮，中人传诏。", 
      "最好是、芝兰并砌，鸣佩腰金，彩衣相照。", 
      "炉烟袅。", 
      "高堂半卷珠帘，神仙缥缈。", 
      "须信槐庭荫美，凤沼波澄，屈指十年三到。", 
      "九叙重歌，元圭再锡，已把成功来告。", 
      "四海瞻仪表。", 
      "庆君臣会集，诗符天保。", 
      "况自有、仙风道骨，玉函金篆，阴功须报。", 
      "方知道。", 
      "八千岁月椿难老。"
    ], 
    "rhythmic": "玉女摇仙佩"
  }, 
  {
    "author": "黄庭坚", 
    "paragraphs": [
      "阆苑归来，因醉上、瑶台第一层。", 
      "洞天深处，年年不夜，日日长春。", 
      "万花妆烂锦，散异香，馥郁留人。", 
      "便乘兴，命玉龙吟笛，彩凤吹笙。", 
      "身轻。", 
      "先逢瑞景，众中先识董双成。", 
      "环声丽，舞腰袅袅，浓艳腾腾。", 
      "翠屏金缕枕，绣被软，梦冷槐清。", 
      "乐蓬瀛。", 
      "愿南山同寿，北斗齐龄。"
    ], 
    "rhythmic": "瑶台第一层"
  }, 
  {
    "author": "晁端礼", 
    "paragraphs": [
      "雪霁千岩，春回万壑，和气如许。", 
      "今古稽山，风流人物，真是生申处。", 
      "儿童竹马，欢迎夹道，争为使君歌舞。", 
      "道当年、蓬莱朵秀，又来作蓬莱主。", 
      "一编勋业，家传几世，自是赤松仙侣。", 
      "青琐黄堂，等闲游戏，又问乘槎路。", 
      "银河耿耿，使星今夜，应与老人星聚。", 
      "要知他、秋羹消息，早梅初吐。"
    ], 
    "rhythmic": "永遇乐"
  }, 
  {
    "author": "仲殊", 
    "paragraphs": [
      "晓日迎凉，烟华生翠，玉麟香转风轻。", 
      "细丝钧管，罗绮拥芝庭。", 
      "竞折蟠桃献寿，雨露罩，春下仙瀛。", 
      "碧池上，龟游鹤舞，一曲奏长生。", 
      "当年。", 
      "嘉庆会，兰江秀气，星昴光灵。", 
      "奄奕世馀徽，同降元精。", 
      "此日中吴太守，看看秉、廊庙钧衡。", 
      "麒麟阁，功名第一，从此入丹青。"
    ], 
    "rhythmic": "满庭芳"
  }, 
  {
    "author": "仲殊", 
    "paragraphs": [
      "德感元精，岳方孕秀。", 
      "才明渊智神兼授。", 
      "飞鸣早应舜韶来，五符千骑难淹久。", 
      "熊梦开祥，龟文献寿。", 
      "龙香卷雾摇东斗。", 
      "南天为现老人暑，一时顶礼抬双神。"
    ], 
    "rhythmic": "踏莎行"
  }, 
  {
    "author": "仲殊", 
    "paragraphs": [
      "三月迟迟，牡丹时节，算来淑景方融。", 
      "板舆闲暇，香雾锁花宫。", 
      "曾侍瑶池宴席，三千女，深浅匀红。", 
      "轻含笑，尊前认得，阿母旧慈容。", 
      "倾心。", 
      "齐献寿，一时倾倒，春在杯中。", 
      "戏彩衣间作，喜气重重。", 
      "更有天仙寄语，教皓鹤、双舞云空。", 
      "人长命，花枝长在，岁又东风。"
    ], 
    "rhythmic": "满庭芳"
  }, 
  {
    "author": "仲殊", 
    "paragraphs": [
      "报一阳初动，二五疏，履长时候。", 
      "大昴星精，宛分灵储秀。", 
      "早运钧衡，亟还貂衮，向载歌成後。", 
      "书展仪形，承华羽翼，恩深惟旧。", 
      "天眷难留，片帆归去，水柯山，故人携手。", 
      "枕月眠云，老华胥闲昼。", 
      "夕宴朝欢，况当加庆，献我公眉寿。", 
      "五福千祥，山长水远，一樽芳酒。"
    ], 
    "rhythmic": "醉蓬莱"
  }, 
  {
    "author": "仲殊", 
    "paragraphs": [
      "英花万蕊。", 
      "醒□丹房玄石髓。", 
      "烟驾来时。", 
      "一勺仙翁手自随。", 
      "旋煎松火。", 
      "始觉醍醐直可可。", 
      "扶起精神。", 
      "洞里天闲日月新。"
    ], 
    "rhythmic": "减字木兰花"
  }, 
  {
    "author": "仲殊", 
    "paragraphs": [
      "一霎雕栏疏雨罢。", 
      "三月十三，曾是寒食夜。", 
      "尽日暖香熏柏麝。", 
      "西施醉起留归驾。", 
      "酒满玻璃花艳冶。", 
      "莫负春心，快饮千锺罢。", 
      "春在燕堂帘幕下。", 
      "年芳不问东君借。"
    ], 
    "rhythmic": "鹊踏枝・蝶恋花"
  }, 
  {
    "author": "仲殊", 
    "paragraphs": [
      "一双鹤绕蟠桃戏。", 
      "说人间千岁。", 
      "昨夜降元精，蓬矢桑弧，又报千家喜。", 
      "绮罗庭院笙歌沸。", 
      "拥玳簪珠履。", 
      "五福一……。"
    ], 
    "rhythmic": "醉花阴"
  }, 
  {
    "author": "仲殊", 
    "paragraphs": [
      "绣帘卷，沉烟细。", 
      "燕堂深，玳筵初启。", 
      "庭下芝兰，劝金卮，有多少雍容和气。"
    ], 
    "rhythmic": "永同欢"
  }, 
  {
    "author": "仲殊", 
    "paragraphs": [
      "中春天气禁烟暖。", 
      "馀七叶，丹蓂未卷。", 
      "海岳灵辉储庆远。", 
      "降非熊，运符亨旦。", 
      "宝雾香凝，非锦筵红荐。", 
      "永算金尊屡满，酒里千年春烂漫。", 
      "共朱颜，镇长相见。"
    ], 
    "rhythmic": "柳垂金"
  }, 
  {
    "author": "仲殊", 
    "paragraphs": [
      "耐老花间的子，长生海里明珠。", 
      "南天星象降真符。", 
      "五福同行同住。", 
      "秀骨养成犀顶，被人唤作龙驹。", 
      "传家事业有诗书。", 
      "富贵功名看取。"
    ], 
    "rhythmic": "西江月"
  }, 
  {
    "author": "仲殊", 
    "paragraphs": [
      "乙未河清九曲，神霄瑞降群仙。", 
      "唯公殊宠最华年。", 
      "高侍玉皇香案。", 
      "富贵鹏程九万，康宁鹤算三千。", 
      "功成拔宅上青天，愿厕庭中鸡犬。"
    ], 
    "rhythmic": "西江月"
  }, 
  {
    "author": "仲殊", 
    "paragraphs": [
      "延陵福绪，蔼遗芳馀庆，直至如今。", 
      "帝锡朋龟曾献策。", 
      "早揖丹桂华簪。", 
      "一代荣名，三州遗爱，留入歌吟。", 
      "归来湖山付得，依旧闲心。", 
      "延赏报德推封。", 
      "名迁书监，喜天恩垂临。", 
      "拜舞龙香还注想，丹阙拖紫垂金。", 
      "酒满霞觞，期君眉寿，千岁与披衿。", 
      "年年风月，两行门外桐阴。"
    ], 
    "rhythmic": "念奴娇"
  }, 
  {
    "author": "仲殊", 
    "paragraphs": [
      "仙郎心似长江阔。", 
      "妾意如、波间明月。", 
      "相随定、一带向东流，共宴乐、无时暂歇。", 
      "长生只在长欢悦。", 
      "除此外、总应虚设。", 
      "笙歌里、身住几何年，十字儿、头边下撇。"
    ], 
    "rhythmic": "步蟾宫", 
    "tags": [
      "长江"
    ]
  }, 
  {
    "author": "仲殊", 
    "paragraphs": [
      "笙歌喜庆争催晓。", 
      "篆烟舞、龙鸾缥缈。", 
      "香罗上、不尽寿仙人，献一段、长生寿草。", 
      "一心一意同欢笑。", 
      "两心事、卒难得了。", 
      "教传语、天上太白星，剩借取、几千年好。"
    ], 
    "rhythmic": "步蟾宫"
  }, 
  {
    "author": "仲殊", 
    "paragraphs": [
      "凤帘舞带花铺绣。", 
      "水沉暖、祥烟迷昼。", 
      "凤衔灯照蕊珠筵，韵双琯、钧声已奏。", 
      "绮罗人劝千秋寿。", 
      "吉祥满、十分芳酒。", 
      "愿人间、嘉庆一千年，共南极、东华长久。"
    ], 
    "rhythmic": "步蟾宫"
  }, 
  {
    "author": "仲殊", 
    "paragraphs": [
      "过灵香一炷，燕馆清虚，晚窗风细。", 
      "雨入园林，荡凝烟摇曳。", 
      "天上春融，暖移残腊，早信音来至。", 
      "宫粉龙香，一时拈入，江梅轻蕊。", 
      "人在瑶山，九仙书府，静与羲皇，淡然相对。", 
      "锦琴无声，鼓一轩和气。", 
      "丹枝高枝，旧香芬馥，惹赐袍春翠。", 
      "再揖文章，声名定与，渊云相继。"
    ], 
    "rhythmic": "醉蓬莱"
  }, 
  {
    "author": "仲殊", 
    "paragraphs": [
      "长庚星驭重来日，结灵秀、东阳清骨。", 
      "过中秋，两夜月犹圆，五福降、先宫第一。", 
      "鹤书新自金门出。", 
      "乍受得、王宫缨绂。", 
      "更登仙、上与长年，倩东斗、真人按笔。"
    ], 
    "rhythmic": "步蟾宫"
  }, 
  {
    "author": "仲殊", 
    "paragraphs": [
      "骤西风凄惨，秋昊平分，晚收清昼。", 
      "素月潜生，倚危墙时候。", 
      "渐照芳樽，前中孤影，喜暂时为友。", 
      "醉学吴儿，狂歌乱拍，蹁跹双袖。", 
      "堪叹从来，误了词赋，进取才能，桂枝难勾。", 
      "纵得虚名，与平生相负。", 
      "缰锁尘埃，愿怀圭组，强剑眉低首。", 
      "平地神仙，清凉世界，君曾知否。"
    ], 
    "rhythmic": "醉蓬莱"
  }, 
  {
    "author": "仲殊", 
    "paragraphs": [
      "融融十月小春天。", 
      "翼翼清都降圣贤。", 
      "大抵龙飞云必动，请观二十七年前。", 
      "方今龙又当天德，即日云将拥地仙。", 
      "富（下缺）"
    ], 
    "rhythmic": "瑞鹧鸪"
  }, 
  {
    "author": "仲殊", 
    "paragraphs": [
      "望金华真界，宝婺星垣，瑞符玄动。", 
      "羽葆莱游，有八鸾环拥。", 
      "日在龙房，下弦平月，见崧岳生申。", 
      "天上三奇，人间五福，一齐景宠。", 
      "骞树七台，紫微金简，授箓延年，大椿腾颂。", 
      "玉液称觞，引长生歌送。", 
      "彩雾笼云，舞香花萼，降蕊珠仙众。", 
      "太史多才，功成异日，鸣箫双凤。"
    ], 
    "rhythmic": "醉蓬莱"
  }, 
  {
    "author": "毛滂", 
    "paragraphs": [
      "左元仙伯，旧从当日，太一下生。", 
      "念道尊德贵，体隆貌重，盖天勋业，出世才名。", 
      "父子一时，君臣千载，侍宴通宵留太清。", 
      "衣冠盛事，满床象简，隔坐云屏。", 
      "年年此夜寒轻。", 
      "正在东风下，不夜城。", 
      "看御杯重劝，宸章屡赐，盛传歌舞，高会簪缨。", 
      "桃李玉姬，芝兰子舍，尽向三台瞻寿星。", 
      "从今去，愿千春献祝，午夜观灯。"
    ], 
    "rhythmic": "沁园春"
  }, 
  {
    "author": "毛滂", 
    "paragraphs": [
      "秀禀元精，灵锺崧岳，命世大贤。", 
      "自飞英任路，承流百里，郎官星彩，辉映经躔。", 
      "劲柏凌霜，香梅娇雪，月弯弯新上弦。", 
      "垂弧节庆，麒麟古梦，此夜初圆。", 
      "罗川。", 
      "父老欣然。", 
      "算善政、古来谁与肩。", 
      "念桃阴浓密，瓜期咫尺，双凫难驻，便欲朝天。", 
      "争把丹青，绘成芝宇，立作生祠千载传。", 
      "仍知道，看它时画像，别有凌烟。"
    ], 
    "rhythmic": "沁园春"
  }, 
  {
    "author": "赵鼎臣", 
    "paragraphs": [
      "嫦娥伴侣，降人世，天与长生仙箓。", 
      "五色云开浮瑞霭，中有西真眉目。", 
      "贤德家风，艳容天赋，占尽人间福。", 
      "长庚明月，誓同千古相逐。", 
      "开宴香蔼华堂，金杯休诉，好醉蟠桃熟。", 
      "子子孙孙同上寿，有个人人同祝。", 
      "雨鬓春风，一钗香雾，长与瑶池绿。", 
      "更祈眉寿，愿如南山松竹。"
    ], 
    "rhythmic": "念奴娇"
  }, 
  {
    "author": "吴则礼", 
    "paragraphs": [
      "鹤舞青青雪里松。", 
      "冰门龟在藻，绿蒙茸。", 
      "一成不见蕊珠宫。", 
      "蟠桃熟，犹待几东风。", 
      "玉酒紫金锺。", 
      "非烟罗幕暖，宝□浓。", 
      "赠君春色腊寒中。", 
      "君留取，长伴脸边红。"
    ], 
    "rhythmic": "小重山"
  }, 
  {
    "author": "吴则礼", 
    "paragraphs": [
      "经国谋猷，补天气力，岳祗来佐兴运。", 
      "王当华阙春融，共仰相门地峻。", 
      "清台占象，见壁月、珠星明润。", 
      "对一百五日风光，二十四番花信。", 
      "勋共德、继增篆鼎。", 
      "今共古、问谁比并。", 
      "广乐初出，层霄寿斝，旋颁紫叶，湘桃浓杏。", 
      "映彩服、朱颜青鬓。", 
      "看千岁，桀阁飞楼，燕赏太平光景。"
    ], 
    "rhythmic": "东风第一枝"
  }, 
  {
    "author": "吴则礼", 
    "paragraphs": [
      "馀寒尚峭。", 
      "早凤沼冻开，芝田春到。", 
      "茂对诞期，天与公春向廊庙。", 
      "元功开物争春妙。", 
      "传与华多少。", 
      "召还和气，拂开霁色，未妨谈笑。", 
      "缥缈。", 
      "五云乱处，种雕胡自熟，蟠桃犹小。", 
      "雨露在门，光彩充闾乌亦好。", 
      "宝熏郁雾城西道。", 
      "天自锡公难老。", 
      "看公身任安危，二十四考。"
    ], 
    "rhythmic": "绛都春"
  }, 
  {
    "author": "吴则礼", 
    "paragraphs": [
      "韶华渐好。", 
      "报锦里又是，春风来早。", 
      "昴宿降萧，崧岳生申符英表。", 
      "三朝望人倾祷。", 
      "寿与长城俱老。", 
      "碧油红旆，高牙大纛一时荣耀。", 
      "矫矫。", 
      "甘泉旧德，少年日，翰苑玉堂曾到。", 
      "润饰帝谟，粉泽皇猷文章妙。", 
      "主盟经济尊吾道。", 
      "早晚促归岩庙。", 
      "愿同海内苍生，伫看凤诏。"
    ], 
    "rhythmic": "绛都春"
  }, 
  {
    "author": "吴则礼", 
    "paragraphs": [
      "听新蝉，舜琴初弄清弦。", 
      "伴薰风、匆匆佳气，锺希世英贤。", 
      "正芳、更馀九荚，况强仕，犹待三年。", 
      "笔下烟云，胸中岩壑，玉峰凛凛映人寒。", 
      "公不见、清潭宝剑，九彩动星躔。", 
      "浑疑是，风雷变化，落在人间。", 
      "驻东阳、清谭终日，种成桃李森然。", 
      "向庭闱、彩衣有庆，更华萼、棠棣相鲜。", 
      "骥足难留，牛刀暂屈，匪朝伊夕步花砖。", 
      "自今往、掀天扶地，声迹寄凌烟。", 
      "它时事，赤松共约，携手骖鸾。"
    ], 
    "rhythmic": "多丽"
  }, 
  {
    "author": "吴则礼", 
    "paragraphs": [
      "柏叶春醅，为君亲酌玻璃盏。", 
      "玉箫牙管。", 
      "人意如春暖。", 
      "绿鬓长留，不使韶华晚。", 
      "春无限。", 
      "碧桃花畔。", 
      "笑看蓬莱浅。"
    ], 
    "rhythmic": "点绛唇"
  }, 
  {
    "author": "吴则礼", 
    "paragraphs": [
      "何处君家，蟠桃花下瑶池畔。", 
      "日迟风暖。", 
      "占得春长远。", 
      "几见花开，一任年光换。", 
      "今年见。", 
      "明年再见。", 
      "春色如人面。"
    ], 
    "rhythmic": "点绛唇"
  }, 
  {
    "author": "吴则礼", 
    "paragraphs": [
      "今朝何以为公寿。", 
      "极贵长年公素有。", 
      "庭阶不乏长芝兰，少翁又是庭臣右。", 
      "三能粲粲依魁秀。", 
      "八柱巍巍蟠地厚。", 
      "皇家卜册万斯年，年光长转洪钧手。"
    ], 
    "rhythmic": "玉楼春"
  }, 
  {
    "author": "吴则礼", 
    "paragraphs": [
      "我公两器兼文武。", 
      "谈笑岩廊无治古。", 
      "经颜绿发已官高，赤儿绣裳今仲父。", 
      "我欲形容无妙识。", 
      "颂穆清风须吉甫。", 
      "望公聊比太山云，岁岁年年天下雨。"
    ], 
    "rhythmic": "玉楼春"
  }, 
  {
    "author": "吴则礼", 
    "paragraphs": [
      "娟娟月满。", 
      "冉冉梅花暖。", 
      "春意初长寒力浅。", 
      "渐拟芳菲满眼。", 
      "当时吉梦重重。", 
      "间生天子三公。", 
      "付与人间桃李，年年管领春风。"
    ], 
    "rhythmic": "清平乐"
  }, 
  {
    "author": "吴则礼", 
    "paragraphs": [
      "瀛洲春酒。", 
      "满酌公眉寿。", 
      "月照沙堤春榜柳，恩暖朝天衮绣。", 
      "东君着意丁宁。", 
      "芳酸先许梅英。", 
      "要就升平滋味，待公来後和羹。"
    ], 
    "rhythmic": "清平乐"
  }, 
  {
    "author": "吴则礼", 
    "paragraphs": [
      "雪馀寒退。", 
      "惟有青松在。", 
      "春不加荣寒不悴。", 
      "用舍如公都耐。", 
      "流肪磊落龟蛇。", 
      "会留红日西斜。", 
      "欲助我公寿骨，蟠桃等见桃花。"
    ], 
    "rhythmic": "清平乐"
  }, 
  {
    "author": "吴则礼", 
    "paragraphs": [
      "晨辉初转。", 
      "拜舞金銮殿。", 
      "想见对符睿春，天语丁宁见晚。", 
      "雍容玉笋班聊，功名早上凌烟。", 
      "金鼎刀圭莫惜，愿随鸡犬升仙。"
    ], 
    "rhythmic": "清平乐"
  }, 
  {
    "author": "吴则礼", 
    "paragraphs": [
      "庆锺华胄。", 
      "人物朝端秀。", 
      "朝罢章华骄马骤。", 
      "十万人家举手。", 
      "後房桃李娟娟。", 
      "有谁云雨恩偏。", 
      "看取晚春时候，兰芽玉茁争妍。"
    ], 
    "rhythmic": "清平乐"
  }, 
  {
    "author": "吴淑虎", 
    "paragraphs": [
      "门被五王德泽，家承七帝恩光。", 
      "古今富贵迥无双。", 
      "多少公卿将相。", 
      "久蕴腾空气宇，行看平步岩廊。", 
      "更祈王母寿而康。", 
      "真个人间天上。"
    ], 
    "rhythmic": "西江月"
  }, 
  {
    "author": "吴叔虎", 
    "paragraphs": [
      "清澈黄河底，乙未政和年。", 
      "坤珍阐瑞，运符五百间生贤。", 
      "日暖曲江花柳，鼎沸韶春弦管，尺五是青天。", 
      "殊宠逢熙载，吉梦送真仙。", 
      "承盛德，公故国，庆双全。", 
      "行看旌钺紫泥，丹诏下苕川。", 
      "多祝多男多寿，长愿长安长乐，剑履玉宸前。", 
      "蕙炷紫琳馆，丹笔蕊珠篇。"
    ], 
    "rhythmic": "水调歌头", 
    "tags": [
      "黄河"
    ]
  }, 
  {
    "author": "张伯寿", 
    "paragraphs": [
      "天地有英气，盘结在名山。", 
      "储精孕秀，诞生豪杰向人间。", 
      "早拾巍科甲第，归作日边仙客，眷注不容间。", 
      "讲道桥门暇，戏作彩衣欢。", 
      "振斯文，回巨浸，遏狂澜。", 
      "玉阶三尺，好扶经济侍天颜。", 
      "把取平事业，趁取河清桃熟，十载付金銮。", 
      "草却登封检，双鬓未曾斑。"
    ], 
    "rhythmic": "水调歌头"
  }, 
  {
    "author": "张伯寿", 
    "paragraphs": [
      "天上姮娥元不老，人间紫府长春。", 
      "朱颜鹤发更清新。", 
      "观音常自在，水月净无尘。", 
      "有子飘飘麟阁像，有孙庭下诜诜。", 
      "他年看取递成名。", 
      "进封加上国，荣拜太夫人。"
    ], 
    "rhythmic": "临江仙"
  }, 
  {
    "author": "张伯寿", 
    "paragraphs": [
      "吴越家声传铁券，当年功指山河。", 
      "公侯衮衮後来多。", 
      "休符锺俊杰，气宇禀冲和。", 
      "磊落胸襟清庙器，鹏程背可天摩。", 
      "他时帝里笑鸣珂。", 
      "双椿犹鹤算，二女已鸾坡。"
    ], 
    "rhythmic": "临江仙"
  }, 
  {
    "author": "张伯寿", 
    "paragraphs": [
      "家住清湘云外窟，肯随玉笋同班。", 
      "竹林风味正相联。", 
      "独高霜外节，微露管中斑。", 
      "吏隐丛祠聊寄傲，胸襟半是湖山。", 
      "此君端可助跻攀。", 
      "支颐供鹤立，拱膝看鳌翻。"
    ], 
    "rhythmic": "临江仙"
  }, 
  {
    "author": "张伯寿", 
    "paragraphs": [
      "龙首凤池家鼎贵，庆传仙李芬芳。", 
      "凛然冰雪照闺房。", 
      "诞弥当此日，佳气满华堂。", 
      "锦袖新封开大国，诏书急欲徵黄。", 
      "莫辞沉醉九霞觞。", 
      "蟠桃看子实，地久与天长。"
    ], 
    "rhythmic": "临江仙"
  }, 
  {
    "author": "张伯寿", 
    "paragraphs": [
      "瑞气薰城春色早，光生帘幕飞浮。", 
      "五陵应是产风流。", 
      "冰清兼玉润，轩冕一时游。", 
      "已得长生元妙术，庄椿不数春秋。", 
      "徐卿一醉百无忧。", 
      "但知从此去，衮衮出公侯。"
    ], 
    "rhythmic": "临江仙"
  }, 
  {
    "author": "张伯寿", 
    "paragraphs": [
      "爆竹声残天未晓，金炉细爇沉烟。", 
      "儿孙戏彩映芳鲜。", 
      "共倾元日酒，同祝大椿年。", 
      "我愿儿孙如我寿，高低富贵随缘。", 
      "不须厚禄与多田。", 
      "诗书为世业，清白是家传。"
    ], 
    "rhythmic": "临江仙"
  }, 
  {
    "author": "曹宰", 
    "paragraphs": [
      "岁华将近。", 
      "得昨夜一枝，江南佳信。", 
      "建水城中，武夷峰上，恰属老人星分。", 
      "间世挺生贤哲，贾马文章清俊。", 
      "推太守，想区区百里，难淹良骏。", 
      "舆论怀报也，暂把玉山，寄与丹青晕。", 
      "寿旦方临，祠堂其立，底事古今谁胜。", 
      "自有养生妙诀，赢得朱颜芳鬓。", 
      "犹更好，佩金鱼宝带，凌烟优选。"
    ], 
    "rhythmic": "喜迁莺"
  }, 
  {
    "author": "曹宰", 
    "paragraphs": [
      "皇都春早，正媚景霁色，融和时候。", 
      "宿霭初收，祥烟新布，桃李满林惟绣。", 
      "挺生垩朝哲辅，风采独居人右。", 
      "世希有，看陈思名族，平阳革裔。", 
      "眷厚知已久，近辅名藩，符竹频分剖。", 
      "一节趋朝，神京作镇，高掩昔年贤守。", 
      "芝检异恩才下，玉笋清班须簉。", 
      "寿龄远，与湖山同永，松椿同寿。"
    ], 
    "rhythmic": "喜迁莺"
  }, 
  {
    "author": "曹宰", 
    "paragraphs": [
      "梅含春信，冒北律严寒，南枝先暖。", 
      "月上初弦，萱开九叶，嵩岳诞生英俊。", 
      "冰玉丰姿莹彻，锦绣文章焕烂。", 
      "人歌赞，是今朝卓鲁，他年伊旦。", 
      "犹羡瓜期近，课春九重，优陟公卿选。", 
      "列鼎鸣钟，乘轩袭冕。", 
      "直把功名占断。", 
      "好是宾僚会宴，争捧觥觞频劝。", 
      "重重愿，与青青松柏，岁寒难变。"
    ], 
    "rhythmic": "喜迁莺"
  }, 
  {
    "author": "王子容", 
    "paragraphs": [
      "台衮筹边，京师蒙福，两淮谈笑尘清。", 
      "正銗筒无讼，桴鼓亦稀鸣。", 
      "阅武分弓角射，催春事、亲劝农耕。", 
      "何须付，寻花问柳，小队出郊坰。", 
      "功名。", 
      "今已就，九重近天，好去辞荣。", 
      "算人间极贵，何似长生。", 
      "刺占梅山日月，观二妙，玉纹抨。", 
      "休辞醉，洛阳花信，香到露华亭。"
    ], 
    "rhythmic": "满庭芳"
  }, 
  {
    "author": "王子容", 
    "paragraphs": [
      "瑞霭腾空，长庚入梦，挺生名世真贤。", 
      "荐膺宸眷，移镇日华边。", 
      "千里民谣载路，薰和气、俱作春妍。", 
      "须知道，西湖草木，亦自肃成权。", 
      "黄堂。", 
      "开雅宴，酒浮云液，歌倚湘弦。", 
      "□赐金增秩，入侍甘泉。", 
      "且向露桃花底，拚沉醉，频举觥舡。", 
      "祈难老，鬓随柳绿，官共早莺迁。"
    ], 
    "rhythmic": "满庭芳", 
    "tags": [
      "西湖"
    ]
  }, 
  {
    "author": "王子容", 
    "paragraphs": [
      "蓬海移春，卿云约月，庆传王母骖鸾。", 
      "九仙福地，不减玉龟山。", 
      "况是莱儿绣斧，都衬得、彩舞斓斑。", 
      "瑶觞举，平反一笑，功行足三十。", 
      "木天。", 
      "来瑞节，行封两国，宫锦蝉联。", 
      "更孙枝满座，兰畹芝田。", 
      "中诏肩舆上殿，称万寿，椒掖欢颜。", 
      "黄锺数，从新九九，巧历演长年。"
    ], 
    "rhythmic": "满庭芳"
  }, 
  {
    "author": "叶景山", 
    "paragraphs": [
      "十月小春时，蓂舒六翠。", 
      "天佑皇家诞贤裔。", 
      "熊罴协梦，疑是麒麟分瑞。", 
      "世间无限事，都如意。", 
      "粉阵香围，香娇玉媚。", 
      "春酒争持泛琼蚁，笙歌缭绕，同祝我公千岁。", 
      "他年陪绿野，拚酣醉。"
    ], 
    "rhythmic": "感皇恩"
  }, 
  {
    "author": "叶景山", 
    "paragraphs": [
      "清晓于门开寿宴，绮罗香袅芳丛。", 
      "红娇绿软媚光风。", 
      "绣屏金翡翠，锦帐玉芙蓉。", 
      "珠履争驰千岁酒，葡萄满泣金锺。", 
      "人生福寿古难逢。", 
      "好将家庆事，写入画图中。"
    ], 
    "rhythmic": "临江仙"
  }, 
  {
    "author": "叶景山", 
    "paragraphs": [
      "杨柳池塘桃李径，华堂寿宴初开。", 
      "香团翠幕舞风回。", 
      "东山携妓女，北海罄樽罍。", 
      "玉笋轻敲红象板，金荷潋潋传杯。", 
      "笙歌缭绕宴春台。", 
      "华阳闲日日月，绿野醉蓬莱。"
    ], 
    "rhythmic": "临江仙"
  }, 
  {
    "author": "叶景山", 
    "paragraphs": [
      "春水满池塘，春风吹柳。", 
      "春草茸茸媚晴昼。", 
      "春烟骀荡，春色着人如旧。", 
      "春光无限好，花时候。", 
      "春院宴开，春屏环绣。", 
      "春酒争持介眉寿。", 
      "春衫春暖，春回遏云声透。", 
      "春年常不老，松筠茂。"
    ], 
    "rhythmic": "感皇恩"
  }, 
  {
    "author": "无名氏", 
    "paragraphs": [
      "昭代数人物，谁似我公贤。", 
      "平生磊磊，常以义为先。", 
      "广立湖中义学，盛集陕西义社，良法自家传。", 
      "阴德有如此，眉寿不须言。", 
      "圣天子，方右武，复宗文。", 
      "诗书马上，看君父子共争先。", 
      "伫听天山三箭，还共秋闱一举，相继凯歌旋。", 
      "金印大如斗，富贵出长年。"
    ], 
    "rhythmic": "水调歌头"
  }, 
  {
    "author": "无名氏", 
    "paragraphs": [
      "云海漾空阔，风露凛高寒。", 
      "仙翁鹤驾羽节，缥缈下天端。", 
      "指点虚无征路，时见双凫飞舞，挥斥隘尘寰。", 
      "吹笛向何处，海上有三山。", 
      "彩衣新，鱼服丽，映朱颜。", 
      "蟠桃未熟，千岁容与旦人间。", 
      "早晚金泥封诏，归侍紫皇香案，踵武列仙班。", 
      "玉骨自不老，未用九还丹。"
    ], 
    "rhythmic": "水调歌头"
  }, 
  {
    "author": "李商英", 
    "paragraphs": [
      "庆朋良相遇，夷夏均欢，福沾绵宇。", 
      "扶日勋高，更补天力巨。", 
      "学造渊微，文赓三圣，被褒语。", 
      "来自丹台，生逢华旦，身登仙路。", 
      "衮绣归来，水晶宫里，燕处超然，去天尺五。", 
      "绿发朱颜，照青春如故。", 
      "一粒刀圭，五更丹灶，与赤松游处。", 
      "只恐看着蒲轮，趣上沙堤归去。"
    ], 
    "rhythmic": "醉蓬莱"
  }, 
  {
    "author": "李商英", 
    "paragraphs": [
      "庆长庚协梦，仙李蟠根，挺生名世。", 
      "粉省收声，早云霄自致。", 
      "凤掖鸾坡，荷囊簪笔，久要津历试。", 
      "红旆班春，碧油开府，出分忧寄。", 
      "均逸真祠，右弧开宴，宵月光澄，玉炉烟细。", 
      "漆发冰眸，揽浮丘仙袂。", 
      "伫见九重，迂驰三节，诏促还丹陛。", 
      "槐府凉生，榴樽香泛，年年欢醉。"
    ], 
    "rhythmic": "醉蓬莱"
  }, 
  {
    "author": "李商英", 
    "paragraphs": [
      "腊残寒峭，渐近新正际。", 
      "喜溢门阑霭佳气。", 
      "遇昌辰，符吉梦，岳渎呈祥瑞。", 
      "知是天诞人间奇瑞。", 
      "文章推晁董，学擅卿云，高揭声猷缙绅里。", 
      "上瀛洲册府，师表宗藩，华要地，俱是宸衷注意。", 
      "又何止看看便持荷，更寿为崆峒，广成同岁。"
    ], 
    "rhythmic": "洞仙歌"
  }, 
  {
    "author": "李商英", 
    "paragraphs": [
      "霓旌降节，缥缈蓬瀛里。", 
      "前是骖鸾在人世。", 
      "云衢沾圣泽，两地疏封，须信道，不减瑶台富贵。", 
      "兰帏称寿日，朱紫盈门，碧藕蟠桃奉甘旨。", 
      "更何须，求大药饵服还丹，长不老，鹤骨仙标无比。", 
      "况壶天日月自延长，看几度人间，百年千岁。"
    ], 
    "rhythmic": "洞仙歌"
  }, 
  {
    "author": "李商英", 
    "paragraphs": [
      "笙簧缭绕，书鼓声喧，佳人对舞绣帘前。", 
      "高卷铺衬，广列华筵。", 
      "人人献香祝寿，捧流霞，永庆高年。", 
      "名香爇，睹重重华盖，金兽喷烟。", 
      "一愿皇恩频降，松柏对龟鹤，彭祖齐肩。", 
      "二愿子子孙孙，尽贡三元。", 
      "石崇富贵也休夸，陆地神仙。", 
      "更三愿，愿年年佳庆，永保团圆。"
    ], 
    "rhythmic": "胜胜慢・声声慢"
  }, 
  {
    "author": "李商英", 
    "paragraphs": [
      "喜琼筵乍启，似王母、宴瑶池。", 
      "正珠履骈肩，群仙间坐，冰玉交辉。", 
      "新词更兼旧曲，听歌声、宛转绕屏帏。", 
      "一缕龙香水麝，满堂如彩云飞。", 
      "金卮主献宾酬。", 
      "无算数醉如泥。", 
      "诮不管山翁，霜髯皓鬓，为插花枝。", 
      "更阑带花归去，有馀香、冉冉惹人衣。", 
      "一枕华胥梦觉，恍然身在桃溪。"
    ], 
    "rhythmic": "木兰花慢"
  }, 
  {
    "author": "李商英", 
    "paragraphs": [
      "香浮椒柏，暖入酴酥，非烟晓生帘幕。", 
      "绛阙真仙，来自五云楼阁。", 
      "青霁路岐游遍，排冠归、水晶城郭。", 
      "萧散处，有壶中日月，故园猿鹤。", 
      "好是朱颜难老，嬉游处，不减少年行乐。", 
      "正好寻春，莫负燕期莺约。", 
      "沉沉洞天向晚，按官商、重调音乐。", 
      "愿岁岁，听新声，笙歌院落。"
    ], 
    "rhythmic": "胜胜慢・声声慢"
  }, 
  {
    "author": "马伯升", 
    "paragraphs": [
      "瑞应杉溪县，光动极星宫。", 
      "人间盛事此日，岳降自高嵩。", 
      "庆兆三阳开泰，散作一团和气，无地不春风。", 
      "眉寿八千岁，今代黑头公。", 
      "听剑履，上星辰，此行中。", 
      "况金瓯姓字，当路那已达宸聪。", 
      "管取凤池新命，来自虎关上阙，明日到花封。", 
      "王室要师保，叔父勿居东。"
    ], 
    "rhythmic": "水调歌头"
  }, 
  {
    "author": "马伯升", 
    "paragraphs": [
      "人品如君，人尽道，士林横绝。", 
      "那更是、关西流庆，三山英杰。", 
      "欣遇当年神降日，又逢初度阳生月。", 
      "把八千馀岁祝君龄，为君说。", 
      "君自有，封侯骨。", 
      "君不是，栖鸾客。", 
      "况如今东阁，正收人物。", 
      "坦腹素知王逸少，求贤不必商岩说。", 
      "便明朝、有诏自天来，君王礼。"
    ], 
    "rhythmic": "满江红"
  }, 
  {
    "author": "马伯升", 
    "paragraphs": [
      "和气应鼙鼓，喜色上辕门。", 
      "貔貅万骑，争相庆主将佳晨。", 
      "遥望九霄上阙，霭霭庆云澄处，一点将星明。", 
      "天瑞不虚应，人杰岂虚生。", 
      "况君家，名将旧，有元勋。", 
      "上方拊髀，要资颇牧作长城。", 
      "管取斋坛入拜，会见凯歌归奏，振起旧家声。", 
      "与国同休语，王府又重盟。"
    ], 
    "rhythmic": "水调歌头"
  }, 
  {
    "author": "陈克", 
    "paragraphs": [
      "捣玉扬珠万户，眉高髻千峰。", 
      "佳辰清寿黑头公，老稚扶携欢动。", 
      "借问优游黄倚，何如强健夔龙。", 
      "舡一棹百分空，浇泼胸中云梦。"
    ], 
    "rhythmic": "西江月"
  }, 
  {
    "author": "陈克", 
    "paragraphs": [
      "风露绢绢玉井莲，霓旌绛节会中元。", 
      "鬓头未学功名晚，金紫由来称长年。", 
      "青作穗，酒如泉。", 
      "蓬莱方丈自飞仙。", 
      "黄麻敕胜长生，早送夔龙到日边。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "凤飞醇酎，龙筵喷异香。", 
      "又还仁还祝延长。", 
      "正对金风玉露、爽秋光。", 
      "一种庄椿老，五仙桂芳。", 
      "当年天产窦家郎。", 
      "须信来春同此、赋高唐。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "爱日烘晴昼，轻寒护晓霜。", 
      "小春庭院绕天香。", 
      "仙风珊珊来自、五云乡。", 
      "庭下芝兰秀，壶中日月长。", 
      "要看发绿与瞳方。", 
      "一笑人间千岁、饮淋浪。"
    ], 
    "rhythmic": "南歌子"
  }, 
  {
    "author": "李清照", 
    "paragraphs": [
      "薄露初零，长宵共、永昼分停。", 
      "绕水楼台，高耸万丈蓬瀛。", 
      "芝兰为寿，相辉映、簪笏盈庭。", 
      "花柔玉净，捧觞别有娉婷。", 
      "鹤瘦松青，精神与、秋月争明。", 
      "德行文章，素驰日下声名。", 
      "东山高蹈，虽卿相、不足为荣。", 
      "安石须起，要苏天下苍生。"
    ], 
    "rhythmic": "新荷叶"
  }, 
  {
    "author": "莫蒙", 
    "paragraphs": [
      "翠樾阴浓，见嵩山洛水，紫薇光聚。", 
      "雏华飞，黄驹骏天下，夜擎香露奋身许玉斧，来作明堂一柱。", 
      "试看人间，谁能具此，神峰眉宇。", 
      "烟缕摇曳暗雾。", 
      "想高正簇清歌妍舞。", 
      "黑蚌生珠，蟠桃结子，从此几回相遇。", 
      "去天尺五，人望城南韦杜，画戟衣翻，门施行马，行看开府。"
    ], 
    "rhythmic": "寿星明・沁园春"
  }, 
  {
    "author": "莫蒙", 
    "paragraphs": [
      "对画帘卷，正钩挂虾须细锦幄。", 
      "展凤屏。", 
      "开朱户。", 
      "初启宝兽，香飘龙麝，袅袅烟成穗。", 
      "神仙宴满座，瑞色笼金翠。", 
      "□□□窈窕，秦娥唱，行云散，梁□坠。", 
      "花满帽，酒盈樽，长富长贵。", 
      "唯愿如松似□，永保千秋岁。", 
      "红日晚笙歌，拥入瑶池醉。"
    ], 
    "rhythmic": "瑞庭花引"
  }, 
  {
    "author": "莫蒙", 
    "paragraphs": [
      "博山香暖衬江云。", 
      "舞飞琼。", 
      "拜双成。", 
      "雾鬓风鬟，不改旧时青。", 
      "滟滟金船罗袖劝，齐祝寿，比松椿。", 
      "照人冰雪自天真。", 
      "翠绡轻。", 
      "下蓬瀛。", 
      "却笑乘鸾，奔月望长生。", 
      "曾侍瑶池王母宴，犹认得，佩环声。"
    ], 
    "rhythmic": "江城子"
  }, 
  {
    "author": "莫蒙", 
    "paragraphs": [
      "秋堂风露月初弦。", 
      "望灵源。", 
      "隐珠躔。", 
      "曾许东皇，游戏了尘缘。", 
      "四海声名收不得，麾玉节，下清关。", 
      "相逢只说好江山。", 
      "紫宸班。", 
      "待公还。", 
      "压帽黄花，喜映两眉间。", 
      "袖里春风医国手，应不惜，紫金丹。"
    ], 
    "rhythmic": "江城子"
  }, 
  {
    "author": "宝月", 
    "paragraphs": [
      "延陵福绪，蔼遗芳馀庆，直至如今。", 
      "帝锡朋龟曾献策，早揖丹桂华簪。", 
      "一代荣名，三州遗爱，留入歌吟。", 
      "归来湖山付得，依旧闲心。", 
      "延赏报德推封。", 
      "名迁书监，喜天恩重临。", 
      "拜舞龙香还注想，丹阙拖紫垂金。", 
      "酒满霞觞，期君眉寿，千岁与披衿。", 
      "年年风月，两行门外桐阴。"
    ], 
    "rhythmic": "念奴娇"
  }, 
  {
    "author": "邓肃", 
    "paragraphs": [
      "乳羝属国归来早。", 
      "知君胆大身犹小。", 
      "一节不须论。", 
      "功名看致君。", 
      "镇西楼上酒。", 
      "父老为君寿。", 
      "更寿太夫人。", 
      "年年封诏新。"
    ], 
    "rhythmic": "菩萨蛮"
  }, 
  {
    "author": "曾", 
    "paragraphs": [
      "去年看月诗成，援毫曾寄鄞江守。", 
      "流传乐府，惭非宾客，竹枝杨柳。", 
      "今岁江楼，载勤歌扇，青蛾应奏。", 
      "况铃斋初驻，凉生燕寝，有香雾凝清昼。", 
      "遥想十洲三岛，对冰轮、寒光依旧。", 
      "主人来自，清都碧落，天香满袖。", 
      "寄语嫦娥，剩留清照，时为公寿。", 
      "恐明光诏下，翩然归去，试为霖手。"
    ], 
    "rhythmic": "水龙吟"
  }, 
  {
    "author": "严抑", 
    "paragraphs": [
      "云车鹤盖，三岛朝元後。", 
      "绿意红情在梅柳。", 
      "想仙风从碧落次，吹得春来甘泉，喜见颜红宇秀。", 
      "承明厌直，小憩苹洲，箫鼓行春此时候。", 
      "华堂深苍耸，天女遥闻，凭细问，应得年长视久。", 
      "喜苕霅邦人咏恩波，原有酒如渑，与公为寿。"
    ], 
    "rhythmic": "洞仙歌"
  }, 
  {
    "author": "沈长卿", 
    "paragraphs": [
      "瑞气氤氲入绛纱。", 
      "水沉香荐碧流霞。", 
      "疏梅欲破风前蕊，冷菊犹开霜後花。", 
      "销粉黛，减铅华。", 
      "药炉经卷好生涯。", 
      "络滨侍从他年贵，便是蟠桃王母家。"
    ], 
    "rhythmic": "鹧鸪天"
  }, 
  {
    "author": "张浚", 
    "paragraphs": [
      "迟日惠风柔。", 
      "桃李成阴绿渐稠。", 
      "把酒樽前逢盛旦，凝眸。", 
      "十里松湖瑞气浮。", 
      "功业古难侔。", 
      "宜在凌烟更上头。", 
      "已向眉间浮喜气，风流。", 
      "千岁三分万户侯。"
    ], 
    "rhythmic": "南乡子"
  }, 
  {
    "author": "胡寅", 
    "paragraphs": [
      "玉梅冲腊传香，瑞蓂秀荚开三四。", 
      "莲花沉漏，熊罴占应，洛阳名裔。", 
      "岁比甘罗，便疏同队，累棋观志。", 
      "向修文寓直，仙楼侍宴，梁王宝、真难俪。", 
      "多少襟怀未试，暂超然、壶中游戏。", 
      "行看献策，归瞻旒藻，常勋斿记。", 
      "歌畔巫云，舞回邹管，金钗扶醉。", 
      "有阴功不乞，丹砂十纪，寿祺全畀。"
    ], 
    "rhythmic": "水龙吟"
  }, 
  {
    "author": "鲁", 
    "paragraphs": [
      "坐啸蓬宫，移旌天府，往来三岛十洲。", 
      "况瑞霭当年，初下琼楼。", 
      "自是长生伴侣，那堪更河润神州。", 
      "人争叹，威名福寿，衮衮压潮头。", 
      "金瓯。", 
      "须满泛，天厨禁脔，相酝□□。", 
      "□□□□日，此会风流。", 
      "正是湖山春媚，千秋岁、□□民猷。", 
      "还知道，金瓯未拜，先拜富民侯。"
    ], 
    "rhythmic": "满庭芳"
  }, 
  {
    "author": "陆凝之", 
    "paragraphs": [
      "三百年间，青史几多人物，俱委埃尘。", 
      "独先生斯世，炼气成神。", 
      "将我一支丹桂，换他千载青春。", 
      "岳阳楼上，纱巾羽扇，谁识天人。", 
      "千山短褐，掬水擎花，为君增祝灵椿。", 
      "遥想望、吹笙坐殿，奏舞鸾裀。", 
      "凤驭云帲不散，碧桃紫李长新。", 
      "愿分馀沥，九霞光里，相继朝真。"
    ], 
    "rhythmic": "雨中花・夜行船", 
    "tags": [
      "岳阳楼"
    ]
  }, 
  {
    "author": "阳居士", 
    "paragraphs": [
      "良月霜清，小春寒浅，瑞庭荚双飞。", 
      "岭梅香度，初发向南枝。", 
      "此际高门袭庆，真金降、金璧生辉。", 
      "传瀛海向歆父子，相继大名垂。", 
      "广寒，山藉在，笔驱造化，夕照虹霓。", 
      "暂徘徊、莲幕名誉交驰。", 
      "行继夔龙步武，蓬山静、玉宇春迟。", 
      "当清夜，神交大一，相对熟青藜。"
    ], 
    "rhythmic": "满庭芳"
  }, 
  {
    "author": "赵士", 
    "paragraphs": [
      "正春风初扇，梅蕊飘香，雨馀晴昼。", 
      "箫鼓声中，麝烟喷金兽。", 
      "幕府宾僚，杜诗韩笔，竟吐奇争秀。", 
      "共指乔松，同瞻峻岳，祝公眉寿。", 
      "汉相功勋，陈思文藻，奕世风流，迥居人右。", 
      "持节分符，屡试经邦手。", 
      "天府剧烦，雍容谈笑，令闻光前後。", 
      "君相恩隆，公圭金印，一时亲授。"
    ], 
    "rhythmic": "醉蓬莱"
  }, 
  {
    "author": "李朴", 
    "paragraphs": [
      "晓庭天离，擎香肖紫，严瑞气满春彰。", 
      "勋门旧擎，从来功在江南。", 
      "二百岁中阴德去，今天府享潭潭。", 
      "遵画一，记得那时，□□□□。", 
      "且趁东风解冻，向柳梢青处，□□□□。", 
      "□□听满，此夕何惜醺酣。", 
      "醉挹寿卿春色，一帘花影转微蟾。", 
      "千秋岁，愿祝算数□，多似彭聃。"
    ], 
    "rhythmic": "庆清朝"
  }, 
  {
    "author": "温镗", 
    "paragraphs": [
      "东风先报上林春。", 
      "枝上晓莺新。", 
      "凌虹御气，鞭鸾翳凤，来辅玉晨君。", 
      "稳步丹墀青云路，金鼎侍调羹。", 
      "南极光中，五云多处，长伴老人星。"
    ], 
    "rhythmic": "少年游"
  }, 
  {
    "author": "温镗", 
    "paragraphs": [
      "谢家庭槛晓无尘。", 
      "芳宴启良辰。", 
      "风流妙舞，樱桃清唱，依约驻行云。", 
      "榴花一盏浓香满，为寿百千春。", 
      "岁岁年年，共同劝乐，喜庆与时新。"
    ], 
    "rhythmic": "少年游"
  }, 
  {
    "author": "温镗", 
    "paragraphs": [
      "芙蓉花发去年枝。", 
      "双燕欲归飞。", 
      "兰堂风软，金炉香暖，新曲动帘帷。", 
      "家人拜上千春寿，深意满琼卮。", 
      "绿鬓朱颜，道家装束。", 
      "长似少年时。"
    ], 
    "rhythmic": "少年游"
  }, 
  {
    "author": "温镗", 
    "paragraphs": [
      "秋风秋露清秋节。", 
      "秋雨过、秋香初发。", 
      "二仙生值好秋天，气却与、秋霜争烈。", 
      "秋霄开宴群仙列。", 
      "秋娘唱、秋云低遏。", 
      "寿杯双劝祝千秋，镇长对、中秋皓月。"
    ], 
    "rhythmic": "折丹桂"
  }, 
  {
    "author": "芮烨", 
    "paragraphs": [
      "化工着意，向柳稍梅萼，偷回春色。", 
      "叶双飞政天上，一点文星初谪。", 
      "发藻儒林，当年荣耀，四海声名白。", 
      "谪仙飞貌，澹然物外踪迹。", 
      "且与笑傲瀛洲，风流词翰，自是西垣客。", 
      "异日功成辞富贵，却与赤松游剧。", 
      "一曲清歌，三千珠履，不愧非潘璧。", 
      "满斟芳醑，仰称遐寿千百。"
    ], 
    "rhythmic": "念奴娇"
  }, 
  {
    "author": "傅自得", 
    "paragraphs": [
      "洪钧转处，都在薰陶内。", 
      "瑞世得奇才，赞化工，协调和气。", 
      "雄词健笔，谈笑斡千钧，馀闲手，尹王畿，治行称尤异。", 
      "雍容儒雅，早合登高位。", 
      "天路踏骅骝，看峨冠，羽仪班缀。", 
      "东风骀荡，王斝酒鳞红，春不老，寿难穷，莫惜今朝醉。"
    ], 
    "rhythmic": "蓦山溪"
  }, 
  {
    "author": "李鼐", 
    "paragraphs": [
      "馀寒未展，帘幕新来燕。", 
      "杨柳梢头嫩黄染。", 
      "小溪山缭绕，别是风烟，春澹澹，谁道蓬莱路远。", 
      "冰姿人不老，长伴春闲，环佩声中度芳宴。", 
      "宝屏开，烟袅袅，金鸭吹香，欢笑处，烛影花光共暖。", 
      "便莫惜瑶觞醉如泥，占岁岁东风，舞衣歌扇。"
    ], 
    "rhythmic": "洞仙歌"
  }, 
  {
    "author": "李鼐", 
    "paragraphs": [
      "日借嫩黄初看柳。", 
      "池塘冰泮游鱼透。", 
      "庭馆匆匆佳气候。", 
      "□山透。", 
      "膺时贤佐生天佑。", 
      "寿者康宁还德厚。", 
      "功名富贵须长久。", 
      "从此安排千岁酒。", 
      "常祝寿。", 
      "一年一献黄金酎。"
    ], 
    "rhythmic": "渔家傲"
  }, 
  {
    "author": "李鼐", 
    "paragraphs": [
      "种得门阑五福全。", 
      "常珍初喜庆华筵。", 
      "王环醉拍春衫舞，今见康强九九年。", 
      "神爽朗，骨清坚。", 
      "壶天日月旧因缘。", 
      "从今把定春风笑，且作人间长寿仙。"
    ], 
    "rhythmic": "鹧鸪天"
  }, 
  {
    "author": "李鼐", 
    "paragraphs": [
      "珍重高人阎右丞。", 
      "胸中丘壑富丹青。", 
      "暂从天下分轺使，来向人间作寿星。", 
      "凉日挂，暑风轻。", 
      "一番秋思十分清。", 
      "细倾鹦鹉休辞劝，烂醉葡菊不用醒。"
    ], 
    "rhythmic": "鹧鸪天"
  }, 
  {
    "author": "李鼐", 
    "paragraphs": [
      "绿阴清昼。", 
      "两茸茸、梅子黄时侯。", 
      "华堂金兽。", 
      "香润炉烟透。", 
      "舞燕回轻袖。", 
      "歌凤翻新奏。", 
      "院静人稀，永日迟迟花漏。"
    ], 
    "rhythmic": "一井金"
  }, 
  {
    "author": "李鼐", 
    "paragraphs": [
      "一杯为寿。", 
      "笑捧处、自传织手钗头。", 
      "况有瑞草，齐眉偕老，应难比效。", 
      "鸳鸾镇日于飞，惟愿一百二十岁，永同欢，如鱼似水。"
    ], 
    "rhythmic": "一井金"
  }, 
  {
    "author": "李鼐", 
    "paragraphs": [
      "翠烟笼日上花梢。", 
      "花外楼高。", 
      "海犀不动帘栊静，昼长人懒莺娇。", 
      "宝篆浓薰沉水，清商低按擅槽。", 
      "画堂深处燕蟠桃。", 
      "亲见仙曹。", 
      "雾鬟不改朱颜好，年年长被春饶。", 
      "一品疏封它日，十分沉醉今朝。"
    ], 
    "rhythmic": "风入松"
  }, 
  {
    "author": "李鼐", 
    "paragraphs": [
      "望处水寒云绕，倚栏千里，澹荡晴晖。", 
      "梦燕门阑，和气喜动帘帏。", 
      "舞裀重、花明彩凤，歌扇小、香暖金猊。", 
      "漏声迟。", 
      "洞天秋晓，风露霏霏。", 
      "嘉时。", 
      "谪仙高宴，华分玉蜡，艳列文姬。", 
      "玉树临风，自然老月中枝。", 
      "酒肠宽、胸容云梦，词源壮、笔勇助溪。", 
      "且追随。", 
      "伫看飞诏，稳步沙堤。"
    ], 
    "rhythmic": "玉蝴蝶"
  }, 
  {
    "author": "李鼐", 
    "paragraphs": [
      "腊雪溶酥，春冰浮玉，素蟾三五才过。", 
      "晓来庭户，何事五云多。", 
      "尽道九天麟坠，╆环、袅袅鸣珂。", 
      "风标爽、胸中嵬磊，豪气挽天河。", 
      "平生，横溯志，指挥夷虏，平定干戈。", 
      "看它年功业，还让廉颇。", 
      "且对江山难老，金樽满、鲸海翻波。", 
      "歌声转，玉人扶处，拚取醉颜酡。"
    ], 
    "rhythmic": "满庭芳"
  }, 
  {
    "author": "韩元吉", 
    "paragraphs": [
      "雨歇云如隔座屏。", 
      "薰风摇动一天青。", 
      "今年五十平头过，又喜清歌洗耳听。", 
      "浮世事，绝曾经。", 
      "此生应直斗牛星。", 
      "且倾田舍黄鸡酒，敢望君家白玉庭。"
    ], 
    "rhythmic": "鹧鸪天"
  }, 
  {
    "author": "韩元吉", 
    "paragraphs": [
      "万古光寒太白精。", 
      "直宜分作两郎星。", 
      "不然安得难兄弟，先后尧蓂三荚生。", 
      "霜月冷，斗杓横。", 
      "老人今夜已齐明。", 
      "他年莫作郎星看，两两台躔拱太清。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "威彻冰河，兵严玉帐，济时人在壶天。", 
      "妙龄谈笑，图画上凌烟。", 
      "但见勋书鼎鼐，谁知道、名列高仙。", 
      "风云会，钩陈羽卫，绿鬓影貂蝉。", 
      "绵绵。", 
      "流庆远，芝兰秀发，折桂争先。", 
      "占盛一门，文武更双全。", 
      "已饵琼英绛雪，灵龟寿、何止千年。", 
      "年年看，笙歌丛里，金盏倒垂莲。"
    ], 
    "rhythmic": "满庭芳"
  }, 
  {
    "author": "张抡", 
    "paragraphs": [
      "鹤驭来从玉席前。", 
      "笑谈勋业照凌烟。", 
      "心游物外都无碍，春在壶中别有天。", 
      "香似雾，酒如泉。", 
      "华堂冰雪映神仙。", 
      "灵椿不老青松健，花里年年醉管弦。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "彩舞萱堂喜气新。", 
      "年年今日庆生辰。", 
      "碧凝香雾笼清晓，红入桃花媚小春。", 
      "须酩酊，莫逡巡。", 
      "九霞杯冷又重温。", 
      "壶天自是人难老，长拥笙歌醉洞云。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "五福仙娥月殿来。", 
      "依稀微步彩云随。", 
      "一从别有瑶池宴，不见蟠桃几度开。", 
      "歌宛转，舞徘徊。", 
      "碧梧秋意满池台。", 
      "年年玉露收残暑，长送新凉入寿杯。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "消息枝头梅子黄。", 
      "两宫恩意酿湖光。", 
      "长庚自是文章瑞，好伴前星烛万方。", 
      "金鸭暖，玉杯香。", 
      "换鹅笔墨醉淋浪。", 
      "只将名字为公祝，便合千秋佐玉皇。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "福善天应锡寿祺。", 
      "人生七十古来稀。", 
      "我翁更有椿龄在，馀庆堂前玉树辉。", 
      "传世业，长孙枝。", 
      "捧杯欢见老莱衣。", 
      "一阳渐近门多喜，百禄争迎好事归。"
    ], 
    "rhythmic": "鹧鸪天"
  }, 
  {
    "author": "张抡", 
    "paragraphs": [
      "月娥来自广寒宫。", 
      "步摇环丁东。", 
      "戏鸾双舞驾天风。", 
      "雪满云空。", 
      "一剪玉梅花小，九霞琼醴杯浓。", 
      "凤箫千载莫匆匆。", 
      "且醉壶中。"
    ], 
    "rhythmic": "画堂春"
  }, 
  {
    "author": "张抡", 
    "paragraphs": [
      "玉池波浪碧如鳞。", 
      "露莲新。", 
      "新歌一曲翠眉。", 
      "舞乖。", 
      "满酌兰英酒，须知献寿千春。", 
      "太平无事荷君恩，齐唱望仙门。"
    ], 
    "rhythmic": "望仙门"
  }, 
  {
    "author": "张抡", 
    "paragraphs": [
      "玉京清漏起微凉。", 
      "好秋光。", 
      "金杯潋滟酌琼浆。", 
      "会仙乡。", 
      "新曲调丝管，新声更霓裳。", 
      "博山炉暖泛浓香。", 
      "为寿百千长。"
    ], 
    "rhythmic": "望仙门"
  }, 
  {
    "author": "张抡", 
    "paragraphs": [
      "紫微枝上露华浓。", 
      "起秋风。", 
      "管弦声细出帘栊。", 
      "象筵中。", 
      "仙酒斟云液，山歌转绕梁虹。", 
      "此时佳会庆相逢。", 
      "欢醉且从容。"
    ], 
    "rhythmic": "望仙门"
  }, 
  {
    "author": "侯置", 
    "paragraphs": [
      "白鹤到时节，霜信满南州。", 
      "金盘露重，银潢波浪载天流。", 
      "岳渎千龄锺秀，赋出人间英气，清照洞庭秋。", 
      "烈日严霜操，竹简万年留。", 
      "苏属国，二千秩，若为酬。", 
      "杜园阴密，未央前席动宸旒。", 
      "入践紫薇郎省，擢赞绿槐公位，指日凤池游。", 
      "千顷玉芝熟，准备饭青牛。"
    ], 
    "rhythmic": "水调歌头", 
    "tags": [
      "洞庭湖"
    ]
  }, 
  {
    "author": "无名氏", 
    "paragraphs": [
      "八月秋欲半，後夜月将圆。", 
      "天潢当日流润，□派落人寰。", 
      "尘扫长淮千里，威振南蛮八郡，梓里绣衣还。", 
      "芳毓燕山桂，庆衍谢庭兰。", 
      "小山阴，长松下，白云间。", 
      "壶中自有天地，闻早挂逢冠。", 
      "笑指横空丹壑，闲倚拿云竹杖，佳处日跻攀。", 
      "山色既无尽，公寿亦如山。"
    ], 
    "rhythmic": "水调歌头"
  }, 
  {
    "author": "赵彦端", 
    "paragraphs": [
      "两山空翠烟霏，几□又入东君□。", 
      "□□但见，肉红染杏，眉黄着柳。", 
      "彩燕风轻，宝灯月满，欢连清昼。", 
      "是香山行处，苏仙座上，春不老，人依旧。", 
      "闻道新骑白凤，过章台、天香满袖。", 
      "英姿不向，通明宫殿，人间未有。", 
      "况是从来，爱留南国，名高北斗。", 
      "看君恩，却与西湖涨绿，作长生酒。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "芮辉", 
    "paragraphs": [
      "晴云低蘸湖光湿。", 
      "新凉远带江声入。", 
      "风影逼中秋。", 
      "移樽月在楼。", 
      "蓝田栽竹手。", 
      "借竹为君寿。", 
      "苍翠一年年。", 
      "长承雨露边。"
    ], 
    "rhythmic": "菩萨蛮"
  }, 
  {
    "author": "芮辉", 
    "paragraphs": [
      "翠屏罗幕遮前後。", 
      "舞袖翻长寿。", 
      "紫髯冠佩御炉香。", 
      "看取明年归奉、万年觞。", 
      "今宵池上蟠桃席。", 
      "咫尺长安日。", 
      "宝烟飞焰万花浓。", 
      "试看中间白鹤、驾仙风。"
    ], 
    "rhythmic": "虞美人"
  }, 
  {
    "author": "刘季裴", 
    "paragraphs": [
      "三光五岳，震乾坤英彩，非金非玉。", 
      "赫赫岩岩真相种，来跨横空仙鹄。", 
      "十万儿童，和丰堂下，齐把梅山祝。", 
      "黑头难老，岁寒苍桧修竹。", 
      "须信自有家传，中庸一卷，是长生真。", 
      "借问河阳公去後，几度桃开桃熟。", 
      "十九年间，梦回天上，又见棠阴绿。", 
      "看看促觐，喜传沙路新筑。"
    ], 
    "rhythmic": "念奴娇"
  }, 
  {
    "author": "姜特立", 
    "paragraphs": [
      "丹染吴枫，青环越岫，镜天霁色凝鲜。", 
      "华堂珊，非务拥神仙。", 
      "天遣澄清海岳，亲曾授黄石奇编。", 
      "兴王略，智名俱泯，功业妙难言。", 
      "翩翩。", 
      "真迥立，香飘绣衮，色映貂蝉。", 
      "有清诗千首，美酒如川。", 
      "长与嫦娥共约，放冰轮，今夕先圆。", 
      "中秋月，从今屈指，更借一千年。"
    ], 
    "rhythmic": "满庭芳"
  }, 
  {
    "author": "徐叔至", 
    "paragraphs": [
      "人间秋正好，天上月才圆。", 
      "玉霄人不老，对婵娟。", 
      "五龙护日，一笑着貂蝉。", 
      "禁殿开金钥，宝炬宫壶，诏催移下钓天。", 
      "昴奎分秀采，箕翼与长年。", 
      "华堂歌宛转，舞蹁跹。", 
      "醉围红袖，妙墨起风烟。", 
      "回首恩波地，身在江湖，为公一赋新篇。"
    ], 
    "rhythmic": "促拍满路花"
  }, 
  {
    "author": "徐叔至", 
    "paragraphs": [
      "两两台符映昴躔，南熏披拂寿炉烟。", 
      "宝图继统千龄会，金铉调元一相贤。", 
      "兰玉满，庆蝉联。", 
      "天教世有鲁山川。", 
      "霞觞更对瑶池佲，共看蟠桃着子年。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "仗下仪客笔下文。", 
      "天风驾鹤住仙真。", 
      "榴花三日迎端午，蕉叶千春纪诞辰。", 
      "经国志，立朝身。", 
      "暂烦高手活吴民。", 
      "明朝莫遣书丹篆，怕引新符刻玉麟。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "碧城风物，有湖中天地。", 
      "长笑羲娥不停轨。", 
      "记蟠桃枝上，金母嗔尝，回首处，还又三千岁矣。", 
      "料仙人拊顶，曾授长生，名在云琼赐书里。", 
      "懒上郁萧台，应厌高寒，飘然下，赤城游戏。", 
      "且山泽留连作臞仙，不要管蓬莱海中尘起。"
    ], 
    "rhythmic": "洞仙歌"
  }, 
  {
    "author": "范成大", 
    "paragraphs": [
      "樱笋园林绿暗，槐榆院落清和，年年高会引笙歌，戏彩人随燕贺。", 
      "一笑难逢身健，十分休惜颜酡。", 
      "还将瓜枣送金荷，遍照金章满座。"
    ], 
    "rhythmic": "西江月"
  }, 
  {
    "author": "范成大", 
    "paragraphs": [
      "功行三千宜五福，长生何假金丹。", 
      "从教沧海又成田。", 
      "琼枝春不老，壁月夜长妍。", 
      "上界从来官府满，何妨游戏人间。", 
      "年年强健到樽前。", 
      "莫辞杯潋滟，君是酒中仙。"
    ], 
    "rhythmic": "临江仙"
  }, 
  {
    "author": "范成大", 
    "paragraphs": [
      "绣户当年瑞气充。", 
      "紫阳驾鹤下天风。", 
      "万山秀色浑锺尽，六月炎光一洗空。", 
      "蕉叶满，彩衣重。", 
      "刻符持节尽人雄。", 
      "坐中金母欣馀庆，劝醉周公劝鲁公。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "天气新晴，寻昨梦，池塘春早。", 
      "雨过湔裙，水上柳丝风袅。", 
      "却忆去年今日，桃花人面依前好。", 
      "怪今年、酒量却添多，银杯小。", 
      "谁劝我，玉山倒。", 
      "催细抹，翻新调。", 
      "渐金狎压锦，喷首云绕。", 
      "笼柏飞来双翠袖，弓弯内样人间少。", 
      "为留连、春色伴山翁，都休老。"
    ], 
    "rhythmic": "满江红"
  }, 
  {
    "author": "范成大", 
    "paragraphs": [
      "降嵩储昂，仙驭来尘表。", 
      "身佩安危人不老。", 
      "化国风光长好。", 
      "功名南北天涯，欢声蛮峤胡沙。", 
      "草木何□□露，小春桃李都花。"
    ], 
    "rhythmic": "清平乐"
  }, 
  {
    "author": "范成大", 
    "paragraphs": [
      "何须轻举，上界多官府。", 
      "身似灵光长镇鲁。", 
      "俯仰人间今古。", 
      "雨馀帘卷江流，朱颜流映琼舟。", 
      "不假岗陵□寿，西山低似西楼。"
    ], 
    "rhythmic": "清平乐"
  }, 
  {
    "author": "□阳", 
    "paragraphs": [
      "渐纷纷、木叶下亭皋，秋容际寒空。", 
      "庆屏山南畔，龟游绿藻，鹤舞青松。", 
      "缥缈非烟非雾，喜色有无中。", 
      "帘幕金风细，香篆迷。", 
      "好是庭闱称寿，簇舞裙歌板，欢意重重。", 
      "况芝兰满砌，行见黑头公。", 
      "看升平、乌栖画戟，更重开、大国荷荣封。", 
      "人难老，年年醉赏，满院芙蓉。"
    ], 
    "rhythmic": "八声甘州"
  }, 
  {
    "author": "赵彦逾", 
    "paragraphs": [
      "春到皇都，日边已觉风光丽。", 
      "异人名世。", 
      "独禀阳和粹。", 
      "福寿川增，行庆鸳行缀。", 
      "笙歌重。", 
      "几多珠翠。", 
      "拚取今宵醉。"
    ], 
    "rhythmic": "点绛唇"
  }, 
  {
    "author": "张孝祥", 
    "paragraphs": [
      "俭德仁诸族，阴功格上清。", 
      "焚香扫地夜朝真。", 
      "看取名花浮玉、鉴齐精。", 
      "宝篆融融满，□流细细倾。", 
      "双亲俱寿八千龄。", 
      "却捧紫皇飞诏、上蓬瀛。"
    ], 
    "rhythmic": "南歌子"
  }, 
  {
    "author": "卫时敏", 
    "paragraphs": [
      "骑鲸紫霞客，来作世耆英。", 
      "襟怀金玉循良，名字古无人。", 
      "所至民歌遗爱，脱屣归来绿野，笑傲乐天真。", 
      "不学渭滨老，公子自长生。", 
      "一杯酒，再三祝，八十春。", 
      "从今细数庆集，百度似今辰。", 
      "绿鬓朱颜长好，何事紫芝仙草，兰玉自诜诜。", 
      "盛事有如此，谁道四难并。"
    ], 
    "rhythmic": "水调歌头"
  }, 
  {
    "author": "卫时敏", 
    "paragraphs": [
      "春风桃李，问耐寒何似，霜松雪柏。", 
      "珍重拨烦京兆手，早岁声名霹雳。", 
      "收卷经论，摆遗荣利，物外多间适。", 
      "熊经龟咽，真传秘诀消息。", 
      "奉秩初满华严，韶颜转映，绿鬓方瞳碧。", 
      "况□□云供宴几，静对凫翁鹤客。", 
      "只恐日边，蒲轮催动，密侍钧天席。", 
      "上玉卮尧殿，长生倍注仙籍。"
    ], 
    "rhythmic": "念奴娇"
  }, 
  {
    "author": "高伯达", 
    "paragraphs": [
      "绛阙朝元。", 
      "倦飞鸾控鹤，来寓人间。", 
      "天教散舒和气，好与春还。", 
      "蓬瀛罢宴，褪仙裳、欲冠貂蝉。", 
      "应是念、潇湘胜概，来与蕃宣。", 
      "宣室向来初见，叹不如、文帝夜半虚前。", 
      "多情吊沉赋罢，莫负留连。", 
      "经纶事叶，向朝廷、谁与争先。", 
      "明岁好，云屏间坐，十分宣劝金船。"
    ], 
    "rhythmic": "汉宫春"
  }, 
  {
    "author": "高伯达", 
    "paragraphs": [
      "影摇波动。", 
      "晓日浮华栋。", 
      "庆麟绂，徵兰梦。", 
      "绿擎龟叶小，红拂莲腮重。", 
      "帘幕外，半天仙驭来飞鞚。", 
      "两两骖鸾凤。", 
      "□窣珠衣纵。", 
      "香雾散，祥云拥。", 
      "口传金母信，酒为麻姑送。", 
      "休惜醉，与君更下蟠桃种。"
    ], 
    "rhythmic": "千秋岁"
  }, 
  {
    "author": "高伯达", 
    "paragraphs": [
      "海上蟠桃月样圆。", 
      "从头屈指几千年。", 
      "双成已报春消息，输与萧郎半月前。", 
      "风露晓，月华鲜。", 
      "兽炉烟袅水沉烟。", 
      "骑鸾驾鹤休归去，留取人间作女仙。"
    ], 
    "rhythmic": "鹧鸪天"
  }, 
  {
    "author": "郝子直", 
    "paragraphs": [
      "风云际会。", 
      "自军兴勋业，唯公屈指。", 
      "中镝红心，骄虏胆丧，中正已回天意。", 
      "采石扶危鏖战，激励熊罴乘势。", 
      "震天地，沮金狄百万，元颜诛毙。", 
      "英卫。", 
      "摅红气，寰海共欣，雪恨亡胡岁。", 
      "宸眷褒功，华衮貂蝉，荣拜济时左揆。", 
      "圣君用贤终始，肯使留侯谦退。", 
      "後范蠡，愿永佐中兴，庄椿同纪。"
    ], 
    "rhythmic": "喜迁莺"
  }, 
  {
    "author": "郝子直", 
    "paragraphs": [
      "华堂当日诞今辰。", 
      "庆门人降西真。", 
      "一杯千岁祝遐龄。", 
      "莫厌频斟。", 
      "不愿头白还黑，不愿齿落重生。", 
      "但容艳只如今。", 
      "寿等松椿。"
    ], 
    "rhythmic": "画堂春"
  }, 
  {
    "author": "何得之", 
    "paragraphs": [
      "南国蜚声，三鳌孕粹，中兴循吏称首。", 
      "官在中都，斑参玉笋，妙简帝心应久。", 
      "长材已试，名字向、金瓯先覆。", 
      "貂冕冠蝉载服，鸾台凤池荣簉。", 
      "年年桂觞介寿。", 
      "正江梅、犯寒时候。", 
      "料想舞僮歌女，翠鬟依旧。", 
      "富贵人间罕有。", 
      "任鼎沸笙箫对樽□。", 
      "稳步堤沙，高攀禁柳。"
    ], 
    "rhythmic": "天香"
  }, 
  {
    "author": "徐明仲", 
    "paragraphs": [
      "迟日笼晴昼，新火敛馀寒。", 
      "东君着意，留恋春色在人间。", 
      "故遣蓬瀛仙侣，来布阳和德泽，造化寄毫端。", 
      "麾节经行处，喜气满江山。", 
      "听歌谣，五裤暖，二天宽。", 
      "汉朝侧席，英隽玺诏促徵还。", 
      "鞭算钱流粟腐，刃往剧剸烦解，启沃动龙颜。", 
      "已有白麻笔，草制在金銮。"
    ], 
    "rhythmic": "水调歌头"
  }, 
  {
    "author": "徐明仲", 
    "paragraphs": [
      "宗社中兴佐，廊庙黑头公。", 
      "故家乔木，十年风虎会云龙。", 
      "三镇上流藩翰，千里北门符钥，何许在民功。", 
      "刀剑还牛犊，饥馑化登丰。", 
      "政成时，春明媚，日和融。", 
      "寿觞如海，愿公一酌倒三松。", 
      "移取活人心手，归作调元勋业，谈笑共平戎。", 
      "还使十书老，直与古人同。"
    ], 
    "rhythmic": "水调歌头"
  }, 
  {
    "author": "陈之贤", 
    "paragraphs": [
      "人物英雄，更独抱、无双才气。", 
      "年正壮，文章武略，尽曾留意。", 
      "破胆欲凭胸内甲，清原宴启舟中誓。", 
      "笑区区、燕雀不能知，青云志。", 
      "封侯貌，神人比。", 
      "社下手，须荣试。", 
      "况相门出将，君家常事。", 
      "斗印垂金他日贵，寿杯浮玉今朝醉。", 
      "看年年、南极倍明时，春明媚。"
    ], 
    "rhythmic": "满江红"
  }, 
  {
    "author": "陈之贤", 
    "paragraphs": [
      "炎精昌运，庆天为笃生，中兴人杰。", 
      "横臆甲兵三百万，要扫群胡妖孽。", 
      "抚弱怜贫，排奸击暴，所至人推服。", 
      "飘飘志气，伟哉一代英特。", 
      "预信衮衮公侯，名闻英胄，素有阴功积。", 
      "腾踏从天上去，笑作龙头奇客。", 
      "相印重封，将符再绾，尽履青毡物。", 
      "寿杯满泛，年年长醉正月。"
    ], 
    "rhythmic": "念奴娇"
  }, 
  {
    "author": "丁求安", 
    "paragraphs": [
      "风卷霜浓，寒销冰谢。", 
      "一年皎月惟今夜。", 
      "桑弧蓬矢庆门阑，云旌羽盖连车马。", 
      "命服新翻，恩波如泻。", 
      "海沂致锦傅声价。", 
      "晓来和气着梅梢，春随温诏看看下。"
    ], 
    "rhythmic": "踏莎行"
  }, 
  {
    "author": "丁求安", 
    "paragraphs": [
      "紫府延龄，瑶池开宴。", 
      "人间好事都如愿。", 
      "凤雏喜带桂宫香，东床镇压鸾台彦。", 
      "酒泛金杯，香飘龙篆。", 
      "大家齐把瑶觞献。", 
      "中兴天子急贤才，相期共入金銮殿。"
    ], 
    "rhythmic": "踏莎行"
  }, 
  {
    "author": "赵师律", 
    "paragraphs": [
      "镜天露洗，荡仁风，满县正开桃李。", 
      "无讼堂深睛画永，帘卷鹅山浓翠。", 
      "吏散棠阴，鸟啼花散，箫鼓弦歌地。", 
      "印封碧藓，笑谈无限清致。", 
      "佳会正属悬弧，十分蕉叶，共祝千秋岁。", 
      "道骨仙风元自有，功业人间游戏。", 
      "名覆金瓯，班联玉笋，行庆风云会。", 
      "莲舟容与，此时归继仙裔。"
    ], 
    "rhythmic": "念奴娇"
  }, 
  {
    "author": "赵师律", 
    "paragraphs": [
      "楚天春晚，尽替了，残红点成层碧。", 
      "蝴蝶蜂儿娇未足，舞破游丝千尺。", 
      "一夜风高，满天清露，冷浸琼楼彻。", 
      "遮鸾绕凤，使君不是凡骨。", 
      "游荡偶尔人间，铃斋谈笑，好作龚黄匹。", 
      "火急功成天上去，却问蓬莱消息。", 
      "酒泻鹅儿，十分金盏，染就眉间色。", 
      "满城争看，一封鹗荐飞入。"
    ], 
    "rhythmic": "念奴娇"
  }, 
  {
    "author": "赵师律", 
    "paragraphs": [
      "重阳还近秋光好，银屏翠箔凉透。", 
      "凤髓炉温，鱼轩瑞应，天与冰壶清透。", 
      "多文在手。", 
      "更赖玉腰肢，唾花衫袖。", 
      "旧约梅仙，为来人世作珍偶。", 
      "虚堂帘半卷，化工何限意，妆点时昼。", 
      "真香葵倾劝盏，都把芳心为寿。", 
      "当歌对酒。", 
      "愿绿发朱颜，镇长依旧。", 
      "宝名高，已书千岁久。"
    ], 
    "rhythmic": "齐天乐"
  }, 
  {
    "author": "赵师严", 
    "paragraphs": [
      "文章太守，今作湖山主。", 
      "冰雪照人清，赋仙家、出尘风度。", 
      "流芳积庆，故自有渊源，家将相，世侯王，勋德藏盟府。", 
      "政修人治，千里歌来暮。", 
      "有脚是阳春，鼓和风、遍充寰宇。", 
      "芝泥封诏，肯为郡人留，苍玉佩，紫金貂，稳上星辰去。"
    ], 
    "rhythmic": "蓦山溪"
  }, 
  {
    "author": "无名氏", 
    "paragraphs": [
      "光风转蕙，正中和节过，艳阳春半。", 
      "暖日，瑞烟蓬勃，正是生申华旦。", 
      "保厘东土三载，分却九重霄旰。", 
      "政成也，且凝香燕寝，雍容方面。", 
      "堪羡。", 
      "德望重，敌国隐然，不假长江险。", 
      "堂上奇兵，胸中妙画，便是当年韩范。", 
      "况逢左辖虚位，早晚洪钧须转。", 
      "来岁里，看内家敕使，传呼宣劝。"
    ], 
    "rhythmic": "喜迁莺", 
    "tags": [
      "长江"
    ]
  }, 
  {
    "author": "辛弃疾", 
    "paragraphs": [
      "画堂帘卷，贺燕双双语。", 
      "花柳一番春，倚东风、雕红镂翠。", 
      "草堂风月，还似旧家时，歌扇底，舞边，寿年年醉。", 
      "兵符传垒，已莅葵丘戍。", 
      "两手挽天河，要一洗、蛮烟瘴雨。", 
      "貂蝉冠冕，应是出兜鍪，五鼎，梦三刀，侯印黄金铸。"
    ], 
    "rhythmic": "蓦山溪"
  }, 
  {
    "author": "辛弃疾", 
    "paragraphs": [
      "露染武夷秋，千蛮耸翠。", 
      "练色泓澄玉清水。", 
      "十分冰鉴，未吐玉壶天地。", 
      "精神先付与，人中瑞。", 
      "青锁步趋，紫微标致。", 
      "凤翼看看九十里。", 
      "任挥金碗，莫负凉飚佳致。", 
      "瑶台人度曲，千秋岁。"
    ], 
    "rhythmic": "感皇恩"
  }, 
  {
    "author": "辛弃疾", 
    "paragraphs": [
      "簪履竟晴昼，画戟插层霄。", 
      "红莲幕底风定，香雾不成飘。", 
      "螺髻梅妆环列，凤管檀糟交泰，回雪无纤腰。", 
      "觞酒荡寒玉，冰颊醉江潮。", 
      "颂丰功，祝难老，沸民谣。", 
      "晓庭梅蕊初绽，定报鼎羹调。", 
      "龙衮方思勋旧，已覆金瓯名姓，行看紫泥褒。", 
      "重试补天手，高插侍中貂。"
    ], 
    "rhythmic": "水调歌头"
  }, 
  {
    "author": "沈伯文", 
    "paragraphs": [
      "山连嵩岱，疆分齐鲁，济南自古多奇月。", 
      "魄堕英星，芒剪瑞□，来参汉主龙飞。", 
      "仙露繁枝。", 
      "振家声赫奕，金印传龟。", 
      "一种春风，後园桃李自成蹊。", 
      "淮暂弭旌旗。", 
      "庆歌浮绿野，人静圜扉。", 
      "梅破粉痕，柳回星眼，相将紫诏催归。", 
      "玉勒晓骢嘶。", 
      "望天墀咫尺，香惹朝衣。", 
      "最好朱颜绿发，劝宴凤凰池。"
    ], 
    "rhythmic": "望海潮"
  }, 
  {
    "author": "钱处仁", 
    "paragraphs": [
      "勋门积庆，为皇家此日，重生贤辅。", 
      "崧岳储神须信道，非特当年申甫。", 
      "清白传芳，高明驰誉，材更兼文武。", 
      "黑头年少，风云还会龙虎。", 
      "天为指日垂弧，张持节，不遣穹庐去。", 
      "中使传宣，颁赐锡赍，清晓欢声旁午。", 
      "两世光华，一门荣耀，盛事夸千古。", 
      "祝公千岁，庙堂长佐贤主。"
    ], 
    "rhythmic": "念奴娇"
  }, 
  {
    "author": "钱处仁", 
    "paragraphs": [
      "正梧阴碧转，扇浪凉生，渐回秋意。", 
      "祥绕朱门，有崧灵锺瑞。", 
      "笔走龙蛇，句雕风月，好客敦高谊。", 
      "苏小琵琶，绿珠箫管，日添罗绮。", 
      "邃阁清班，贰车清政，奕叶蝉联，世间谁比。", 
      "行侍甘泉，趁青春荣贵。", 
      "尽卷虾须，满斟鹦鹉，向画堂沉醉。", 
      "铜狄摩挲，蓬莱清浅，八千椿岁。"
    ], 
    "rhythmic": "醉蓬莱"
  }, 
  {
    "author": "李焕", 
    "paragraphs": [
      "云蒸雷动。", 
      "庆瑞岳降真，祥生申甫。", 
      "元后慈贤，勋臣英烈，百世显光家谱。", 
      "久许致身忠孝，何止满怀今古。", 
      "听舆论，是侯王苗裔，神仙俦侣。", 
      "争睹藩尹盛，刑揩政成，和气横眉宇。", 
      "北阙莺花，西湖风月，旌骑稳游天路。", 
      "福海寿山无比，烂醉黄堂歌舞。", 
      "正荣耀，有华姻宠授，清朝恩数。"
    ], 
    "rhythmic": "喜迁莺", 
    "tags": [
      "西湖"
    ]
  }, 
  {
    "author": "李焕", 
    "paragraphs": [
      "风云嘉会，有英杰瑞时，来符平泰。", 
      "子建才华，平阳勋业，流庆至今犹在。", 
      "闾史卿来曾记，骨相堂堂庞艾。", 
      "少年日，已心包云泽，名高嵩岱。", 
      "超迈人尽道，今代吏师，小试犹淹大。", 
      "两路登车，三州出牧，游刃了无凝碍。", 
      "便合进推荷橐，迤逦参陪天縡。", 
      "愿从此，奉明君真相，优游千载。"
    ], 
    "rhythmic": "喜迁莺"
  }, 
  {
    "author": "林伯镇", 
    "paragraphs": [
      "百年卿族。", 
      "更七叶桂籍，蝉联相续。", 
      "早冠鳌峰，入持魁柄，却商野耕岩筑。", 
      "绅望山瞻斗。", 
      "勋业铭书金竹。", 
      "倦陶冶，暂镜湖舒啸，琳宫休足。", 
      "催促。", 
      "归秉轴，须与君王，同享无疆福。", 
      "缓访赤松，莫留绿野，宇县待公恢复。", 
      "手把命堂印，腰束精寒玉。", 
      "愿岁岁，看和羹梅绽，古阶槐绿。"
    ], 
    "rhythmic": "喜迁莺"
  }, 
  {
    "author": "林伯镇", 
    "paragraphs": [
      "破腊星回春可数。", 
      "天佑中兴，岳降神生再。", 
      "造膝一言曾寤主，翱翔历遍清华路。", 
      "盖代功名知自许。", 
      "倦把州麾，小向琳宫任。", 
      "早晚诏催归禁署，致身宰相双亲具。"
    ], 
    "rhythmic": "凤栖梧・蝶恋花"
  }, 
  {
    "author": "林伯镇", 
    "paragraphs": [
      "弥诞秩初筵。", 
      "催舞春雷杂管弦。", 
      "惊破梅梢香喷雪，都缘。", 
      "王母瑶池会列仙。", 
      "残腊嫩寒天。", 
      "恰在正朝两日前。", 
      "搀借椒花先献寿，新元。", 
      "重数壬辰第一年。"
    ], 
    "rhythmic": "南乡子"
  }, 
  {
    "author": "王涣", 
    "paragraphs": [
      "水沉香霭，满钱塘千里，秋烟如织。", 
      "万井欢声瞻宝钱，遥指明星南极。", 
      "辇路看花，神旗垂彩，名冠金门籍。", 
      "平阳家世，凌烟都减颜色。", 
      "须信勋业风流，阳春有脚，到处开桃李。", 
      "拥油幢宸眷重，吴越江南江北。", 
      "认取疏梅，东君深意，遣调羹消息。", 
      "凤书飞下，绿槐元自相识。"
    ], 
    "rhythmic": "念奴娇"
  }, 
  {
    "author": "陈敷", 
    "paragraphs": [
      "明月双溪上，胜景号金华。", 
      "当年此夕，多少鸾凤杂云霞。", 
      "共拥飘倦伯，来作人间英杰，王谢旧名家。", 
      "纶绋妙文采，帷幄富忠嘉。", 
      "圣天子，形梦寐。", 
      "眷尤加。", 
      "麒麟烟上早晚，丹陛听宣麻。", 
      "鼎袖无穷勋业，岁岁薰风日永，萱秀北堂花。", 
      "潋滟绮筵酒，寿算等胡沙。"
    ], 
    "rhythmic": "水调歌头"
  }, 
  {
    "author": "甄良友", 
    "paragraphs": [
      "杲杲重光，遥山耸翠，九天秋气高明。", 
      "露团仙掌，初月挂前星。", 
      "帝念吾君父子，亲传授、光启中兴。", 
      "生储后，是为三圣，一道以相承。", 
      "升平。", 
      "当此际，黄花照座，丹桂充庭。", 
      "对雨宫喜色，百辟欢声。", 
      "好是橙黄桔绿，宣猷殿、酒碧香清。", 
      "重重庆，尧仁舜孝，亲见禹功成。"
    ], 
    "rhythmic": "满庭芳"
  }, 
  {
    "author": "甄良友", 
    "paragraphs": [
      "十月小春天。", 
      "放榜梅花作状元。", 
      "会庆礼成三日後，生贤。", 
      "第一龙飞不偶然。", 
      "劝酒自弹弦。", 
      "更着班衣寿老仙。", 
      "见说海坛沙张也，明年。", 
      "此夜休嗔我近前。"
    ], 
    "rhythmic": "南乡子"
  }, 
  {
    "author": "甄良友", 
    "paragraphs": [
      "华表鹤重来，嘉禾合穗。", 
      "天命真人救斯世。", 
      "故仙子来佐，中兴之际。", 
      "这回真是个，风云会。", 
      "天水庆源，钱塘潮势。", 
      "主圣臣贤千岁。", 
      "半钩月小，一剪梅花香细。", 
      "太平无事也，休辞醉。"
    ], 
    "rhythmic": "感皇恩"
  }, 
  {
    "author": "甄良友", 
    "paragraphs": [
      "直节傲山雪，偃盖咏松风。", 
      "天香真色来报，春信月明中。", 
      "六七日分景纬，五百年间英气，相值产维崧。", 
      "君子中庸也，天下有胡公。", 
      "把州麾，将漕计，简渊衷。", 
      "淳熙新政，往风虎，趁云龙。", 
      "底用玉卮卜寿，看取天然难老，高竹与长松。", 
      "更有红梅实，调鼎告成功。"
    ], 
    "rhythmic": "水调歌头"
  }, 
  {
    "author": "甄良友", 
    "paragraphs": [
      "希夷本是儒先祖。", 
      "云仍来自神仙所。", 
      "前日一阳生。", 
      "德星今夜明。", 
      "灵椿殊未老。", 
      "仙桂双双好。", 
      "好是百花魁。", 
      "年年称寿杯。"
    ], 
    "rhythmic": "菩萨蛮"
  }, 
  {
    "author": "甄良友", 
    "paragraphs": [
      "照水绮霞明木杪。", 
      "彩翼双栖，未觉桐阴少。", 
      "正是一年秋光好。", 
      "世间重睹香山老。", 
      "祝寿人如群玉绕。", 
      "满酌金莲，愿永谐歌笑。", 
      "仙客莫疑来不早。", 
      "洞中日月天昏晓。"
    ], 
    "rhythmic": "蝶恋花"
  }, 
  {
    "author": "郑元秀", 
    "paragraphs": [
      "富贵不难致，名节几人全。", 
      "渡江龙化，于今五十有三年。", 
      "历数中兴诸老，谁似武夷仙伯，操行老弥坚。", 
      "吾道方中否，一柱独擎天。", 
      "江南北，湘左右，惠宣敷。", 
      "见说韩公城下，米斗只三钱。", 
      "人愿公归台鼎，我愿公归草隐，九老要齐肩。", 
      "岁岁祝公寿，风月满梅川。"
    ], 
    "rhythmic": "水调歌头"
  }, 
  {
    "author": "郑元秀", 
    "paragraphs": [
      "园林夸富贵，红绿簇枝头。", 
      "阳和毓秀，气劘屈贾压曹刘。", 
      "翰墨场中独步，洒落胸中万卷，横截百川流。", 
      "邈视青云侣，俯着看瀛洲。", 
      "到如今，萦扃务，尚淹留。", 
      "庙堂应得好语，早晚觐宸旒。", 
      "从此立登要路，便可羽仪台阁，指日凤池游。", 
      "岁岁蟠桃会，椿算八千秋。"
    ], 
    "rhythmic": "水调歌头"
  }, 
  {
    "author": "黄人杰", 
    "paragraphs": [
      "飞花闲院落。", 
      "渐燕觜泥融，蜂须香薄。", 
      "风光未全恶。", 
      "有出林青杏，殿春红药。", 
      "东皇旧约。", 
      "把馀芳、一时留著。", 
      "等君侯维岳佳辰，惜景为供春酌。", 
      "新乐。", 
      "谁番清韵，非石非金，金城弦索。", 
      "如闻荐鹗，青云外，有飞削。", 
      "双凫容与，摩天东上，稳步鸾台凤阁。", 
      "管平泉，昼锦归时，发犹未鹤。"
    ], 
    "rhythmic": "瑞鹤仙"
  }, 
  {
    "author": "黄人杰", 
    "paragraphs": [
      "垛翠云蓬远。", 
      "日鸟高、炎官直午，暑风微扇。", 
      "二六尧蓂开秀荚，跨海冰轮待满。", 
      "怪院落，笙箫如剪。", 
      "太乙然藜天际下，度卯金仙子，生华旦。", 
      "依日月，近云汉。", 
      "经时持橐明光殿。", 
      "问江乡年来有几，只君方见。", 
      "入座夫人难老甚，炯炯金霞照眼。", 
      "笑指点，琼舟权劝。", 
      "愿得调元勋业就，为红泉石磴轻轩冕。", 
      "归共作，赤松伴。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "突屼金仙屋。", 
      "素秋深、长空霁雨，万山如浴。", 
      "惊破元戎呼小队，来看飞泉喷玉。", 
      "正晚谷，清镜圆熟。", 
      "还是紫微初度至，对禅关，自奏长生曲。", 
      "留杖屦，倚松竹。", 
      "汉中念远眉休蹙。", 
      "问擎天拄地，个事只今谁独。", 
      "看领召环回鹢首，笑把江神要束。", 
      "任碾破，澄波新绿。", 
      "去了中兴台辅叶，挂貂蝉莫受风埃触。", 
      "归绿野，种瑶簌。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "季琯灰融，盛寒里、梅香乍放。", 
      "元道是酿成和气，间生名将。", 
      "马革裹尸男子志，虎头食肉通侯相。", 
      "更胸中、十万拥奇兵，人皆仰。", 
      "腰金印，垂玉帐。", 
      "忠胆锐，雄心壮。", 
      "倚辕门几望，北州驰想。", 
      "且倒长江为寿酒，却翻银浦千寻浪。", 
      "算时来、一笑洗胡尘，迎天仗。"
    ], 
    "rhythmic": "满江红", 
    "tags": [
      "长江"
    ]
  }, 
  {
    "author": "黄人杰", 
    "paragraphs": [
      "老子生朝，萧然坐离骚窟宅。", 
      "更莫诧、才雄屈宋，诗高刘白。", 
      "不向凤凰池上住，不逃鹦鹉洲边迹。", 
      "谩一官、如水过称呼，诸侯客。", 
      "平生志，水投石。", 
      "首已皓，心犹赤。", 
      "算陆沉雄奋，总非人力。", 
      "广武成名惟孺子，高阳适意须欢伯。", 
      "睨醉乡、一笑抚青萍，乾坤窄。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "老火西流，风露洗、银湾一色。", 
      "还又近、半秋天气，月将成魄。", 
      "玉燕来时清梦觉，书麟游处飞仙谪。", 
      "问东南、一尉着斯人，如何得。", 
      "君不学，吴门卒。", 
      "君不问，长安狄。", 
      "且持杯半揖，楚江鸂鶒。", 
      "东府西台看历遍，归来绿野盟泉石。", 
      "却从容、三万六千朝，追元白。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "小驻碧油，公两载、重临初度。", 
      "满全楚、袭人和气，拍天歌舞。", 
      "波涌荆江流不断，地连巫峡山无数。", 
      "指此山、此水诵公恩，难忘处。", 
      "民有恨，来何暮。", 
      "民有愿，归无遽。", 
      "各相携卧断，衮衣归路。", 
      "只恐九重劳梦寐，不容十国私霖雨。", 
      "看便飞、丹诏日边来，朝天去。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "记征鸿归候，梦燕来时，雪清梅瘦。", 
      "寒日迎长，觉微宽宫漏。", 
      "翼轸分辉，斗牛呈瑞，间气维锺秀。", 
      "江左风流，夷吾家世，尘源深厚。", 
      "况是新闻，日边增秩，诰墨方妍，玉符将剖。", 
      "五马西还，看鸳鸿为偶。", 
      "我有新词，不论龟鹤，会祝公眉寿。", 
      "南浦长春，西山不老，年华同久。"
    ], 
    "rhythmic": "醉蓬莱"
  }, 
  {
    "author": "黄人杰", 
    "paragraphs": [
      "菊黄萸紫，近重阳、天气秋光如洗。", 
      "怀燕占熊，还又应、崧岳生申时节。", 
      "玉女擎香，金仙持送，锦里欢声彻。", 
      "照人风度，满怀俱是冰雪。", 
      "那更千里江城，政成人化，比春生秋杀。", 
      "双凤云间御诏墨，将下十行新札。", 
      "黄阁亨衢，碧油重幕，稳复清毡物。", 
      "策勋归去，蟠桃犹许三窃。"
    ], 
    "rhythmic": "念奴娇"
  }, 
  {
    "author": "黄人杰", 
    "paragraphs": [
      "山光堂下，恰催花雨过，韶华将半。", 
      "蝶舞回风莺度曲，暖响笙箫庭院。", 
      "泥轼仙翁，当时此夕，正梦投怀燕。", 
      "紫髯黄发，到今如此清健。", 
      "岂但风月平分，海沂千里，流得欢声遍。", 
      "屈宋江山，还助说，莫惜金荷频卷。", 
      "问寿何如，凤池三到，却放壶天晚。", 
      "赤松应待，挂冠归伴萧散。"
    ], 
    "rhythmic": "念奴娇"
  }, 
  {
    "author": "黄人杰", 
    "paragraphs": [
      "生申时节书云月。", 
      "惊怪玉梅开不彻。", 
      "犯寒那得一枝春，要与邦君供胜绝。", 
      "可轩有个词清切。", 
      "解送双凫朝降阙。", 
      "一声声祝一千年，试倩雪儿歌几阕。"
    ], 
    "rhythmic": "玉楼春"
  }, 
  {
    "author": "黄人杰", 
    "paragraphs": [
      "晓色收梅雨。", 
      "玉衡高、寒杓插午，月生银浦。", 
      "一片祥光横碧落，幻出新晴院宇。", 
      "拥阆苑、擎香天女。", 
      "簇引飞仙来瑞世，向乌衣巷陌，生文度。", 
      "人物似，古怀祖。", 
      "履声合上尧阶去。", 
      "问如何低回计幕，蜀山深处。", 
      "金字催还知有日，且听尊前妙语。", 
      "更领略、双成歌舞。", 
      "愿借流三峡水，与君侯尽作流霞注。", 
      "觞百举，寿千数。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "桔绿橙黄霜落候。", 
      "小春天气宜晴昼。", 
      "一片祥光横宇宙。", 
      "仙乐奏。", 
      "千官共祝南山寿。", 
      "湛露恩波浓似酒。", 
      "□堂宴罢嵩呼後。", 
      "压帽宫花红欲溜。", 
      "还拜手。", 
      "瞻天望圣徘徊久。"
    ], 
    "rhythmic": "渔家傲"
  }, 
  {
    "author": "黄人杰", 
    "paragraphs": [
      "绛河清，丹阙晓。", 
      "云路烛龙照。", 
      "鹤发仙翁，笞凤下天眇。", 
      "莹然璞玉襟怀，层冰风表。", 
      "镇长住、人间三岛。", 
      "怎知道。", 
      "不用九转丹砂，灵椿自难老。", 
      "骥子麟儿、勋业付渠了。", 
      "已持红药开时，赤松游处，寿觞对、壶天倾倒。"
    ], 
    "rhythmic": "祝英台近"
  }, 
  {
    "author": "黄人杰", 
    "paragraphs": [
      "荣喉娇脆，燕体轻盈，争翻妙舞新声。", 
      "元是君侯生日，爽气澄清。", 
      "天应人为献寿。", 
      "春着意、花也留情。", 
      "恣豪饮，似流觞曲水，前度兰亭。", 
      "况遇湖山官满，无一事、身心分外安宁。", 
      "买个归舟，随鸥趁鹭长征。", 
      "逢时了些事业，还未遇、月钓云耕。", 
      "世尘外，看西真桃熟，南极星明。"
    ], 
    "rhythmic": "胜胜慢・声声慢"
  }, 
  {
    "author": "黄人杰", 
    "paragraphs": [
      "六月炎官收火伞，南薰尽洗烦蒸。", 
      "十三荚又争青。", 
      "问知陈仲举，元是此时生。", 
      "别驾功成清暇日，题舆尚带屏星。", 
      "黑头非晚至公卿。", 
      "且倾浮蚁酒，来听祝龟龄。"
    ], 
    "rhythmic": "临江仙"
  }, 
  {
    "author": "黄人杰", 
    "paragraphs": [
      "江上小春来几许，湘桃已发微妍。", 
      "开云今夕降飞仙。", 
      "花神回暖律，天女炷祥烟。", 
      "见说士元方展骥，低回共应尘缘。", 
      "人间更住一千年。", 
      "却骑丹凤去，归到五云边。"
    ], 
    "rhythmic": "临江仙"
  }, 
  {
    "author": "黄人杰", 
    "paragraphs": [
      "秋色三分绕过二，江城又近重阳。", 
      "翠双荚为谁芳。", 
      "梅仙生此日，神物自呈祥。", 
      "陶菊半黄萸斗紫，一时来共飞觞。", 
      "祝君腾踏比奇章。", 
      "玉枝元不许，眉寿与天长。"
    ], 
    "rhythmic": "临江仙"
  }, 
  {
    "author": "黄人杰", 
    "paragraphs": [
      "解事西风真可意，秋声不到尧。", 
      "尚馀□荚十分清。", 
      "知君当此际，清梦应长庚。", 
      "道骨仙风元不老，天开鹤算龟龄。", 
      "更看宝带换红。", 
      "拂衣辞管库，谈笑取功名。"
    ], 
    "rhythmic": "临江仙"
  }, 
  {
    "author": "黄人杰", 
    "paragraphs": [
      "问讯梅花开也未。", 
      "孕雪┭香，春在寒梢尾。", 
      "试与折来供一醉。", 
      "寿乡容与生春意。", 
      "律转黄锺霜小霁。", 
      "月姊乘鸾，伴我浮尘世。", 
      "结取年年今日誓。", 
      "梅花影里看仙桂。"
    ], 
    "rhythmic": "蝶恋花"
  }, 
  {
    "author": "黄人杰", 
    "paragraphs": [
      "三月桃花浪。", 
      "涌荆红、浮光散彩，倚空千丈。", 
      "杨柳阴中长堤路，一片笙歌暖响。", 
      "春待晚、气清天亮。", 
      "闻道君侯生此日，具虎头、飞食封侯相。", 
      "风度远，襟怀爽。", 
      "宝杯为我倾家酿。", 
      "醉乡深，何妨更尽，吸川鲸量。", 
      "富贵时来应自有，岂在随人俯仰。", 
      "且共把、眉头开放。", 
      "但得仙风长不老，又安知、不做东南将。", 
      "勋业付，云台上。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "江梅还是嫁东风。", 
      "夜半春心一点融。", 
      "知道个人生此日，暗香浮雪荐金锺。", 
      "阳春一曲无他愿，长愿梅花似玉容。", 
      "教见夫荣并子贵，与梅同过百年冬。"
    ], 
    "rhythmic": "瑞鹧鸪"
  }, 
  {
    "author": "黄人杰", 
    "paragraphs": [
      "西风猎猎，秋到双荚。", 
      "天女擎香开寿□，寿酒浮花蘸甲。", 
      "眉间一点轻黄。", 
      "归帆已载斜阳。", 
      "去矣留中好住，尧天日月偏长。"
    ], 
    "rhythmic": "清平乐"
  }, 
  {
    "author": "黄人杰", 
    "paragraphs": [
      "金虎鸣秋，玉龙ㄏ月，天气正凉。", 
      "应梦熊时侯，叶丹苔碧，栖鸾亭馆，桔绿橙黄。", 
      "人在兰台公子上，更身寄风流屈宋卿。", 
      "登赏处，记含情纾思，曾赋高唐。", 
      "春明旧家不远，算蝉嫣袭庆，都付仇香。", 
      "况弦初续，和生角徵，鹗书频下，名厕循良。", 
      "但得西风吹峡水，尽倒卷波澜添寿觞。", 
      "功业事，有朱颜领略，未许称量。"
    ], 
    "rhythmic": "沁园春"
  }, 
  {
    "author": "黄人杰", 
    "paragraphs": [
      "腊近嘉平，谁教放、梅梢弄雪。", 
      "更为问、霜前甘泽，应何时节。", 
      "十荚尧蓂开翠羽，一番潘貌蒸红颊。", 
      "是武夷、六六洞王中，生贤哲。", 
      "头未雪，心犹铁。", 
      "柔不茹，刚难折。", 
      "个功名怀抱，试看摅发。", 
      "渌水中间辞地角，绛霄高处朝天阙。", 
      "管痴儿、事了挂冠归，方华发。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "居士生朝，元来是、湖山胜日。", 
      "长共荐、霜前篱落，半黄橙桔。", 
      "酒压浮蛆新旨酽，香浮瑞兽祥烟密。", 
      "更小蛮、清唱入时宜，声飘逸。", 
      "湖海量，冰霜质。", 
      "年未老，身犹屈。", 
      "记平生操履，几曾亏失。", 
      "季野阳秋虽有自，伯仁崆峒原无物。", 
      "待着君、添个老人星，人间出。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "解语宫商，为谁奏、长生一曲。", 
      "见说道、密堂深处，宝香芬馥。", 
      "月里飞仙云际下，乘鸾来伴凫仙宿。", 
      "约年年、生日醉冰篘，簪梅玉。", 
      "花与貌，争清淑。", 
      "云共发，斗新绿。", 
      "尽壶觞为寿，苦无他说。", 
      "有子有孙真老大，无嗔无妒家和睦。", 
      "更鸾花、剩着几番封，平生足。"
    ], 
    "rhythmic": "满江红"
  }, 
  {
    "author": "黄人杰", 
    "paragraphs": [
      "逗晓晴烟敛。", 
      "过书云、祥开五日，漏添宫线。", 
      "葭莞飞灰微度暖，着梅梢尚浅。", 
      "怪深院、笙箫如剪。", 
      "非雾非烟浮月观，应麟书，吐处豪英产。", 
      "迟绣斧，启华宴。", 
      "楚腰舞彻霓裳遍。", 
      "拥金船，柔纤莹玉，十分争劝。", 
      "醉入无何休莫问，日下长安非远。", 
      "况一点、眉黄新见。", 
      "掩鼻功名须办了，赋归来、却访乔松伴。", 
      "应未许，雪枝汗。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "急雨收庚暑。", 
      "倚三峰、祥光万丈，晓窥临汝。", 
      "金石台边人语闹，惊怪麟书夜吐。", 
      "又却是、重生申甫。", 
      "笔底婆澜翻瀚海，更风流，不减王文度。", 
      "冰共雪，是标榘。", 
      "双凫有底人间住。", 
      "为萍江，一齐洗尽，吏奸民蠹。", 
      "见说王堂新有诏，趣近尧天尺五。", 
      "看紫闼黄扉平步。", 
      "我有新翻长寿曲，愿淮波、衮衮长东注。", 
      "波未竭，寿无数。"
    ], 
    "rhythmic": "贺新郎"
  }, 
  {
    "author": "黄人杰", 
    "paragraphs": [
      "挺挺君家有祖风。", 
      "ō任馀庆尚无穷。", 
      "钓鳌莫问当年事，汗马须收第一功。", 
      "何日是，梦维熊。", 
      "麦光摇翠浪花红。", 
      "一尊敬为祈难老，要作人间矍铄翁。"
    ], 
    "rhythmic": "鹧鸪天"
  }, 
  {
    "author": "黄人杰", 
    "paragraphs": [
      "落落南班间世英。", 
      "风流人物汉更生。", 
      "当时良月垂孤处，天女惊香下广庭。", 
      "鲸作量，兕为觥。", 
      "尽倾家酿祝龄。", 
      "校雠天禄须君辈，藜杖看陪太乙星。"
    ], 
    "rhythmic": "鹧鸪天"
  }, 
  {
    "author": "黄人杰", 
    "paragraphs": [
      "瑞霭朝迷紫极宫。", 
      "梅香轻度琐窗风。", 
      "关西都护生时节，来吐芳心献寿锺。", 
      "头来白，频先红。", 
      "臂强方解挽雕功。", 
      "银符玉帐轻毡在，稳著功名继乃翁。"
    ], 
    "rhythmic": "鹧鸪天"
  }, 
  {
    "author": "黄人杰", 
    "paragraphs": [
      "小春就双桃靥。", 
      "伴他二六尧荚。", 
      "红绿若为新。", 
      "个时生玉人。", 
      "玉人持酒笑。", 
      "笑与仙翁道。", 
      "从此百年中，莺花几度封。"
    ], 
    "rhythmic": "菩萨蛮"
  }, 
  {
    "author": "黄人杰", 
    "paragraphs": [
      "瑶台夜冷清霜泣。", 
      "听得双成语。", 
      "有人乘月下云端。", 
      "吹彻凤箫来此、伴栖鸾。", 
      "尊前有个新番曲。", 
      "不唱蟠桃熟。", 
      "一杯聊驻玉精神，长与雪梅争韵、更争春。"
    ], 
    "rhythmic": "虞美人"
  }, 
  {
    "author": "黄人杰", 
    "paragraphs": [
      "吕城春色知何处。", 
      "试听流莺语。", 
      "江头别有小壶天，唤起一番花柳、弄芳妍。", 
      "主人元是虬髯种。", 
      "胸次吞云梦。", 
      "一尊何翅祝长年。", 
      "看取金枝从此、更联。"
    ], 
    "rhythmic": "虞美人"
  }, 
  {
    "author": "黄人杰", 
    "paragraphs": [
      "菊花不等重阳到。", 
      "昨夜都开了。", 
      "问知仙子是生辰。", 
      "采翠浮金来供、玉壶春。", 
      "周郎莫计文君寿。", 
      "头白须相守。", 
      "从今更数百年期。", 
      "月底云间同跨、彩鸾归。"
    ], 
    "rhythmic": "虞美人"
  }, 
  {
    "author": "黄人杰", 
    "paragraphs": [
      "飞八叶书云後。", 
      "此日孙枝秀。", 
      "爱他风味似吾人。", 
      "都是笔头能篆、又能文。", 
      "青青两鬓年方壮。", 
      "儿女俱成长。", 
      "要添福寿与荣华。", 
      "教取一庭兰玉、共成家。"
    ], 
    "rhythmic": "虞美人"
  }, 
  {
    "author": "黄人杰", 
    "paragraphs": [
      "疏梅淡月年年好。", 
      "景思今年早。", 
      "迎长时节近佳辰。", 
      "看取衮衣华发、尽麒麟。", 
      "酒中倒卧南山绿。", 
      "起舞人如玉。", 
      "风流椿树可怜生。", 
      "长与柳枝桃叶、共青青。"
    ], 
    "rhythmic": "虞美人"
  }, 
  {
    "author": "黄人杰", 
    "paragraphs": [
      "挽红留翠，为东皇、那住二分春色。", 
      "燕舞回风莺度曲，晴昼光生瑶席。", 
      "天女擎香，长庚入梦，还有飞仙谪。", 
      "方瞳方颊，玉壶清浸胸臆。", 
      "休问辟谷延年，介君眉寿，自有阴功□。", 
      "膝下雏俱擢秀，争奋摩天云翼。", 
      "白雪声中，黄流影里，且放琼舟侧。", 
      "醉乡深处，兴来时拊金伏。"
    ], 
    "rhythmic": "念奴娇"
  }, 
  {
    "author": "石孝友", 
    "paragraphs": [
      "分景亭前，梅红糁、柳金谁粟。", 
      "芳意闹，烧灯初过，坠萱才六。", 
      "此日悔康歌别驾，当年神降生崧岳。", 
      "看邦人，称寿雾凝香，杯丛玉。", 
      "采石月，光天禄。", 
      "姑溪水，增川福。", 
      "炳灵祥曾产，瑞枝奇木。", 
      "秋露短檠诗礼训，春风小院琵琶曲。", 
      "愿长眉疏鬓等松椿，年年绿。"
    ], 
    "rhythmic": "满江红"
  }, 
  {
    "author": "石孝友", 
    "paragraphs": [
      "贤圣相逢信有因。", 
      "同年同月下穹庭。", 
      "紫薇花下丝纶手，采石江边衮绣身。", 
      "梅破腊，酒浮春。", 
      "锦绷行弄掌珠新。", 
      "那人请效封人祝，愿寿尧君与舜臣。"
    ], 
    "rhythmic": "鹧鸪天"
  }, 
  {
    "author": "石孝友", 
    "paragraphs": [
      "梅雪弄芳馨。", 
      "饯日迎辰契月蓂。", 
      "争着琴堂称贺处，娉婷。", 
      "满捧霞觞璨鲤庭。", 
      "鹤等更龟龄。", 
      "八十仙翁醉复醒。", 
      "好倩洛阳驰誉手，丹青。", 
      "乞与人间作寿星。"
    ], 
    "rhythmic": "南乡子"
  }, 
  {
    "author": "石孝友", 
    "paragraphs": [
      "帘卷南薰，微雨过、天容似沐。", 
      "开绮燕，红蕖别馆，绿槐高屋。", 
      "灵寿杖横龙脊瘦，长年酒酿鹅儿熟。", 
      "唤飞琼、亲捧紫霞杯，歌新曲。", 
      "双凤好，温和玉。", 
      "谈俭幕，嬉莱眼。", 
      "且功成身退，注名仙箓。", 
      "莲社焚香冰琢句，兰亭泚笔云翻墨。", 
      "愿朱颜、长伴赤松游，骑黄鹄。"
    ], 
    "rhythmic": "满江红"
  }, 
  {
    "author": "石孝友", 
    "paragraphs": [
      "且转桐阴，正玉燕、飞来夏屋。", 
      "帘幕映，海留红艳，麝重兰馥。", 
      "风采传闻瞻瑞节，婉谋曾是回钧轴。", 
      "卷秦淮、吹入酒杯中，波翻绿。", 
      "丹诏下，公归速。", 
      "看日奏，三千牍。", 
      "想春迷柳院，夜分莲烛。", 
      "清暑声寒苍玉佩，月娥笑捧长生。", 
      "问瑶池、阿母手栽花，何年熟。"
    ], 
    "rhythmic": "满江红"
  }, 
  {
    "author": "周云", 
    "paragraphs": [
      "黄蕊封金，素英缕玉，此花端为君开。", 
      "五云深处，昨夜见三台。", 
      "天相勋门庆胄，嫖姚後，重产英材。", 
      "蝉宫客，胸中万卷，荷橐久徘徊……。"
    ], 
    "rhythmic": "满庭芳"
  }, 
  {
    "author": "周云", 
    "paragraphs": [
      "千崖滴翠。", 
      "正秋高时侯。", 
      "橙黄桔绿又重九。", 
      "有蓬壶仙子、赤鲤来游，风云会，施展经纶妙手。", 
      "去年称寿处，北斗天浆，今夜天浆挹南斗。", 
      "听笙箫云里奏，月满琼楼，瑶台上、拥出嫦娥观酒。", 
      "待脚踏层云倒天河，尽倾向霞觞，与君为寿。"
    ], 
    "rhythmic": "洞仙歌"
  }, 
  {
    "author": "俞国宝", 
    "paragraphs": [
      "灵谷有荚气，盘结在巴山。", 
      "云蒸雨朵欲遣，奇怪出人间。", 
      "不作丰城宝剑，不作渥洼灵种，不作化龙竿。", 
      "生此济时杰，理乱总相关。", 
      "入为相，出为将，两馀闲。", 
      "忠肝义胆，曾将鲠论破天颜。", 
      "好把昪平勋业，趁取河清桃熟，千岁奉金銮。", 
      "草却登封检，双鬓未曾斑。"
    ], 
    "rhythmic": "水调歌头"
  }, 
  {
    "author": "俞国宝", 
    "paragraphs": [
      "南省西清，黄扉青琐，五年历遍中都。", 
      "一封朝奏，无乃爱君欤。", 
      "便作筠阳胜赏，东溪上、鸥鸟相娱。", 
      "谁知道，心存魏阙，身暂寄江湖。", 
      "东溪，何所有，冬梅夏柳，春杞秋蕖。", 
      "谩回首，多少笼鸟池鱼。", 
      "细看山林朝市，经行处、等是蘧庐。", 
      "今朝好，一杯寿酒，一卷养生书。"
    ], 
    "rhythmic": "满庭芳"
  }, 
  {
    "author": "俞国宝", 
    "paragraphs": [
      "落落江湖三岛，才高懒住清都。", 
      "手携黄石一编书。", 
      "醉眠莘垅月，闲钓渭川鱼。", 
      "见说玉阶三尺地，思君来讲唐虞。", 
      "夜来南极一星孤。", 
      "不知天子梦，曾到傅岩无。"
    ], 
    "rhythmic": "临江仙"
  }, 
  {
    "author": "俞国宝", 
    "paragraphs": [
      "木犀开了。", 
      "还是生辰到。", 
      "一笑对东风，喜人与、花容俱好。", 
      "寿筵启处，香雾扑帘帏，星河晓，晚丝簧奏，拚取金尊倒。", 
      "当年仙子，容易抛蓬岛。", 
      "月窟与花期，要同向、人间不老。", 
      "拈枝弄蕊，此乐几时穷，一岁里，一番新，莫与蟠桃道。"
    ], 
    "rhythmic": "蓦山溪"
  }, 
  {
    "author": "俞国宝", 
    "paragraphs": [
      "春到江南江北了，东皇未识花权。", 
      "直将和气入巴川。", 
      "逢迎天上客，来作地行仙。", 
      "满捧一杯听细说，只今谁似公贤。", 
      "愿推功业辅尧年。", 
      "都将闲日月，来醉百花前。"
    ], 
    "rhythmic": "临江仙"
  }, 
  {
    "author": "俞国宝", 
    "paragraphs": [
      "群花烂熳，春色浓如酒。", 
      "芳草绿铺茵，正荼䕷、牡丹时侯。", 
      "佳辰协瑞，来降蕊宫仙，珠帘卷，画堂深，香雾腾金兽。", 
      "朱颜绿鬓，不改长安旧。", 
      "金盏莫辞深，拚通宵、尽从银漏。", 
      "笙歌丛里，欢笑度年华。", 
      "看荣贵，有儿孙，永祝松椿寿。"
    ], 
    "rhythmic": "蓦山溪"
  }, 
  {
    "author": "俞国宝", 
    "paragraphs": [
      "江天霜晓，梅粉参差吐。", 
      "剪剪暗香风，自吹到、瑶台仙路。", 
      "辎缥缈，昨夜出蓬莱，云鬓薄，月眉纤，元是飞琼侣。", 
      "知书识字，书带先生女。", 
      "来配计然家，货财等、封君千户。", 
      "谷量牛马，更用斗量金，年不老，富无穷，常作蟠桃主。"
    ], 
    "rhythmic": "蓦山溪"
  }, 
  {
    "author": "俞国宝", 
    "paragraphs": [
      "云收雾敛，过一番疏雨，秋容新沐。", 
      "月满巴山天似水，满眼祥云飞扑。", 
      "一点长庚，瑞腾光彩，独照梅仙屋。", 
      "十洲三岛，有人初降凡俗。", 
      "长怪李白疏狂，骑鲸一去，千载无人逐。", 
      "也解重来应尚欠，多少人间传曲。", 
      "只怨君王，促归批诏，夜对金莲烛。", 
      "蓬莱日醉，不知海岛桃熟。"
    ], 
    "rhythmic": "念奴娇"
  }, 
  {
    "author": "王孝严", 
    "paragraphs": [
      "昨宵灰动，有阶前春草，侵凌春雪。", 
      "碧玉堂前为寿处，齐祝遐龄千百。", 
      "夜冷笙箫，庭深灯火，应照梅妆额。", 
      "容华依旧，向来姑射标格。", 
      "独恨绾系日边，东风回首，还有溪山隔。", 
      "怅望云飞，凝伫久，空使怀英心折。", 
      "遥折一枝，饱斟花露，再拜瞻南极。", 
      "愿言来岁，凤池同看春色。"
    ], 
    "rhythmic": "念奴娇"
  }, 
  {
    "author": "陈晔", 
    "paragraphs": [
      "腰下重金贵，眉间一点黄。", 
      "定知从此庆非常。", 
      "况有阴功宜寿、等天长。", 
      "乞得仙家酒，来称诞日觞。", 
      "乃翁阿母醉何妨。", 
      "行见诸郎接武、上明光。"
    ], 
    "rhythmic": "南歌子"
  }, 
  {
    "author": "陈晔", 
    "paragraphs": [
      "翠竹阴团，绿荷芗嫩，朝来和气盈盈。", 
      "薰风楼阁，玉燕梦初成。", 
      "便有功名壮志，持符节，麟虎频。", 
      "更归来後，挂冠神武，四海□高名。", 
      "今年，方八十，莱衣舞处，拜霞觥。", 
      "想笙歌递奏，鼎沸欢声。", 
      "何用渠渠颂祝，自应合、福禄安荣。", 
      "丹台上，玉清山籍，金字注长生。"
    ], 
    "rhythmic": "满庭芳"
  }, 
  {
    "author": "陈晔", 
    "paragraphs": [
      "算当年紫府，乘兴霓车，世间游戏。", 
      "符节功名，谩略儿小试。", 
      "自挂衣冠，旋栽松菊，占水云佳致。", 
      "九人年高，重重恩渥，丝纶光贲。", 
      "十里西湖，九霞仙酿，举劝吾翁，诞辰一醉。", 
      "窦氏阴功，筹彭篯久视。", 
      "啸傲壶中，燕超尘外，此乐谁能继。", 
      "庭砌年年，斑斓□济，朱颜见喜。"
    ], 
    "rhythmic": "醉蓬莱", 
    "tags": [
      "西湖"
    ]
  }, 
  {
    "author": "陈晔", 
    "paragraphs": [
      "化日长。", 
      "政莺语，啭新篁。", 
      "到处园林垂绿幄，槐风细，梅雨凉。", 
      "见庭户，瑞霭回翔。", 
      "拥真仙，鸾驭临华堂。", 
      "阗阗珠履争相庆，笙箫奏，绮筵张，捧玉觞。", 
      "好深酌九霞浆，舞袖弓弯呈妙态，更……。"
    ], 
    "rhythmic": "耍鼓令"
  }, 
  {
    "author": "邵元实", 
    "paragraphs": [
      "双阙步云尾，六阁上鳌头。", 
      "侍臣冠底，英英人物是君侯。", 
      "闻道东皇深意，回想西清往事，早晚启金瓯。", 
      "丹扆伫宏略，黄阁待名流。", 
      "九秋天，千岁日，一樽酬。", 
      "策勋黄石，相期茅土更封侯。", 
      "稳扈钩陈天仗，净扫搀抢氛祲，按辔入神州。", 
      "收了卢龙塞，却访赤松游。"
    ], 
    "rhythmic": "水调歌头"
  }, 
  {
    "author": "卑叔文", 
    "paragraphs": [
      "春回天际，见柳眼翠窥，梅腮粉腻。", 
      "日庆三阳，时逢千载，帷幄挺生元帅。", 
      "亘古抚今忠义，天下安危注意。", 
      "负英伟，信功高耿贾，勋侔霍卫。", 
      "和气。", 
      "东风里，楼阁五云，玉帐环珠翠。", 
      "庙食真扬，人怀邵父，当代虎臣难比。", 
      "拟把倩桃为寿，莫惜金花沉醉。", 
      "受阃寄，佐君王神武，复恢舆地。"
    ], 
    "rhythmic": "喜迁莺"
  }, 
  {
    "author": "臧鲁子", 
    "paragraphs": [
      "澹露零空，好风光袂，月华飞入觥筹。", 
      "青莲碧藕，芡实与鸡头。", 
      "笑傲纶巾羽扇，有如此、人物风流。", 
      "西湖上，不妨游戏，民富自封侯。", 
      "骈蕃。", 
      "新宠渥，弃华延阁，领事园丘。", 
      "看木牛流马，恢复神州。", 
      "万里凉霄浩渺，使星共、南极光浮。", 
      "从今好，一秋长醉，直醉过千秋。"
    ], 
    "rhythmic": "满庭芳", 
    "tags": [
      "西湖"
    ]
  }, 
  {
    "author": "臧鲁子", 
    "paragraphs": [
      "虎踞龙蟠万古雄。", 
      "横飞一节大江东。", 
      "今归定作鸾坡客，笔底山川写不穷。", 
      "吟絮柳，赋东风。", 
      "年年春在建章宫。", 
      "天教随佛生人世，恰似河沙寿我公。"
    ], 
    "rhythmic": "鹧鸪天"
  }, 
  {
    "author": "臧鲁子", 
    "paragraphs": [
      "露洗银潢，风来玉宇，正当□□□□。", 
      "□□□阁，争看拥冰轮。", 
      "共指银河影里，依稀见、执斧仙人。", 
      "还知麽，天教此夕，嵩岳再生申。", 
      "夤缘，当阃寄，高明洞物，爽气侵云。", 
      "记广寒宫殿，曾对高真。", 
      "玉兔捣馀灵药，霞觞化、万种花春。", 
      "嫦娥嘱，愿公难老，长似月精神。"
    ], 
    "rhythmic": "满庭芳"
  }, 
  {
    "author": "陈秉文", 
    "paragraphs": [
      "山涌银涛，屏间绣，太平今日皇州。", 
      "共惟京牧，昭裔本宗周。", 
      "好是王春正月，维岳降，膺此神休。", 
      "尧阶下，存八荚，长应八千秋。", 
      "优游。", 
      "兼国计，丰财重谷，首善承流。", 
      "更刑清讼简，政入歌讴。", 
      "已副貂蝉眷宠，夸中外，耸动□讴。", 
      "居恩重，苍生望切，好个富民侯。"
    ], 
    "rhythmic": "满庭芳"
  }, 
  {
    "author": "谈羲仲", 
    "paragraphs": [
      "星宿呈祥，溪山锺秀，凛然生此真贤。", 
      "冰清玉润，还称岁寒天。", 
      "正是梅梢酝雪，探江南，春信先傅。", 
      "庭轩爽，涓涓皎月，今夜十分圆。", 
      "开筵。", 
      "称寿处，歌尘飞动，舞袖蹁跹。", 
      "愿公与椿松，对阅天年。", 
      "第恐宏才重望，不容暂吟醉苕川。", 
      "龙光近，行看凤诏，来自日华边。"
    ], 
    "rhythmic": "满庭芳"
  }, 
  {
    "author": "谈羲仲", 
    "paragraphs": [
      "冰玉神人，岁寒时节迎初诞。", 
      "照溪梅绽。", 
      "秀岭孤松远。", 
      "香雾氤氲，不放重帘卷。", 
      "歌声缓。", 
      "酒杯深劝。", 
      "此会年年见。"
    ], 
    "rhythmic": "点绛唇"
  }, 
  {
    "author": "王高", 
    "paragraphs": [
      "千枝蔓仙牒，眉宇肖苍龙。", 
      "就中天赋英杰，玉磬照金锺。", 
      "满袖春风和气，散在苕溪霅水，讴歌颂儿童。", 
      "好个庙堂样，貂弁马头公。", 
      "烛如椽，香似雾，宴蓬瀛。", 
      "我家寿酒须信，不与世间同。", 
      "昨夜欢传清禁，今日黄堂歌舞，千载一相逢。", 
      "来岁五云里，宣劝折黄封。"
    ], 
    "rhythmic": "水调歌头"
  }, 
  {
    "author": "王高", 
    "paragraphs": [
      "今夕是何夕，南极见祥光。", 
      "自天飘下佳气，五色覆黄堂。", 
      "为借盐梅妙手，暂对裤襦欢颂，森戟护凝香。", 
      "馀事剩吟咏，金薤灿琳琅。", 
      "眷田园，松径旧，菊畦荒。", 
      "欲乘风驭归去，策杖纵相羊。", 
      "物外乾坤自在，壶里无尘日月，千岁傲羲皇。", 
      "天意未应许，军国要平章。"
    ], 
    "rhythmic": "水调歌头"
  }, 
  {
    "author": "江袤", 
    "paragraphs": [
      "身世谁人知觉梦。", 
      "阳焰空花，尽被三彭弄。", 
      "可但运机畦上瓮。", 
      "由来不了轻根重。", 
      "休要寻文披大洞。", 
      "丹鼎屯蒙，养取元珠动。", 
      "意马此时何用鞚。", 
      "长生自与天齐共。"
    ], 
    "rhythmic": "蝶恋花"
  }, 
  {
    "author": "华岳", 
    "paragraphs": [
      "挑尽银缸半夜花。", 
      "拍帘风劲卷龙沙。", 
      "香传梅福深深意，春在钱塘小小家。", 
      "鸳被半闲才子恨，莺簧初转史君夸。", 
      "归来醉体娇无力，压尽名园无限花。"
    ], 
    "rhythmic": "瑞鹧鸪"
  }, 
  {
    "author": "华岳", 
    "paragraphs": [
      "华月楼前见玉容。", 
      "凤钗斜褪鬓云松。", 
      "梅花体态香凝雪，杨柳腰肢瘦怯风。", 
      "几向白云寻楚□，难凭红叶到吴宫。", 
      "别来风韵浑如旧，犹恐相逢是梦中。"
    ], 
    "rhythmic": "瑞鹧鸪"
  }, 
  {
    "author": "华岳", 
    "paragraphs": [
      "自古称稀，须信道、人生七十。", 
      "当七月、庆生佳节，更逢七夕。", 
      "丹鼎麻姑多两转，蟠桃王母无双实。", 
      "更竹林、作者茂芝兰，俱无敌。", 
      "持觞劝，辰拱北。", 
      "阴功在，头俱黑。", 
      "况轲亲教子，同声战国。", 
      "九万鹏程当不二，八千椿寿看逾一。", 
      "愿从今、屈指再从头，山中日。"
    ], 
    "rhythmic": "满江红"
  }, 
  {
    "author": "华岳", 
    "paragraphs": [
      "玉纤倒把罗纨扇。", 
      "屏山半倚羞人见。", 
      "回首忽相逢。", 
      "桃花生嫩红。", 
      "见了娇无语。", 
      "还向屏山去。", 
      "略略转秋波。", 
      "客愁无奈何。"
    ], 
    "rhythmic": "菩萨蛮"
  }, 
  {
    "author": "华岳", 
    "paragraphs": [
      "倚藤临水，照丰姿自笑，天然丘壑。", 
      "利鞅名缰成底事，空把此身缠缚。", 
      "李杜文章，良平事业，且束之高阁。", 
      "浩然归去，暮霞残照零落。", 
      "闻道西北埃尘，东南形胜，次第清河岳。", 
      "此等功名尘世事，与我初无关约。", 
      "十里松萝，一蓑烟雨，说甚扬州鹤。", 
      "倚栏长啸，玉轮飞上天角。"
    ], 
    "rhythmic": "念奴娇"
  }, 
  {
    "author": "华岳", 
    "paragraphs": [
      "懒取冠儿，只偏带、一枝翠柏。", 
      "记刺指、封书罗带，尚馀残血。", 
      "愁入柳眉云黛蹙，汗凝桃脸胭脂湿。", 
      "把玉纤、掩定古词名，猜谁识。", 
      "瓶已坠，宁无阙。", 
      "盟已负，难成匹。", 
      "念当年亭院，画楼东北。", 
      "烛影烧残蝴蝶梦，纹皱起鸳鸯翼。", 
      "叹如今、憔悴忆前欢，重门隔。"
    ], 
    "rhythmic": "满江红"
  }, 
  {
    "author": "华岳", 
    "paragraphs": [
      "裙儿六幅，谁染秋波绿。", 
      "一搦柳腰两过，樽前粲粲玉。", 
      "暑气消烦溽。", 
      "日月飞车轴。", 
      "线幕黄帘风露。", 
      "那堪人在天北。"
    ], 
    "rhythmic": "霜天晓角"
  }, 
  {
    "author": "华岳", 
    "paragraphs": [
      "叶底无风池面静。", 
      "掬水佳人，拍破青铜镜。", 
      "残月朦胧花弄影，新梳斜插乌云鬓。", 
      "拍索闷怀添酒兴。", 
      "旋撷园蔬，随分成盘饤。", 
      "说与翠微休急性，功名富贵皆前定。"
    ], 
    "rhythmic": "蝶恋花"
  }, 
  {
    "author": "华岳", 
    "paragraphs": [
      "粉絮飘琼树，摇花结玉池。", 
      "蕊仙滕六逞瑰奇。", 
      "都把银河细剪、做花飞。", 
      "小院风声急，歌楼酒力微。", 
      "闷中犹记去年时。", 
      "呵手牵人相伴、塑狮儿。"
    ], 
    "rhythmic": "南歌子"
  }, 
  {
    "author": "华岳", 
    "paragraphs": [
      "罗雾薄、绀绿拥重重。", 
      "八幅宝香薰锦绣，一床烟浪卷芙蓉。", 
      "屏翠叠东风。", 
      "云点缀，香汗透玲珑。", 
      "螺髻松松沾玉润，樱唇浅浅印珠红。", 
      "人在翠华中。"
    ], 
    "rhythmic": "望江南・忆江南"
  }, 
  {
    "author": "华岳", 
    "paragraphs": [
      "情刀无斸。", 
      "割尽相思肉。", 
      "说後说应难尽，除非是、写成轴。", 
      "帖儿烦付祝。", 
      "休对傍人读。", 
      "恐怕那懑知後，和它也泪瀑漱。"
    ], 
    "rhythmic": "霜天晓角"
  }, 
  {
    "author": "华岳", 
    "paragraphs": [
      "蒲帆十幅。", 
      "飞破秋江绿。", 
      "天际彩虹千丈，阑干外、泻寒玉。", 
      "一雨收残溽。", 
      "云山开画轴。", 
      "试问故人何处，青楼在画桥北。"
    ], 
    "rhythmic": "霜天晓角"
  }, 
  {
    "author": "华岳", 
    "paragraphs": [
      "……正秋容万里，十分明洁。", 
      "后羿久忘逃去处，东方尚忆来年月。", 
      "但无端、燕贺赋声诗，容凡客。"
    ], 
    "rhythmic": "满江红"
  }, 
  {
    "author": "华岳", 
    "paragraphs": [
      "庙社如今，谁复问、夏松殷柏。", 
      "最苦是、二江涂脑，两淮流血。", 
      "壮士气虹箕斗贯，征夫汗马兜鍪湿。", 
      "问孙吴、黄石几编书，何曾识。", 
      "青玉锁，黄金阙。", 
      "车万乘，骓□匹。", 
      "看长驱万里，直冲燕北。", 
      "禹地悉归龙虎掌，尧天更展鹍鹏翼。", 
      "指凌烟、去路复何忧，关山隔。"
    ], 
    "rhythmic": "满江红"
  }, 
  {
    "author": "华岳", 
    "paragraphs": [
      "昨夜寿星朝北极。", 
      "牵牛织女排筵席。", 
      "闻有谪仙先一夕。", 
      "方知得。", 
      "流倬底人生日。", 
      "慷慨英雄当路识。", 
      "鹗书已凝循京秩。", 
      "试问遐龄谁与敌。", 
      "回ò绎。", 
      "撇头添个长长十。"
    ], 
    "rhythmic": "渔家傲"
  }, 
  {
    "author": "华岳", 
    "paragraphs": [
      "英荚才开六，宝历已当千。", 
      "人间收尽繁溽，凉意入虞弦。", 
      "尽道荐衡交剡，更值生申佳节，喜色动闾阎。", 
      "终夜望银汉，文宿贯台躔。", 
      "定燕秦，封晋魏，信当然。", 
      "处处红莲开幕，曹掾岂能淹。", 
      "见说玉堂飞诏，已许金闺通籍，蓬岛伴神仙。", 
      "来岁寿卮酒，应醉御炉烟。"
    ], 
    "rhythmic": "水调歌头"
  }, 
  {
    "author": "华岳", 
    "paragraphs": [
      "万里楚天阔，一点寿星明。", 
      "庭语以识歌舞，拍拍□秋声。", 
      "会过牛郎六夕，圆欠嫦娥一夜，此际是佳辰。", 
      "□□□□□，□□□□□赍予说，□神岳，庆生申。", 
      "□领仓符，□兼漕节握藩旌。", 
      "但□闽山建水，无地不阳春。", 
      "今日范滂刘宴，来岁周公伊尹，元化斡洪钧。", 
      "北阙中书今，南极老人星。"
    ], 
    "rhythmic": "水调歌头"
  }, 
  {
    "author": "华岳", 
    "paragraphs": [
      "帘拍风颠，云共雨、商量欲雪。", 
      "愁不寐、兽炉灰冷，寸肠千结。", 
      "罗带只贪珠泪擤，金钗不整乌云侧。", 
      "对菱花、空自敛双蛾，伤离别。", 
      "心下事，凭谁说。", 
      "愁与恨，如山积。", 
      "被傍人调闻，呢龟成鳖。", 
      "塞雁来时空怅望，梅花开後无消息。", 
      "恨薄情、拚却与分飞，还重忆。"
    ], 
    "rhythmic": "满江红"
  }, 
  {
    "author": "赵希蓬", 
    "paragraphs": [
      "强将纸帐醉梅花。", 
      "千劫应知作热沙。", 
      "梦逐梨云迷去路，曲随杨柳到伊家。", 
      "客怀暗遣心头恨，醉眼休将口上夸。", 
      "清晓酒醒人不见，离愁片片逐飞花。"
    ], 
    "rhythmic": "瑞鹧鸪"
  }, 
  {
    "author": "赵希蓬", 
    "paragraphs": [
      "把定离觞不肯斟。", 
      "闻君未醉尽衷情。", 
      "丁香空结千般恨，柳线难萦一片心。", 
      "只把文章酬素愿，莫贪歌舞阻归程。", 
      "凭君试问湘江竹，班是阿谁旧染成。"
    ], 
    "rhythmic": "瑞鹧鸪"
  }, 
  {
    "author": "赵希蓬", 
    "paragraphs": [
      "长亭无路对孤斟。", 
      "自古离家三日情。", 
      "慷慨要酬平昔志，猖狂休起少年心。", 
      "兰闺寂寂空回首，松盖亭亭认去程。", 
      "展转清宵成不寐，巫山有梦几时成。"
    ], 
    "rhythmic": "瑞鹧鸪"
  }, 
  {
    "author": "赵希蓬", 
    "paragraphs": [
      "温柔乡里睹春容。", 
      "无语闲将脚带松。", 
      "魂梦阳台迷暮雨，丰姿洛浦挹仙风。", 
      "追陪梅下黄昏路，仿佛槐安富贵宫。", 
      "旧恨上心空有感，扫除全付一杯中。"
    ], 
    "rhythmic": "瑞鹧鸪"
  }, 
  {
    "author": "赵希蓬", 
    "paragraphs": [
      "功名富贵，算到头，怎免委沟填壑。", 
      "曳钓抱琴秋水畔，肯与微官空缚。", 
      "五亩苍阴，一丘寒碧，说甚凌烟阁。", 
      "静观物理，从他荣悴开落。", 
      "任待入谷鸣雏，不须歆艳，免使朝南岳。", 
      "修竹长松常与伴，更有寒梅堪约。", 
      "夜且三更，西风万籁，入耳悲猿鹤。", 
      "从头洗去，更无一点圭角。"
    ], 
    "rhythmic": "念奴娇", 
    "tags": [
      "衡山"
    ]
  }, 
  {
    "author": "赵希蓬", 
    "paragraphs": [
      "昼永无人深院静。", 
      "一枕春醒，犹未临镜。", 
      "帘卷新蟾光射影。", 
      "连忙掠起蓬松鬓。", 
      "对景沉吟嗟没兴。", 
      "薄幸不来，空把杯盘。", 
      "休道妇人多水性。", 
      "今宵独自言无定。"
    ], 
    "rhythmic": "蝶恋花"
  }, 
  {
    "author": "赵希蓬", 
    "paragraphs": [
      "玉立亭亭树，水澌小小池。", 
      "园林遍地幻珍奇。", 
      "战罢奇鳞无数、满天飞。", 
      "云冻风威惨，天低月色微。", 
      "红绡暖帐浅斟时。", 
      "那更樽前清韵、听歌儿。"
    ], 
    "rhythmic": "南歌子"
  }, 
  {
    "author": "赵希蓬", 
    "paragraphs": [
      "枕痕如斫。", 
      "一线红生肉。", 
      "睡起娇羞无语，远山坐对横轴。", 
      "烧香频祷祝。", 
      "偷把简儿读。", 
      "字在那人何在，泪珠飞下蔌蔌。"
    ], 
    "rhythmic": "霜天晓角"
  }, 
  {
    "author": "赵希蓬", 
    "paragraphs": [
      "干结青铜，根走石、参天古柏。", 
      "最好是、苍阴不怕，火云如血。", 
      "雪里直疑神物护，雨馀任待霜皮湿。", 
      "但只愁、涧底老风烟，无人识。", 
      "栋梁用，知难缺。", 
      "轮囷辈，俱非匹。", 
      "望长松万丈，徂徕山北，一种刚姿雕样劲，共扶大厦翚斯翼。", 
      "便作舟、归去也何愁，蓬莱隔。"
    ], 
    "rhythmic": "满江红"
  }, 
  {
    "author": "赵希蓬", 
    "paragraphs": [
      "休羡莺花，春富贵、韶光九十。", 
      "最好是、清秋时候，人间何夕。", 
      "天上紫云车趣驾，殿中青鸟音传实。", 
      "正女牛、南极一齐明，光相敌。", 
      "诗在手，堂趋北。", 
      "染豪处，池翻黑。", 
      "看回鸾飞诰，宠封新国。", 
      "福比箕畴兼备五，寿除彭祖千中一。", 
      "更好将、大衍数重推，来复日。"
    ], 
    "rhythmic": "满江红"
  }, 
  {
    "author": "赵希蓬", 
    "paragraphs": [
      "七叶蓂开，正祈巧、穿针时节。", 
      "织女不骖王母驾，谪生名阅。", 
      "鹤算七旬书宝箓，鹊桥千丈飞银阙。", 
      "更玳筵、银烛照红妆，神仙列。", 
      "歌宛转，莺调舌。", 
      "番舞袖，风回雪。", 
      "对寿觞频劝，寿星明洁。", 
      "今日汉宫千岁药，明年唐殿长生月。", 
      "问班衣、戏彩是何人，蓝袍客。"
    ], 
    "rhythmic": "满江红"
  }, 
  {
    "author": "赵希蓬", 
    "paragraphs": [
      "缟兔黔乌，送不了、人间昏晓。", 
      "问底事、红尘野马，浮生扰扰。", 
      "万古末来千古往，人生得失知多少。", 
      "叹荣华、过眼只须臾，如风扫。", 
      "篱下菊，门前柳。", 
      "身外事，杯中酒。", 
      "肯教它萧瑟，负持螯手。", 
      "漠漠江南天万里，白云入望何时到。", 
      "倚西风、吼彻剑花寒，频搔首。"
    ], 
    "rhythmic": "满江红"
  }, 
  {
    "author": "赵希蓬", 
    "paragraphs": [
      "何人四座环歌扇。", 
      "平生有限何曾见。", 
      "今日忽遭逢，流霞映脸红。", 
      "此恨凭谁语，梦逐巫山去。", 
      "对景苦奔波，其如愁思何。"
    ], 
    "rhythmic": "菩萨蛮"
  }, 
  {
    "author": "赵希蓬", 
    "paragraphs": [
      "慧刀挥处人头落。", 
      "虹霓万道冲云脚。", 
      "灭尽我人心，何劳向外寻。", 
      "白莲生火里，法忍无生死。", 
      "忍辱两皆空，龟毛兔角同。"
    ], 
    "rhythmic": "菩萨蛮"
  }, 
  {
    "author": "赵希蓬", 
    "paragraphs": [
      "怪见台星离紫极。", 
      "果然揆左还虚席。", 
      "明日人间逢七夕。", 
      "真难得。", 
      "生贤特也涓良日。", 
      "坐侯鲭人罕识。", 
      "流璃都把宾筵秩。", 
      "寿祝乔松谁与敌。", 
      "珠落绎。", 
      "樽前一列金钗十。"
    ], 
    "rhythmic": "渔家傲"
  }, 
  {
    "author": "赵希蓬", 
    "paragraphs": [
      "熟见蟠桃几，岁阅大椿千。", 
      "鞭鸾间出簇拥，仙仗蔼丝弦。", 
      "落尽纨罗习气，都把诗书酝籍，忧念到闾阎。", 
      "人物降崧岳，文采焕奎躔。", 
      "抟扶摇，游汗漫，气飘然。", 
      "珠曹莲区区，州县步难淹。", 
      "鹗荐交腾当路，凤诏飞来伊夕，称寿萃群仙。", 
      "事业登黄阁，图绘上凌烟。"
    ], 
    "rhythmic": "水调歌头"
  }, 
  {
    "author": "赵希蓬", 
    "paragraphs": [
      "劲节刚姿，谁与比、岁寒松柏。", 
      "几度欲、排云呈腹，叩头流血。", 
      "杜老爱君□谩苦，贾生流涕衣空湿。", 
      "为国家、子细计安危，渊然识。", 
      "英雄士，非全阙。", 
      "东南富，尤难匹。", 
      "却甘心修好，无心逐北。", 
      "螳怒空横林影臂，鹰扬不展秋空翼。", 
      "但只将、南北限藩篱，长江隔。"
    ], 
    "rhythmic": "满江红", 
    "tags": [
      "长江"
    ]
  }, 
  {
    "author": "赵希蓬", 
    "paragraphs": [
      "海阔何人，工剪水、飞花作雪。", 
      "刚不北、秋高风劲，露凝霜洁。", 
      "遍地直疑琼玉砌，对人恍在珠玑侧。", 
      "比寻常、万翠与千红，浑然别。", 
      "梁园内，都休说。", 
      "蓝关路，堆如积。", 
      "把行人冻得，头颅如鳌。", 
      "翡翠帘中杯潋滟，销金帐里姑情息。", 
      "偶兴来、访戴起山阴，真相忆。"
    ], 
    "rhythmic": "满江红"
  }, 
  {
    "author": "程伯春", 
    "paragraphs": [
      "功名果何物，天欲付英豪。", 
      "请看襄汉，今日谁驾六灵鳌。", 
      "阅礼崇诗元帅，大纛高牙临塞，砥柱一洪涛。", 
      "百辟拱辰极，欢动赭黄袍。", 
      "策无遗，勋益著，德弥高。", 
      "定知阳报，谢庭兰玉付儿曹。", 
      "秀发如君独擅，浑似当年幼度，文武素兼韬。", 
      "岁岁长为寿，霞液荐蟠桃。"
    ], 
    "rhythmic": "水调歌头"
  }, 
  {
    "author": "赵良玉", 
    "paragraphs": [
      "红杏香中，绿杨影里，画桥春水泠泠。", 
      "深沉院满，风送卖花声。", 
      "又是清明近也，粉墙畔，时有迁莺。", 
      "当此际，人传天上，特降玉麒麟。", 
      "风云。", 
      "今会遇，名邦坐抚，入侍严宸。", 
      "更儿孙兰玉，都是宁馨。", 
      "脆管繁弦竞奏，蕙炉袅，沉水烟轻。", 
      "华筵罢，江城回首，一点寿星明。"
    ], 
    "rhythmic": "满庭芳"
  }, 
  {
    "author": "赵孟谦", 
    "paragraphs": [
      "荣魁鹗荐。", 
      "一举南宫膺妙选。", 
      "人物规模。", 
      "楚楚吾家千里驹。", 
      "彩衣侍酒。", 
      "更祝二亲无限寿。", 
      "父子荣迁。", 
      "俱侍玉皇香案前。"
    ], 
    "rhythmic": "减字木兰花"
  }, 
  {
    "author": "张明中", 
    "paragraphs": [
      "卓茕欧阳子。", 
      "是江山、毓秀锺灵，异才间世。", 
      "恰则韶光三月暮，叶尧阶有四。", 
      "正天启、悬弧盛事。", 
      "金鸭亭亭书云篆，散非烟、南极真仙至。", 
      "来为尔，荐嘉瑞。", 
      "神清洞府丹书字。", 
      "拥笙歌、绮席高张，更罗珠翠。", 
      "千里长春人不老，仙籍玉环暗记。", 
      "但判取、沉醉。", 
      "拟作新诗八千首，待一年、一献称俾尔。", 
      "耆而艾，昌而炽。"
    ], 
    "rhythmic": "贺新郎"
  }, 
  {
    "author": "刘克庄", 
    "paragraphs": [
      "四大因缘做，苦海凭船渡。", 
      "一棹清风到岸头，得上无生路。", 
      "人叹风贫苦，我步闲闲趣。", 
      "脱体全空没一文，胜似石崇富。"
    ], 
    "rhythmic": "卜算子"
  }, 
  {
    "author": "刘克庄", 
    "paragraphs": [
      "自入玄门户，寂寂清虚做。", 
      "静里披搜四假身，勘破尘行路。", 
      "悟上还重悟，得得真闲趣。", 
      "收住身中无价真，岂逐人情去。"
    ], 
    "rhythmic": "卜算子"
  }, 
  {
    "author": "刘克庄", 
    "paragraphs": [
      "风汉闲中做，彼岸神舟渡。", 
      "万里晴空无片云，月照南溪路。", 
      "割断冤情苦，默默明玄趣。", 
      "一任傍人笑我贫，肚里非常富。"
    ], 
    "rhythmic": "卜算子"
  }, 
  {
    "author": "刘克庄", 
    "paragraphs": [
      "纤软小腰身，明秀天真面。", 
      "淡画修眉小作春，中有相思怨。", 
      "昔立向人羞，颜破因谁倩。", 
      "不比阳台梦里逢，亲向尊前见。"
    ], 
    "rhythmic": "卜算子"
  }, 
  {
    "author": "刘克庄", 
    "paragraphs": [
      "梅岭数枝春，疏影斜临水。", 
      "不借芳华只自香，娇面长如洗。", 
      "还把最繁枝，过与偏怜底。", 
      "试把鸾台子细看，何似丹青里。"
    ], 
    "rhythmic": "卜算子"
  }, 
  {
    "author": "方岳", 
    "paragraphs": [
      "晓傍苍崖，滴寒露、研朱点易。", 
      "五十四卦为归姝，惟幽人吉。", 
      "彼美人兮春上下，如吾徒者山南北。", 
      "辨一生、坚壁卧烟霞，诗无敌。", 
      "人间世，胶中漆。", 
      "功名事，刀头蜜。", 
      "放乾坤醉眼，看朱成碧。", 
      "曾共梅花相尔汝，仅教雪後无消息。", 
      "莫怕寒、容易嫁东风，春狼藉。"
    ], 
    "rhythmic": "满江红"
  }, 
  {
    "author": "方岳", 
    "paragraphs": [
      "老子兴不浅，归矣复言归。", 
      "不知归又何处，知我者何希。", 
      "幸有青山一片，付与白云千载，便可乐渔矶。", 
      "且尽一杯酒，春瓮晓生肥。", 
      "倩梅花，邀涧叟，醉林扉。", 
      "五年今已如此，莫倚健於飞。", 
      "日月笼中双鸟，今古人间一马，五十五年非。", 
      "归去不归去，未了比山薇。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "雨带苍烟，须粘残雪，几年今日秋崖。", 
      "梅花篱落，不减旧情怀。", 
      "更觉神仙有分，一条冰、羽客官阶。", 
      "朝真外，研朱点易，风露滴松钗。", 
      "蓬莱。", 
      "清浅未，吾将游戏，月坞云齐。", 
      "已相期汗漫，鹤蜕青鞋。", 
      "一念人间尘土，为雏孙、留醉茅柴。", 
      "今而後，村书杂字，仅有老生涯。"
    ], 
    "rhythmic": "满庭芳"
  }, 
  {
    "author": "方岳", 
    "paragraphs": [
      "几年诗骨雪槎牙。", 
      "痼烟霞。", 
      "老生涯。", 
      "五十八翁，堪喜亦堪嗟。", 
      "忽忆香山居士语，还失笑，较争些。", 
      "荒寒梅坞月横斜。", 
      "短篱遮。", 
      "野人家。", 
      "枝北枝南，须有两三花。", 
      "紧闭竹门传语客，那得暇，尽由他。"
    ], 
    "rhythmic": "江城子"
  }, 
  {
    "author": "郭子正", 
    "paragraphs": [
      "多种阴功，後蒙天报，荣贵长久。", 
      "一片灵台，丹青要画，画请看人间秀。", 
      "慈仁雅着，延永松年，内鼎有丹方就。", 
      "想除非，真的高人，五福自然兼有。", 
      "从来义方，今见公辅，量运夔龙居後。", 
      "承北门风，相传世业，都是经邦手。", 
      "狂歌将意，知公难老，永助庆堂尊酒。", 
      "有重重，腰金孙子，继来献寿。"
    ], 
    "rhythmic": "永遇乐"
  }, 
  {
    "author": "朱子厚", 
    "paragraphs": [
      "酴醾浴罢温香玉。", 
      "牡丹睡起歌云绿。", 
      "弹压属东阳。", 
      "留春在庆堂。", 
      "简端新组绶。", 
      "辉映烟岚秀。", 
      "妙曲倩清妍。", 
      "祝君无尽年。"
    ], 
    "rhythmic": "菩萨蛮"
  }, 
  {
    "author": "张埴", 
    "paragraphs": [
      "玉宇风清，金茎露爽，五日新秋。", 
      "正好小轩，相逢初度，七十边头。", 
      "满前白发けけ。", 
      "有抱得曾孙弄否。", 
      "从此长看，星明南极，人醉西楼。"
    ], 
    "rhythmic": "失调名"
  }, 
  {
    "author": "汪元量", 
    "paragraphs": [
      "内家雨宿日辉辉。", 
      "夹遥桃花张锦机。", 
      "黄纛软舆抬圣母，红罗凉伞罩贤妃。", 
      "龙舟缥缈摇红影，羯鼓喧哗撼绿漪。", 
      "阿监柳亭排燕处，美人斗把玉箫吹。"
    ], 
    "rhythmic": "瑞鹧鸪"
  }, 
  {
    "author": "汪元量", 
    "paragraphs": [
      "玉砌雕栏。", 
      "见吴宫西子，一笑嫣然。", 
      "舞困人间半亸，艳粉争妍。", 
      "珠帘尽卷，看人间、金屋神仙。", 
      "歌队里，霞裾袅娜，百般娇态堪怜。", 
      "别有一枝仙种，更同心并蒂，来奉君筵。", 
      "猩蜃若教解语，曲谱应传。", 
      "柘黄独步，昼笼睛，锦幄张天。", 
      "试剪插，金瓶千朵，醉时细看婵娟。"
    ], 
    "rhythmic": "汉宫春"
  }, 
  {
    "author": "汪元量", 
    "paragraphs": [
      "天中树木，高耸玲珑，向濯缨亭曲。", 
      "繁枝缀玉。", 
      "开朵朵九出。", 
      "飞琼环簇。", 
      "唐昌曾见，有玉女、来送春目，更月夜、八仙相聚。", 
      "素质粲然幽独。", 
      "江淮倦客再游，访后土琼英，树已倾覆，攀条掐干，细嗅来、尚有微微清馥。", 
      "却疑天上列燕赏，催汝归速。", 
      "恐後时、重谪人间，剩把铅华妆束。"
    ], 
    "rhythmic": "瑶花"
  }, 
  {
    "author": "汪元量", 
    "paragraphs": [
      "檀栾宫墙数仞，敞朱帘绣户。", 
      "正春暖、飘拂和风，衮入红尘香雾。", 
      "见丝柳青青，袅娜如学宫腰舞。", 
      "有黄莺、恰恰飞来，一梭金羽。", 
      "小巧身儿，锦心绣口，圆滑遽如许。", 
      "避人，渐飞入琼林藏身，桃杏深处。", 
      "对银屏、珠圆翠陈，隔叶底、恣歌金缕。", 
      "忽群妃，拍手惊飞，奋然高举。", 
      "晓来雨湿，花娜柳垂，误投罗网去。", 
      "缓缓访、六宫寻问，玉纤争握。", 
      "放入金笼，眼娇眉妩。", 
      "身如旅琐，无心求友。", 
      "烟窗分影光阴里，听蛮声，似怨还如诉。", 
      "青山隔断，红妆满眼，谁怜一。", 
      "幽恨难吐，沉香拂拂。", 
      "亭北阑干，已得君王顾。", 
      "但暗忆、西湖美景，雨色晴光，入翠穿红，巧转娇语。", 
      "莺莺休怨天家，已赠金衣公子。", 
      "生前号这恩荣，物类将何补。", 
      "娇黄白奏词臣，为尔翻成，太平乐府。"
    ], 
    "rhythmic": "莺啼序", 
    "tags": [
      "西湖"
    ]
  }, 
  {
    "author": "汪元量", 
    "paragraphs": [
      "绿荷初展。", 
      "海榴花半吐，绣帘高卷。", 
      "整顿朱弦，奏霓裳初遍，音清意远。", 
      "恍然在广寒宫殿，窈窕柔情，绸缪细意，闲愁难剪。", 
      "曲中似哀似怨。", 
      "似梧桐叶落，秋雨声颤。", 
      "岂待闻铃，自泪珠如霰。", 
      "春纤罢按，早心已笑慵歌懒。", 
      "脉脉凭栏，槐阴转午，轻摇歌扇。"
    ], 
    "rhythmic": "失调名"
  }, 
  {
    "author": "汪元量", 
    "paragraphs": [
      "神舟稳驾出沉流。", 
      "明月辉辉命自周。", 
      "两个先生暗点头。", 
      "有来由。", 
      "万劫轮回向此休。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "修行谁会把心降。", 
      "赤凤驱将饮碧江。", 
      "调引婴娇笑舞双。", 
      "剔银缸。", 
      "物物头头现晓窗。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "从初得得便风流。", 
      "降伏龟蛇住定州。", 
      "千日丹成永永收。", 
      "好因由。", 
      "自在逍遥万事休。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "心中无事气神和。", 
      "不觉忻忻言语多。", 
      "剑用道钢磨更磨。", 
      "害风哥。", 
      "割了舌头赶退魔。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "尘寰财色苦相萦。", 
      "著爱浮华役此身。", 
      "好收灵源一点真。", 
      "绝贪嗔。", 
      "便是逍遥到岸人。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "无无无有有无无，悟得无无便不愚。", 
      "日月年时损壮粗。", 
      "见元初。", 
      "万道霞光攒宝珠。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "茫茫苦海两无边。", 
      "无限迷鱼戏黑渊。", 
      "我掷金钩钓有缘。", 
      "线儿牵。", 
      "引上神州采玉莲。"
    ], 
    "rhythmic": "忆王孙"
  }, 
  {
    "author": "汪元量", 
    "paragraphs": [
      "笑盈盈。", 
      "晓妆扫出长眉青。", 
      "长眉青。", 
      "双开雉扇，六曲鸳屏。", 
      "少年心在尚多情。", 
      "酒边银甲弹长筝。", 
      "弹长筝。", 
      "碧桃花下，醉到三更。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "雪霏霏。", 
      "蓟门冷落人行稀。", 
      "人行稀。", 
      "秦娥渐老，着破宫衣。", 
      "强将纤指按金徽。", 
      "未成曲调心先悲。", 
      "心先悲。", 
      "更无言语，玉箸双垂。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "天沉沉。", 
      "香罗拭泪行穷阴。", 
      "行穷阴。", 
      "左霜右雪，冷气难禁。", 
      "几回相忆成孤斟。", 
      "塞边鼓愁人心。", 
      "愁人心。", 
      "北鱼南雁，望到而今。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "水悠悠。", 
      "长江望断无归舟。", 
      "无归舟。", 
      "欲携斗酒，怕上高楼。", 
      "当年出塞拥貂裘。", 
      "更听马上弹箜篌。", 
      "弹箜篌。", 
      "万般哀怨，一种离愁。"
    ], 
    "rhythmic": "忆秦娥", 
    "tags": [
      "长江"
    ]
  }, 
  {
    "author": "汪元量", 
    "paragraphs": [
      "风声恶。", 
      "个人蕉萃凭高阁。", 
      "凭高阁。", 
      "相思无尽，泪珠偷落。", 
      "锦书欲寄鸿难托。", 
      "那堪更听边城角。", 
      "边城角。", 
      "又添烦恼，又添萧索。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "如何说。", 
      "人生自古多离别。", 
      "多离别。", 
      "年年辜负，海棠时节。", 
      "娇娇独坐成愁绝。", 
      "胡笳吹落关山月。", 
      "关山月。", 
      "春来秋去，几番圆缺。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "马萧萧。", 
      "燕支山中风飘飘。", 
      "风飘飘。", 
      "黄昏寒雨，直是无憀。", 
      "玉人何处教吹箫。", 
      "十年不见心如焦。", 
      "心如焦。", 
      "彩笺难寄，水远山遥。"
    ], 
    "rhythmic": "忆秦娥"
  }, 
  {
    "author": "汪元量", 
    "paragraphs": [
      "钱塘江上春潮急，风卷锦帆飞。", 
      "不堪回首，离宫别馆，杨柳依依。", 
      "蓟门听雨，燕台听雪，寒入宫衣。", 
      "娇鬟慵理，香肌瘦损，红泪双垂。"
    ], 
    "rhythmic": "人月圆", 
    "tags": [
      "钱塘江"
    ]
  }, 
  {
    "author": "汪元量", 
    "paragraphs": [
      "广寒宫殿五云边。", 
      "看天上、烛金莲。", 
      "香袅御炉烟。", 
      "拥彩仗、千官肃然。", 
      "世间王母，月中仙子，花甲一周天。", 
      "乐指沸华年，更福寿，千年万年。"
    ], 
    "rhythmic": "太常引"
  }, 
  {
    "author": "汪元量", 
    "paragraphs": [
      "一生富贵，岂知今日有离愁。", 
      "锦帆风力难收。", 
      "望断燕山蓟水，万里到幽州。", 
      "恨病馀双眼，冷泪交流。", 
      "行年已休岁，七十又平头。", 
      "梦破银屏金屋，此意悠悠。", 
      "几度见青冢，虚名不足留。", 
      "且把酒、细听箜篌。"
    ], 
    "rhythmic": "婆罗门引"
  }, 
  {
    "author": "汪元量", 
    "paragraphs": [
      "玉窗夜静月流光。", 
      "拂鸳弦、先奏清商。", 
      "天外塞鸿飞呼，群夜渡潇湘。", 
      "风回处，戛玉铿金，翩翩作新势，声声字字，历历锵锵。", 
      "忽低颦有恨，此意极凄凉。", 
      "炉香帘栊正清洒，转调促柱成行。", 
      "机籁杂然鸣素手，击碎琳琅。", 
      "翠云深梦里昭阳。", 
      "此心长。", 
      "回顾穷阴绝漠，片影悠扬。", 
      "那昭君更苦，香泪湿红裳。"
    ], 
    "rhythmic": "锦瑟清商引"
  }, 
  {
    "author": "汪元量", 
    "paragraphs": [
      "咸淳十载聪明帝。", 
      "不见宋家陵寝废。", 
      "暂离绛阙九重天，飞过黄河千丈水。", 
      "长春宫殿仙沸。", 
      "嘉会今辰为愍忌。", 
      "小儒百拜酹霞觞，寡妇孤儿流血泪。"
    ], 
    "rhythmic": "玉楼春", 
    "tags": [
      "黄河"
    ]
  }, 
  {
    "author": "汪元量", 
    "paragraphs": [
      "帝乡春色浓於雾。", 
      "谁遣双环堆绣户。", 
      "金张公子总封侯，姚魏弟兄皆列士。", 
      "碧纱窗下修花谱。", 
      "交颈鸳鸯娇欲语。", 
      "绛绡新结转官球，桃李仆奴何足数。"
    ], 
    "rhythmic": "玉楼春"
  }, 
  {
    "author": "丁无悔", 
    "paragraphs": [
      "道格天渊，令行海岳，凛然名德尊崇。", 
      "云烟千里，分付笑谈中。", 
      "川后波神效职，潮声细、一鉴涵空。", 
      "风樯便，蛮珠贾舶，累译更遥通。", 
      "雍容。", 
      "廊庙手，蓍龟先见，日月精忠。", 
      "自丛机初解，眷渥尤隆。", 
      "共道奇庞福艾，衮衣到，宁久居东。", 
      "谁门晓，高牙大纛，辉映醉颜红。"
    ], 
    "rhythmic": "满庭芳"
  }, 
  {
    "author": "丁无悔", 
    "paragraphs": [
      "偃屋霜清，棱层烟碧，玲珑移在人间。", 
      "山光林色，常伴主人闲。", 
      "元有仙风道骨，无心趁、玉简朝班。", 
      "归来赋，不因五斗，谈笑挂衣冠。", 
      "尤难。", 
      "谁不羡，商山桔乐，湄水渔竿。", 
      "引相君王子，助发幽欢。", 
      "满泛寿觞多祝，南溟共、比海波澜。", 
      "君知否，庙堂有意，相与问寒岩。"
    ], 
    "rhythmic": "满庭芳"
  }, 
  {
    "author": "杨再可", 
    "paragraphs": [
      "腊天初晓，庆五色瑞云，华轩呈绕。", 
      "紫府真人，丹台仙伯，合降世间荣耀。", 
      "彩笔素题，篇翰未减，家声词藻。", 
      "秀眉宇，俊丰标阀阅，声名都好。", 
      "富贵长欢笑。", 
      "此际锦堂，移下蓬莱岛。", 
      "妙舞蹁跹，清歌宛转，两行翠娥燕赵。", 
      "劝饮百千锺酒，岁岁朱颜不老。", 
      "春近也，看香红又怕，小桃开了。"
    ], 
    "rhythmic": "喜迁莺"
  }, 
  {
    "author": "刘仲讷", 
    "paragraphs": [
      "昨夜乘秋兴，长啸驭清风。", 
      "飘然玉宇虚廓，忽到广寒宫。", 
      "解后姮娥相见，为问中秋诞节，奇特世难同。", 
      "底事长庚梦，独占此宵中。", 
      "呼金兔，寻玉策，检前踪。", 
      "自从盘古有月，便有此山仙翁。", 
      "公向人间游戏，月在天衢来往，清气每相通。", 
      "明月既无尽，公寿亦无穷。"
    ], 
    "rhythmic": "水调歌头"
  }, 
  {
    "author": "蒋思恭", 
    "paragraphs": [
      "紫府掣金钥，银汉夜乘槎。", 
      "老仙暂驻幢节，来佐玉皇家。", 
      "翠发朱颜好在，肘後有方医国，宝鼎养丹砂。", 
      "谈笑功名了，身退饭胡麻。", 
      "游物外，聚紫脑，炼青芽。", 
      "星坦寓直有子，曾步八砖花。", 
      "来岁称觞寿宴，衮绣彩衣交映，重荐枣如瓜。", 
      "俯首拾瑶草，长啸卧烟霞。"
    ], 
    "rhythmic": "水调歌头"
  }, 
  {
    "author": "蒋思恭", 
    "paragraphs": [
      "风流九霞客，名在五云乡。", 
      "十年出入华禁，簪橐奉君王。", 
      "黄伞西清日转，宝月红鸾影里，长近赭袍光。", 
      "彩笔赓歌处，殿阁有馀凉。", 
      "跨秋风，凌宝鼎，笑芝房。", 
      "人间争识奇贵，妙帖焕名章。", 
      "莫羡碧幢金印，换取玉堂清琐，翰墨看淋浪。", 
      "岁岁宫壶酒，雨露带天香。"
    ], 
    "rhythmic": "水调歌头"
  }, 
  {
    "author": "张成可", 
    "paragraphs": [
      "薰风池阁，八叶初展。", 
      "紫府当年侍香案。", 
      "见蟠桃频着子，偷荐瑶觞，贪醉寐，谪向人间未满。", 
      "青禽传近信，催赴仙班，怪我尘缘未能断。", 
      "爱吴中山色好，抹日批风，蓑共笠，纵有金章不换。", 
      "待驾鹤遨访蓬壶，问海水从来，几番增减。"
    ], 
    "rhythmic": "洞仙歌"
  }, 
  {
    "author": "丁仲远", 
    "paragraphs": [
      "正霜融日暖，风淡寒轻，小春时候。", 
      "後苑疏梅早放，数枝开就。", 
      "知是花工，预回天气，与作仙翁寿。", 
      "君看侯门，祥云锁戟，瑞烟笼昼。", 
      "天赋麒麟风骨，尽道德耀宗盟，名高星斗。", 
      "两郡甘棠，惠爱传民口。", 
      "宣室思贤，锋车促召，行矣应非久。", 
      "衣锦归来，双亲笑喜，朱颜如旧。"
    ], 
    "rhythmic": "醉蓬莱"
  }, 
  {
    "author": "真知柔", 
    "paragraphs": [
      "碧霄彩旆垂铃，应南极星躔光灿。", 
      "巍巍名阀，芳传汉相，貂蝉炳焕。", 
      "德莹冰壶，量包沧海，神锺岩电。", 
      "向宝储内阁，英摽才华，声猷著膺宸眷。", 
      "荐领名都屏翰，更循良、歌腾畿甸。", 
      "峻专剧郡，荣登法从，光生尧殿。", 
      "密勿论思，雍容启沃，才华独冠。", 
      "愿年年长见，兰芽玉喷，柳梢金嫩。"
    ], 
    "rhythmic": "水龙吟"
  }, 
  {
    "author": "张时甫", 
    "paragraphs": [
      "姑苏台上春光发。", 
      "菊老寒轻香未歇。", 
      "人言太守是龚黄，天为吾君生稷契。", 
      "月良庆会俱良月。", 
      "万岁千秋同瑞节。", 
      "明朝仙领趣提鳌，十万人家齐卧辙。"
    ], 
    "rhythmic": "玉楼春"
  }, 
  {
    "author": "张时甫", 
    "paragraphs": [
      "蟠桃十月惊春早。", 
      "春到玉梅枝上小。", 
      "和羹人物应时生，天上骑鲸生凤沼。", 
      "万家宝篆祥烟晓。", 
      "竞祝史君长不老。", 
      "夜来南极照元台，见说沙堤新筑了。"
    ], 
    "rhythmic": "玉楼春"
  }, 
  {
    "author": "李朝卿", 
    "paragraphs": [
      "谪仙暂下金銮殿。", 
      "开宴瑶池春未晚。", 
      "飞琼献舞锦靴寒，弄玉吹箫银字暖。", 
      "奉觞阿母年年劝，犹道碧桃香尚浅。", 
      "花开更待几东风，应见年华千岁换。"
    ], 
    "rhythmic": "玉楼春"
  }, 
  {
    "author": "李朝卿", 
    "paragraphs": [
      "炉烟不断腾金兽。", 
      "香雾入帘波影皱。", 
      "秋堂锦席艳群仙，不惜绮罗萦舞袖。", 
      "昼弦素管春风手，娇妙如花轻似柳。", 
      "劝君须尽眼中欢，绿酒十分千秋寿。"
    ], 
    "rhythmic": "玉楼春"
  }, 
  {
    "author": "李朝卿", 
    "paragraphs": [
      "厌玉为浆麟作□。", 
      "玉树琼葩长不谢。", 
      "翠帘绣暖燕归来，宝鸭花香蜂上下。", 
      "沙堤佩马催公驾，月白风清天不夜。", 
      "重来赫赫照岩廊，不动堂堂凝泰华。"
    ], 
    "rhythmic": "玉楼春"
  }, 
  {
    "author": "李朝卿", 
    "paragraphs": [
      "春正浓时月正圆。", 
      "华堂初燕喜，雨真仙。", 
      "霞衣相对旧貂蝉。", 
      "人间少，福寿子孙贤。", 
      "□□佳非烟。", 
      "花光羞粉艳，敢争妍。", 
      "笑歌声里捧金舡。", 
      "深深愿，松柏永同坚。"
    ], 
    "rhythmic": "小重山"
  }, 
  {
    "author": "李朝卿", 
    "paragraphs": [
      "万里霜空爽气高。", 
      "翩翩天雁薄云霄。", 
      "佳祥已协当年梦，岂但非熊可珥貂。", 
      "金笏带，紫花袍。", 
      "朱衣双引玉宸朝。", 
      "百年富贵须平步，仍有功名信史褒。"
    ], 
    "rhythmic": "鹧鸪天"
  }, 
  {
    "author": "李朝卿", 
    "paragraphs": [
      "盛德须知异禀，天教占尽秋光。", 
      "一轮明月照华堂。", 
      "荐寿笙歌嘹亮。", 
      "座上簪缨并列，庭前兰玉成行。", 
      "只应难老胜松篁。", 
      "五福人间供仰。"
    ], 
    "rhythmic": "西江月"
  }, 
  {
    "author": "李朝卿", 
    "paragraphs": [
      "月挂琼钩，日添绣线。", 
      "骑花翻浪重帘卷。", 
      "风传环晓珊珊，画堂羯鼓催开宴。", 
      "翠缕香凝，玉膏酒滟。", 
      "仙翁莫诉玻璃满。", 
      "凤衔丹诏下云电。", 
      "千秋长在黄金殿。"
    ], 
    "rhythmic": "踏莎行"
  }, 
  {
    "author": "李朝卿", 
    "paragraphs": [
      "九凤箫低彩雾高。", 
      "鸾车鹤驭下层霄。", 
      "天教来辅长生帝，宝殿千秋侍赭袍。", 
      "飞急召，促归朝。", 
      "沙路稳为马蹄娇。", 
      "功成并画兰台上，奎画重看御赞褒。"
    ], 
    "rhythmic": "鹧鸪天"
  }, 
  {
    "author": "谈元范", 
    "paragraphs": [
      "虾须帘上银钩小。", 
      "筵内轻寒绕。", 
      "红叶徵香侵语笑。", 
      "金钗珠履，凤萧龟鼓，疑是蓬莱岛。", 
      "萱堂日日春生貌。", 
      "嫩绿休然鬓边好。", 
      "赋得修龄应不少。", 
      "年年长见，画梁双燕，楼外青袍草。"
    ], 
    "rhythmic": "青玉案"
  }, 
  {
    "author": "倪翼周", 
    "paragraphs": [
      "烟浓水淡荷香浅。", 
      "近翠幕、闻弦管。", 
      "逸气棱层冲碧汉。", 
      "绝无风骨，炼成铅鼎，未许童颜换。", 
      "长门深锁文君院。", 
      "前度蛮笺泪痕满。", 
      "为问乘槎人不远。", 
      "只消丹桂，一枝分付，早早随伊愿。"
    ], 
    "rhythmic": "青玉案"
  }, 
  {
    "author": "倪翼周", 
    "paragraphs": [
      "四时令节惟重九。", 
      "况此日、逢佳偶。", 
      "金菊已花杯有酒。", 
      "瑶池宴罢，一枝斜插，好作渊朋友。", 
      "翠眉淡淡匀宫柳。", 
      "比似年时更清瘦。", 
      "双绾带儿新结就。", 
      "长情恩爱，随家俭约，素与君同寿。"
    ], 
    "rhythmic": "青玉案"
  }, 
  {
    "author": "倪翼周", 
    "paragraphs": [
      "薰风解尽吾民愠。", 
      "正蓬渚芳遍。", 
      "昨夜商周生伊旦。", 
      "从来仁者，仲尼称寿，更捧金杯劝。", 
      "我有诗词三百卷。", 
      "待留取、频频献。", 
      "且看明年秋欲半。", 
      "紫薇花下，绿槐阴外，天语颁新宴。"
    ], 
    "rhythmic": "青玉案"
  }, 
  {
    "author": "倪翼周", 
    "paragraphs": [
      "熙春堂下花无数。", 
      "红紫映、桃溪路。", 
      "蝶往蜂来知几许。", 
      "翠筠亭外，绿阳堤畔，时听娇莺语。", 
      "绮筵罗列开樽俎。", 
      "况总是、神仙侣。", 
      "竞举笙歌持玉醑。", 
      "介公眉寿，年年此日，常与花为主。"
    ], 
    "rhythmic": "青玉案"
  }, 
  {
    "author": "段倚", 
    "paragraphs": [
      "正星杓首舍，月律开祥，嗣兴芳序。", 
      "梦协长庚，诞清朝仪羽。", 
      "运继姬周，庆流嵩岳，认再生申甫。", 
      "职尹京华，功宣国计，声猷兼著。", 
      "子建文章，懿侯宗范，叔度襟怀，紫芝眉宇。", 
      "燕启佳辰，满东风兰雾，脆管繁弦，绣裀檀板，会饭中仙侣。", 
      "世仰真贤，朝尊大老，长亲尧主。"
    ], 
    "rhythmic": "醉蓬莱"
  }, 
  {
    "author": "贺及", 
    "paragraphs": [
      "莲萼飘香，金风乍扇轻凉。", 
      "郁郁葱葱，瑞烟萦绕华堂。", 
      "星辰孕秀，良霄梦、吉协熊祥。", 
      "紫芝眉宇，莹然如峙圭璋。", 
      "忠孝传芳，集庆门、奕世簪裳。", 
      "他日岩廊，致君直上虞唐。", 
      "百千椿算，争期并、鹤老龟长。", 
      "年年今日，会拚一醉觥觞。"
    ], 
    "rhythmic": "新荷叶"
  }, 
  {
    "author": "傅伯达", 
    "paragraphs": [
      "白帝司权，炎宫回驭，一叶报秋。", 
      "正银河高泻，金风作扇，冰轮将满，火伞初收。", 
      "吴越传芳，斗牛锺秀，间世生贤谁与俦。", 
      "那堪更负，过人才气，济世谋猷。", 
      "风流花县优游，有善政廉名达郡侯。", 
      "鹗书朝荐，泥封暮召，荣登闺籍，平步瀛洲。", 
      "歌驻行云，舞翔回雪，寿酒深倾碧玉瓯。", 
      "从今愿，愿龄齐鼻祖，名在丹丘。"
    ], 
    "rhythmic": "沁园春"
  }, 
  {
    "author": "郑达可", 
    "paragraphs": [
      "肥绽梅红，嫩翻荷绿，微凉时起青萍。", 
      "人间福艾，都属老人星。", 
      "累建高牙大纛，循良治、是处彬彬。", 
      "棠阴里，丰碑纪德，仁爱浃生民。", 
      "纶巾。", 
      "风物裹，一筇徒倚，傲睨寰瀛。", 
      "况清朝黄发，尤急咨询。", 
      "第恐商山芝客，岂容便、蝉蜕功名。", 
      "他时看，腰横玉带，朱紫列云仍。"
    ], 
    "rhythmic": "满庭芳"
  }, 
  {
    "author": "郑达可", 
    "paragraphs": [
      "嫩凉如水，正一天风露，秋容如沐。", 
      "明日中秋今夜月，千里清辉光足。", 
      "周室姬公，唐家元轨，来享人间福。", 
      "老人星瑞，光芒南照檐曲。", 
      "行看裂土分茅，朱颜青鬓，好称腰横玉。", 
      "便挽银河斟北斗，倾作千钟醽醁。", 
      "子舍荣华，孙枝赫奕，茂盛同松竹。", 
      "尊前欢笑，竞将椿算为祝。"
    ], 
    "rhythmic": "念奴娇"
  }, 
  {
    "author": "臧馀庆", 
    "paragraphs": [
      "桔里风烟好，壶中日月长。", 
      "松身鹤发自安强。", 
      "应有老人呈瑞、动光芒。", 
      "酒饮无边酒，香烧不断香。", 
      "从今乞与醉为乡。", 
      "更醉百年三万、六千场。"
    ], 
    "rhythmic": "南歌子"
  }, 
  {
    "author": "臧馀庆", 
    "paragraphs": [
      "天与君王管晏才。", 
      "尚书两曳履声来。", 
      "今朝望着楼头看，已有台星照斗魁。", 
      "金蹀躞，玉崔嵬。", 
      "天香满袖早朝回。", 
      "中书尚享无穷考，长揖南风醉寿杯。"
    ], 
    "rhythmic": "鹧鸪天"
  }, 
  {
    "author": "臧馀庆", 
    "paragraphs": [
      "寿菊才开三四葩。", 
      "秋光着意主人家。", 
      "清香未许人间识，先占重阳醉紫霞。", 
      "儿绿绶，母金花。", 
      "斑衣庭下乐无涯。", 
      "要知他日中书考，细数沙堤堤上沙。"
    ], 
    "rhythmic": "鹧鸪天"
  }
]