[
  {
    "author": "惠洪", 
    "paragraphs": [
      "来往独龙冈畔路。", 
      "杖头落索闲家具。", 
      "後事前观如目睹。", 
      "非谶语。", 
      "须知一念无今古。", 
      "长笑老萧多病苦。", 
      "笑中与药皆狼虎。", 
      "蜡炬一枝非嘱付。", 
      "聊戏汝。", 
      "热来脱却娘生裤。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "画饼充饥人笑汝。", 
      "一庵归扫南阳坞。", 
      "击竹作声方省悟。", 
      "徐回顾。", 
      "本来面目无藏处。", 
      "却望沩山敷坐具。", 
      "老师头角浑呈露。", 
      "珍重此恩逾父母。", 
      "须荐取。", 
      "堂堂密密声前句。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "野鹤精神云格调。", 
      "逼人气韵霜天晓。", 
      "松下残经看未了。", 
      "当斜照。", 
      "苍烟风撼流泉绕。", 
      "闺阁珍奇徒照耀。", 
      "光无渗漏方灵妙。", 
      "活计现成谁管绍。", 
      "孤峰表。", 
      "一声月下闻清啸。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "讲虎天华随玉麈。", 
      "波心月在那能取。", 
      "旁舍老僧偷指注。", 
      "回头觑。", 
      "虚空特地能言语。", 
      "归对学徒重自诉。", 
      "从前见解都欺汝。", 
      "隔岸有山横暮雨。", 
      "翻然去。", 
      "千岩万壑无寻处。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "急雨颠风花信早。", 
      "枝枝叶叶春俱到。", 
      "何待小桃方悟道。", 
      "休迷倒。", 
      "出门无限青青草。", 
      "根不覆藏尘亦扫。", 
      "见精明树唯心造。", 
      "试借疑情看白皂。", 
      "回头讨。", 
      "灵云笑杀玄沙老。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "万叠空青春杳杳。", 
      "一蓑烟雨吴江晓。", 
      "醉眼忽醒惊白鸟。", 
      "拍手笑。", 
      "清波不犯鱼吞钓。", 
      "津渡有僧求法要。", 
      "一桡为汝除玄妙。", 
      "已去回头知不峭。", 
      "犹迷照。", 
      "渔舟性都翻了。"
    ], 
    "rhythmic": "渔父词・渔父"
  }, 
  {
    "author": "惠洪", 
    "paragraphs": [
      "碧瓦笼晴烟雾绕。", 
      "水殿西偏，小立闻啼鸟。", 
      "风度女墙吹语笑。", 
      "南枝破腊应开了。", 
      "道骨不凡江瘴晓。", 
      "春色通灵，医得花重少。", 
      "爆暖酿寒空杳杳。", 
      "江城画角催残照。"
    ], 
    "rhythmic": "凤栖梧・蝶恋花"
  }, 
  {
    "author": "惠洪", 
    "paragraphs": [
      "半身屏外。", 
      "睡觉唇红退。", 
      "春思乱，芳心碎。", 
      "空馀簪髻玉，不见流苏带。", 
      "试与问，今人秀整谁宜对。", 
      "湘浦曾同会。", 
      "手搴轻罗盖。", 
      "疑是梦，今犹在。", 
      "十分春易尽，一点情难改。", 
      "多少事，却随恨远连云海。"
    ], 
    "rhythmic": "千秋岁"
  }, 
  {
    "author": "惠洪", 
    "paragraphs": [
      "绿槐烟柳长亭路。", 
      "恨取次、分离去。", 
      "日永如年愁难度。", 
      "高城回首，暮云遮尽，目断人何处。", 
      "解鞍旅舍天将暮。", 
      "暗忆丁宁千万句。", 
      "一寸柔肠情几许。", 
      "薄衾孤枕，梦回人静，彻晓潇潇雨。"
    ], 
    "rhythmic": "青玉案"
  }, 
  {
    "author": "惠洪", 
    "paragraphs": [
      "十指嫩抽春笋，纤纤玉软红柔。", 
      "人前欲展强娇羞。", 
      "微露云衣霓袖。", 
      "最好洞天春晚，黄庭卷罢清幽。", 
      "凡心无计奈闲愁。", 
      "试拈花枝频嗅。"
    ], 
    "rhythmic": "西江月"
  }, 
  {
    "author": "惠洪", 
    "paragraphs": [
      "大厦吞风吐月，小舟坐水眠空。", 
      "雾窗春晓翠如葱。", 
      "睡起云涛正涌。", 
      "往事回头笑处，此生弹指声中。", 
      "玉笺佳句敏惊鸿。", 
      "闻道衡阳价重。"
    ], 
    "rhythmic": "西江月"
  }, 
  {
    "author": "惠洪", 
    "paragraphs": [
      "蜜烛花光清夜阑。", 
      "粉衣香翅绕团团。", 
      "人犹认假为真实，蛾岂将灯作火看。", 
      "方叹息，为遮拦。", 
      "也知爱处实难拚。", 
      "忽然性命随烟焰，始觉从前被眼瞒。"
    ], 
    "rhythmic": "鹧鸪天"
  }, 
  {
    "author": "惠洪", 
    "paragraphs": [
      "一段文章种性。", 
      "更谪仙风韵。", 
      "画戟丛中，清香凝宴寝。", 
      "落日清寒勒花信。", 
      "愁似海、洗光词锦。", 
      "後夜归舟，云涛喧醉枕。"
    ], 
    "rhythmic": "清商怨"
  }, 
  {
    "author": "惠洪", 
    "paragraphs": [
      "凝祥宴罢闻歌吹。", 
      "画毂走，香尘起。", 
      "冠压花枝驰万骑。", 
      "马行灯闹，凤楼帘卷，陆海龙鳌山对。", 
      "当年曾看天颜醉。", 
      "御杯举，欢声沸。", 
      "时节虽同悲乐异。", 
      "海风吹梦，岭猿啼月，一枕思归泪。"
    ], 
    "rhythmic": "青玉案"
  }, 
  {
    "author": "惠洪", 
    "paragraphs": [
      "入骨风流国色，透尘种性真香。", 
      "为谁风鬓涴新妆。", 
      "半树入村春暗。", 
      "雪压枝低篱落，月高影动池塘。", 
      "高情数笔寄微茫。", 
      "小寝初开雾帐。"
    ], 
    "rhythmic": "西江月"
  }, 
  {
    "author": "惠洪", 
    "paragraphs": [
      "城里久偷闲。", 
      "尘浣云衫。", 
      "此身已是再眠蚕。", 
      "隔岸有山归去好，万壑千岩。", 
      "霜晓更凭阑。", 
      "减尽晴岚。", 
      "微云生处是茅庵。", 
      "试问此生谁作伴，弥勒同龛。"
    ], 
    "rhythmic": "浪淘沙"
  }, 
  {
    "author": "惠洪", 
    "paragraphs": [
      "山径晚樵远。", 
      "深壑孱颜。", 
      "孙山背後泊船看。", 
      "手把遗编披白帔，剩却清闲。", 
      "篱落竹丛寒。", 
      "渔业凋残。", 
      "水痕无底照秋宽。", 
      "好在夕阳凝睇处，数笔秋山。"
    ], 
    "rhythmic": "浪淘沙"
  }, 
  {
    "author": "吕颐浩", 
    "paragraphs": [
      "一片苍崖璞，孕秀自天锺。", 
      "浑如暖烟堆里，乍放力犹慵。", 
      "疑是犀眠海畔，贪玩烂银光彩，精魄入蟾宫。", 
      "泼墨阴云妒，蟾影淡朦胧。", 
      "沩山颂，戴生笔，写难穷。", 
      "些儿造化，凭谁细与问元工。", 
      "那用牧童鞭索，不入千群万队，扣角起雷同。", 
      "莫怪作诗手，偷入锦囊中。"
    ], 
    "rhythmic": "水调歌头"
  }, 
  {
    "author": "苏过", 
    "paragraphs": [
      "新月娟娟，夜寒江静山衔斗。", 
      "起来搔首。", 
      "梅影横窗瘦。", 
      "好个霜天，闲却传杯手。", 
      "君知否。", 
      "乱鸦啼後。", 
      "归兴浓如酒。"
    ], 
    "rhythmic": "点绛唇", 
    "tags": [
      "宋词三百首"
    ]
  }, 
  {
    "author": "陆蕴", 
    "paragraphs": [
      "残角两三声，催登古道。", 
      "远水长山又重到。", 
      "水声山色，看尽轮蹄昏晓。", 
      "风头日脚下，人空老。", 
      "匹马旧时，西征谈笑。", 
      "绿鬓朱颜正年少。", 
      "旗亭斗酒，任是十千倾倒。", 
      "面今酒兴减，诗情少。"
    ], 
    "rhythmic": "感皇恩"
  }, 
  {
    "author": "谢克家", 
    "paragraphs": [
      "依依宫柳拂宫墙。", 
      "楼殿无人春昼长。", 
      "燕子归来依旧忙。", 
      "忆君王。", 
      "月破黄昏人断肠。"
    ], 
    "rhythmic": "忆君王・忆王孙"
  }, 
  {
    "author": "葛胜仲", 
    "paragraphs": [
      "昏昏雪意惨云容。", 
      "猎霜风。", 
      "岁将穷。", 
      "流落天涯，憔悴一衰翁。", 
      "清夜小窗围兽火，倾酒绿，借颜红。", 
      "官梅疏艳小壶中。", 
      "暗香浓。", 
      "玉玲珑。", 
      "对景忽惊，身在大江东。", 
      "上国故人谁念我，晴嶂远，暮云重。"
    ], 
    "rhythmic": "江神子・江城子"
  }, 
  {
    "author": "葛胜仲", 
    "paragraphs": [
      "雨後春光浓似醉。", 
      "著柳催花，节物侵龙忌。", 
      "绣褓香阁当日佩。", 
      "紫兰宫堕人间世。", 
      "歌管停云香吐穗。", 
      "碧酒红裳，共祝鱼轩贵。", 
      "天上阿环金箓秘。", 
      "龟龄鹤寿三千岁。"
    ], 
    "rhythmic": "蝶恋花"
  }, 
  {
    "author": "葛胜仲", 
    "paragraphs": [
      "共乐堂深帘不卷。", 
      "恻恻寒轻，二月春犹浅。", 
      "续寿竞来歌舞院。", 
      "龙涎香衬鲛绡段。", 
      "画栋朝飞双语燕。", 
      "端似知人，著意窥金盏。", 
      "柳外花前同祝愿。", 
      "朱颜长在年龄远。"
    ], 
    "rhythmic": "蝶恋花"
  }, 
  {
    "author": "葛胜仲", 
    "paragraphs": [
      "郊外黄垓端可厌，归来移病香闺。", 
      "象床珍簟共委蛇。", 
      "耆婆寻草尽，天女散花迟。", 
      "小雨作寒秋意晚。", 
      "檐声与梦相宜。", 
      "冷侵罗幌酒烟微。", 
      "试评书五朵，何似画双眉。"
    ], 
    "rhythmic": "临江仙"
  }, 
  {
    "author": "葛胜仲", 
    "paragraphs": [
      "岩壑萦回云水窟。", 
      "林深路断迷烟客。", 
      "茅屋数椽携杖舄。", 
      "人寂寂。", 
      "侵檐万个琅碧。", 
      "倦客羁怀清似涤。", 
      "更无一点飞埃迹。", 
      "溪涨慢流过几席。", 
      "寒。", 
      "凫点破琉璃色。"
    ], 
    "rhythmic": "渔家傲"
  }, 
  {
    "author": "葛胜仲", 
    "paragraphs": [
      "叠叠云山供四顾。", 
      "簿书忙里偷闲去。", 
      "心远地偏陶令趣。", 
      "登览处。", 
      "清幽疑是斜川路。", 
      "野蔌溪毛供饮具。", 
      "此身甘被烟霞痼。", 
      "兴尽碧云催日暮。", 
      "招晚渡。", 
      "遥遥一叶随鸥鹭。"
    ], 
    "rhythmic": "渔家傲"
  }, 
  {
    "author": "葛胜仲", 
    "paragraphs": [
      "小榭幽园翠箔垂。", 
      "云轻日薄淡秋晖。", 
      "菊英露浥渊明径，藕叶风吹叔宝池。", 
      "酬素景，泥芳卮。", 
      "老人痴钝强伸眉。", 
      "欢华莫遣笙歌散，归路从教灯影稀。"
    ], 
    "rhythmic": "鹧鸪天"
  }, 
  {
    "author": "葛胜仲", 
    "paragraphs": [
      "婆律香深气味佳。", 
      "玻璃仙碗进流霞。", 
      "凝膏清涤高阳醉，灵液甘和正焙芽。", 
      "香染指，浪浮花。", 
      "加笾礼尽客还家。", 
      "贯珠声断红裳散，踏影人归素月斜。"
    ], 
    "rhythmic": "鹧鸪天"
  }, 
  {
    "author": "葛胜仲", 
    "paragraphs": [
      "秋晚寒斋，藜床香篆横轻雾。", 
      "闲愁几许。", 
      "梦逐芭蕉雨。", 
      "云外哀鸿，似替幽人语。", 
      "归不去。", 
      "乱山无数。", 
      "斜日荒城鼓。"
    ], 
    "rhythmic": "点绛唇"
  }, 
  {
    "author": "葛胜仲", 
    "paragraphs": [
      "风物飕飕。", 
      "木落沧洲。", 
      "渐老人、不奈悲秋。", 
      "羁怀都在，鬓上眉头。", 
      "似休文瘦，文通恨，子山愁。", 
      "庭梧影薄，篱菊香浮。", 
      "强招寻、聊命朋俦。", 
      "穷通皆梦，今古如流。", 
      "且渊明径，子猷舫，仲宣楼。"
    ], 
    "rhythmic": "行香子"
  }, 
  {
    "author": "葛胜仲", 
    "paragraphs": [
      "清明寒食景暄妍。", 
      "花映碧罗天。", 
      "参差捍拨齐奏，丰颊拥芳筵。", 
      "逢诞日，揖真仙。", 
      "托炉烟。", 
      "朱颜长似，头上花枝，岁岁年年。"
    ], 
    "rhythmic": "诉衷情"
  }, 
  {
    "author": "葛胜仲", 
    "paragraphs": [
      "夜泛南溪月，光影冷涵空。", 
      "棹飞穿碎金电，翻动水精宫。", 
      "横管何妨三弄，重醑仍须一斗，知费几青铜。", 
      "坐久桂花落，襟袖觉香浓。", 
      "庾公阁，子猷舫，兴应同。", 
      "从来好景良夜，我辈敢情锺。", 
      "但恐仙娥川後，嫌我尘容俗状，清境不相容。", 
      "击汰同情赏，赖有紫溪翁。"
    ], 
    "rhythmic": "水调歌头"
  }, 
  {
    "author": "葛胜仲", 
    "paragraphs": [
      "下濑惊船驶，挥麈恐尊空。", 
      "谁吹尺八寥亮，嚼徵更含宫。", 
      "坐爱金波潋滟，影落蒲萄涨绿，夜漏尽移铜。", 
      "回棹携红袖，一水带香浓。", 
      "坐中客，驰隽辩，语无同。", 
      "青鞋黄帽，此乐谁肯换千锺。", 
      "岩壑从来无主，风月故应长在，赏不待先容。", 
      "羽化寻烟客，家有左仙翁。"
    ], 
    "rhythmic": "水调歌头"
  }, 
  {
    "author": "葛胜仲", 
    "paragraphs": [
      "胜友欣倾盖，羁宦懒书空。", 
      "爱君笔力清壮，名已在蟾宫。", 
      "萧散英姿直上，自有练裙葛帔，岂待半通铜。", 
      "长短作新语，墨纸似鸦浓。", 
      "山吐月，溪泛艇，率君同。", 
      "吾侪轰饮文字，乐不在歌锺。", 
      "今夜长风万里，且倩泓澄浩荡，一为洗尘容。", 
      "世上闲荣辱，都付寒边翁。"
    ], 
    "rhythmic": "水调歌头"
  }, 
  {
    "author": "葛胜仲", 
    "paragraphs": [
      "木阑干外池光阔。", 
      "午夜乔林迷岸樾。", 
      "掠船凉吹起青苹，萦水歌声欺白雪。", 
      "檀郎响趁红牙节。", 
      "胡语嘈嘈仍切切。", 
      "人生何乐似同襟，莫待骊驹声惨咽。"
    ], 
    "rhythmic": "木兰花・玉楼春"
  }, 
  {
    "author": "葛胜仲", 
    "paragraphs": [
      "百不为多，一不为少，阿谁昔仕吾邦。", 
      "共推任笔，洪鼎力能扛。", 
      "不为桃花禄米，雠书倦、一苇横江。", 
      "招寻处，徒行曳杖，曾不拥麾幢。", 
      "山川，真大好，鱼矶无恙，密岭难双。", 
      "听讼诉多就，樵坞僧窗。", 
      "岁月音容远矣，风流在、遐想心降。", 
      "云烟路，搜奇吊古，时为酹空缸。"
    ], 
    "rhythmic": "满庭霜・满庭芳"
  }, 
  {
    "author": "葛胜仲", 
    "paragraphs": [
      "望葱葱佳气，虹渚祥开，斗枢光绕。", 
      "析木天津，正灵晖腾照。", 
      "鹭缀分班，象胥交贡，奉御觞清晓。", 
      "玉殿寒轻，金徒漏永，瑞炉烟袅。", 
      "万宇均欢，示慈颁燕，寿祝南山，庆均凫藻。", 
      "缥缈红云，望九重天表。", 
      "舞兽锵洋，鳌欣戴，度管弦声杳。", 
      "历草长新，蟠桃永秀，与天难老。"
    ], 
    "rhythmic": "醉蓬莱"
  }, 
  {
    "author": "葛胜仲", 
    "paragraphs": [
      "羁宦新来作恶，穷途谁肯相从。", 
      "追攀十日水云中。", 
      "情谊知君独重。", 
      "寂寂回廊小院，冥冥细雨尖风。", 
      "凤山香雪定应空。", 
      "昨夜疏枝入梦。"
    ], 
    "rhythmic": "西江月"
  }, 
  {
    "author": "葛胜仲", 
    "paragraphs": [
      "山镇红桃阡陌，烟迷绿水人家。", 
      "尘容误到只惊嗟。", 
      "骨冷玉堂今夜。", 
      "莫对佳人锦瑟，休辞洞府流霞。", 
      "峰回路转乱云遮。", 
      "归去空传图画。"
    ], 
    "rhythmic": "西江月"
  }, 
  {
    "author": "葛胜仲", 
    "paragraphs": [
      "柳岸正飞绵。", 
      "选胜斋轻漾碧涟。", 
      "笑语忘怀机事尽，鸥边。", 
      "万顷溪光上下天。", 
      "菰苇久延缘。", 
      "不觉遥峰霭暮烟。", 
      "对酒莫嫌红粉陋，婵娟。", 
      "自有孤高月妇仙。"
    ], 
    "rhythmic": "南乡子"
  }, 
  {
    "author": "葛胜仲", 
    "paragraphs": [
      "可惜随风面旋飘。", 
      "直须烧烛看娇娆。", 
      "人间花月更无妖。", 
      "浓丽独将春色殿，繁华端合众芳朝。", 
      "南床应为醉陶陶。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "通白轻红溢万枝。", 
      "浓香百和透丰肌。", 
      "丹山威凤势将飞。", 
      "玉镜台前呈国艳，沈香亭北映朝曦。", 
      "如花惟有上皇妃。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "斗鸭栏边晓路沾。", 
      "华堂醉赏轴珠帘。", 
      "插花人好手纤纤。", 
      "遮护轻寒施翠幄，标题仙品露牙签。", 
      "词人遗恨独江淹。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "山外半规残日，云边一缕馀霞。", 
      "满城飞雪散苕花。", 
      "万顷溪连罨画。", 
      "柳恽风流旧国，鹤龄潇洒人家。", 
      "肯嗟流落在天涯。", 
      "云水从今起价。"
    ], 
    "rhythmic": "西江月"
  }, 
  {
    "author": "葛胜仲", 
    "paragraphs": [
      "晚路交游绿酒，平生志趣青霞。", 
      "霜风时节近黄花。", 
      "泛宅舟将画。", 
      "不分两溪明月，夜深只属渔家。", 
      "今朝清赏寄情涯。", 
      "肯向萦涂索价。"
    ], 
    "rhythmic": "西江月"
  }, 
  {
    "author": "葛胜仲", 
    "paragraphs": [
      "风过涟漪纹细。", 
      "十指香檀，惊破交禽睡。", 
      "野蔌溪毛真易致。", 
      "风流未减兰亭会。", 
      "击汰千艘供洛禊。", 
      "映水垂杨，万缕拖浓翠。", 
      "小海一声波上戏。", 
      "殷勤留客千金意。"
    ], 
    "rhythmic": "蝶恋花"
  }, 
  {
    "author": "葛胜仲", 
    "paragraphs": [
      "自古吴兴称冷僻，菰城水浸粼粼。", 
      "回星难望使车尘。", 
      "如何三日饮，并有五行人。", 
      "文似枚皋加敏速，记书易若张巡。", 
      "幕中无用郄嘉宾。", 
      "他年浮枣会，莫忘两溪春。"
    ], 
    "rhythmic": "临江仙"
  }, 
  {
    "author": "葛胜仲", 
    "paragraphs": [
      "千古乌程新酿美，玉觞风过粼粼。", 
      "歌声未办起梁尘。", 
      "九天持斧客，来作绣衣人。", 
      "夙有辞华惊乙览，传闻献颂东巡。", 
      "未应握节久宾宾。", 
      "一封驰诏旨，却醉上林春。"
    ], 
    "rhythmic": "临江仙"
  }, 
  {
    "author": "葛胜仲", 
    "paragraphs": [
      "小样洪河分九曲，飞泉环绕粼粼。", 
      "青莲往事已成尘。", 
      "羽觞浮玉，宝剑捧金人。", 
      "绿绮且依流水调，蓬蓬鼓催巡。", 
      "玉堂词客是佳宾。", 
      "茂林修竹地，大胜永和春。"
    ], 
    "rhythmic": "临江仙"
  }, 
  {
    "author": "葛胜仲", 
    "paragraphs": [
      "千叠云山万里流。", 
      "坐中碧落与鳌头。", 
      "真意见嬉吾已领。", 
      "烟景。", 
      "不辞捧诏久汀洲。", 
      "老去一官真是漫。", 
      "溪岸。", 
      "独馀此兴未能收。", 
      "留与吴儿传胜事。", 
      "长记。", 
      "赤栏桥上揽清秋。"
    ], 
    "rhythmic": "定风波"
  }, 
  {
    "author": "葛胜仲", 
    "paragraphs": [
      "共喜新凉大火流。", 
      "一声水调听歌头。", 
      "况有修蛾兼粉领。", 
      "佳景。", 
      "谢公无不碍沦洲。", 
      "平昔短檠真大漫。", 
      "气岸。", 
      "老来都向酒杯收。", 
      "云水光中修禊事。", 
      "犹记。", 
      "转头不觉已三秋。"
    ], 
    "rhythmic": "定风波"
  }, 
  {
    "author": "葛胜仲", 
    "paragraphs": [
      "今夜风光恋渚苹。", 
      "欲教四角出车轮。", 
      "金钗离立座生春。", 
      "神女恍惊巫峡梦，飞琼原是阆风人。", 
      "诏封後院宠儒臣。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "溪岸沈深属泛苹。", 
      "倾城容貌此推轮。", 
      "可怜虚度二年春。", 
      "暮暮来时骚客赋，朝朝新处後庭人。", 
      "天留花月伴羁臣。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "东道殷勤玉飞。", 
      "华灯倾国拥珠玑。", 
      "玉奴嫌瘦玉环肥。", 
      "缥缈幸闻缑岭曲。", 
      "参差犹隔夏侯衣。", 
      "放开云月出清辉。"
    ], 
    "rhythmic": "浣溪沙"
  }, 
  {
    "author": "葛胜仲", 
    "paragraphs": [
      "两年人住岂无情。", 
      "别乘辞华四水清。", 
      "何事千锺勤饮饯，故知一别未能轻。", 
      "解龟虽幸樊笼出，挂席还愁海汐平。", 
      "江草江花都是泪，骊驹休作断肠声。"
    ], 
    "rhythmic": "瑞鹧鸪"
  }, 
  {
    "author": "葛胜仲", 
    "paragraphs": [
      "步对东风。", 
      "细探春工。", 
      "百花堂下牡丹丛。", 
      "莫恨使君来便去，不见红。", 
      "雾眼一衰翁。", 
      "无意芳。", 
      "年来结习已成空。", 
      "寄语国香雕槛里，好为人容。"
    ], 
    "rhythmic": "浪淘沙"
  }, 
  {
    "author": "葛胜仲", 
    "paragraphs": [
      "望云门外。", 
      "油壁如流水。", 
      "空巷逐朱幡，步春风、香河七里。", 
      "冶容炫服，摸石道宜男，穿翠霭，度飞桥，影在清漪里。", 
      "秦头楚尾。", 
      "千古风流地。", 
      "试问汉江边，有解佩、行云旧事。", 
      "主人是客，一笑强颁春，烧灯後，赏花前，遥忆年年醉。"
    ], 
    "rhythmic": "蓦山溪"
  }, 
  {
    "author": "葛胜仲", 
    "paragraphs": [
      "春风野外。", 
      "卵色天如水。", 
      "鱼戏舞绡纹，似出听、新声北里。", 
      "追风骏足，千骑卷高冈，一箭过，万人呼，雁落寒空里。", 
      "天穿过了，此日名穿地。", 
      "横石俯清波。", 
      "竞追随、新年乐事。", 
      "谁怜老子，使得暂遨游，争捧手，乍凭肩，夹道游人醉。"
    ], 
    "rhythmic": "蓦山溪"
  }, 
  {
    "author": "吴则礼", 
    "paragraphs": [
      "团团璧月。", 
      "今夜广寒真秀发。", 
      "何处吹笙。", 
      "催得清霜满凤城。", 
      "淮南好梦。", 
      "镜里星星还种种。", 
      "犹记银床。", 
      "曾为凉洲唤玉觞。"
    ], 
    "rhythmic": "减字木兰花"
  }, 
  {
    "author": "吴则礼", 
    "paragraphs": [
      "淮天不断。", 
      "点缀南云秋几雁。", 
      "白露沾衣。", 
      "始是银屏梦觉时。", 
      "别离怀抱。", 
      "消得镜中青鬓老。", 
      "小字无能。", 
      "烦寄平安一纸书。"
    ], 
    "rhythmic": "减字木兰花"
  }, 
  {
    "author": "吴则礼", 
    "paragraphs": [
      "斑斑小雨。", 
      "初入高梧黄叶暮。", 
      "又是重阳。", 
      "昨夜西风作许凉。", 
      "鲜鲜丛菊。", 
      "只解凋人双鬓绿。", 
      "试傍清尊。", 
      "分付幽香与断魂。"
    ], 
    "rhythmic": "减字木兰花"
  }, 
  {
    "author": "吴则礼", 
    "paragraphs": [
      "九年离别。", 
      "梦里相逢端怕说。", 
      "携手河梁。", 
      "雁淮天如许长。", 
      "鲈鱼正美。", 
      "白发季鹰聊启齿。", 
      "後夜江干。", 
      "与把梅花子细看。"
    ], 
    "rhythmic": "减字木兰花"
  }, 
  {
    "author": "吴则礼", 
    "paragraphs": [
      "淮山清夜。", 
      "镜面平铺纤月挂。", 
      "端是生还。", 
      "同倚西风十二栏。", 
      "休论往事。", 
      "投老相逢真梦寐。", 
      "两鬓疏疏。", 
      "好在松江一尺鲈。"
    ], 
    "rhythmic": "减字木兰花"
  }, 
  {
    "author": "吴则礼", 
    "paragraphs": [
      "声促铜壶，灰飞玉，梦惊偷换年华。", 
      "江南芳信，疏影月横斜。", 
      "又喜椒觞到手，宝胜里、仍翦金花。", 
      "钗头燕，妆台弄粉，梅额故相夸。", 
      "隼，人未老，东风袅袅，已傍高牙。", 
      "渐园林月永，叠鼓凝笳。", 
      "小字新传秀句，歌扇底、深把流霞。", 
      "聊行乐，他时画省，归近紫皇家。"
    ], 
    "rhythmic": "满庭芳"
  }, 
  {
    "author": "吴则礼", 
    "paragraphs": [
      "玉垒尊，清秋关塞，正宜催唤香醪。", 
      "凉风吹帽，横槊试登高。", 
      "相见征西旧事，龙山会、宾主俱豪。", 
      "来群雁，凉生画角，红叶聚亭皋。", 
      "南洲、应好在，长关梦眼，天际云涛。", 
      "有一簪黄菊，两鬓霜毛。", 
      "快把金荷共倒，凝望久、只遣魂消。", 
      "君须听，新翻燕乐，馀韵响檀槽。"
    ], 
    "rhythmic": "满庭芳"
  }, 
  {
    "author": "吴则礼", 
    "paragraphs": [
      "尽晴春自老，乍翠、出清流。", 
      "望杳杳飞旌，翩翩戍骑，初过边头。", 
      "幽花尚猗短岸，渐鸣禽、唤友绕行。", 
      "端有雕戈锦领，竟驰袅骅骝。", 
      "凝眸。", 
      "雁入长天，羌管罢、陇云愁。", 
      "共解鞍临水，雷惊电散，雪溅霜浮。", 
      "玉觞正风味好，对幽香、堕蕊且消忧。", 
      "莫以纶巾羽扇，便忘绿浦沧洲。"
    ], 
    "rhythmic": "木兰花慢"
  }, 
  {
    "author": "吴则礼", 
    "paragraphs": [
      "梅花褪雪。", 
      "赏心莫使慵欢悦。", 
      "大家且恁同攀折。", 
      "馀蕊残英，偏称淡笼月。", 
      "当初相见花初发。", 
      "如今花谢人离缺。", 
      "一年又比一年别。", 
      "惟有花枝，只似旧时节。"
    ], 
    "rhythmic": "醉落魄・一斛珠"
  }, 
  {
    "author": "吴则礼", 
    "paragraphs": [
      "一片花飞，青春已减。", 
      "可堪南陌红千点。", 
      "生憎杨柳要藏鸦，东风只遣横笳怨。", 
      "看定新巢，初怜语燕。", 
      "游丝正把残英罥。", 
      "酒尊也会不相违，风光本自同流转。"
    ], 
    "rhythmic": "踏莎行"
  }, 
  {
    "author": "吴则礼", 
    "paragraphs": [
      "永遇英雄际会时。", 
      "垂天鹏翼逐云飞。", 
      "退朝日上青花道，催直霜零赤雁池。", 
      "鸣汉履，侍唐眉。", 
      "渭川莘野晚追随。", 
      "归来仍对金銮老，三峡词源气未衰。"
    ], 
    "rhythmic": "鹧鸪天"
  }, 
  {
    "author": "吴则礼", 
    "paragraphs": [
      "作赋丁年厌兔园。", 
      "紫微深锁九重关。", 
      "花墩屡赐清闲燕，文石难忘咫尺颜。", 
      "烟外屐，水边山。", 
      "纶巾羽扇五湖间。", 
      "自怜季子貂裘敝，来与机云相对闲。"
    ], 
    "rhythmic": "鹧鸪天"
  }, 
  {
    "author": "吴则礼", 
    "paragraphs": [
      "衮绣三朝社稷臣。", 
      "旧调元鼎斡洪钧。", 
      "垂绅屡转龙墀日，接膝潜回黼座春。", 
      "金凿落，玉麒麟。", 
      "凤鸣良月庆佳辰。", 
      "巨鳌行听扃华禁，又起商周梦卜人。"
    ], 
    "rhythmic": "鹧鸪天"
  }, 
  {
    "author": "吴则礼", 
    "paragraphs": [
      "声慑燕然，势压横山，镇西名重榆塞。", 
      "干霄百雉朱阑下，极目长河如带。", 
      "玉垒凉生过雨，帘卷晴岚凝黛。", 
      "有城头、钟鼓连云，殷春雷天外。", 
      "长啸，畴昔驰边骑。", 
      "听陇底鸣笳，风搴双旆。", 
      "霜髯飞将曾百战，欲掳名王朝帝。", 
      "锦带吴钩未解，谁识凭栏深意。", 
      "空沙场，牧马萧萧晚无际。"
    ], 
    "rhythmic": "红楼慢"
  }, 
  {
    "author": "吴则礼", 
    "paragraphs": [
      "林塘朱夏，雨过斑斑，绿苔绕地初遍。", 
      "叶底雏莺，犹记日斜春晚。", 
      "芙蕖靓妆红粉，傍高荷、闲倚歌扇。", 
      "轻风起，纹滟滟，翠生波面。", 
      "可是追凉月下，清坐久，微云屡遮星汉。", 
      "露湿纶巾，遥望玉清台殿。", 
      "白头共论胜事，须偿五湖深愿。", 
      "南枝好，有南飞乌鹊，绕枝低转。"
    ], 
    "rhythmic": "声声慢"
  }, 
  {
    "author": "吴则礼", 
    "paragraphs": [
      "秋生泽国，无边落木，又作萧萧下。", 
      "澄江过雨，凉飙吹面，黄花初把。", 
      "苍鬓羁孤，粗营鸡黍，浊醪催贳。", 
      "对斜斜露脚，寒香正好，幽人去、空惊咤。", 
      "头上纶巾醉堕，要猗眠、水云萦舍。", 
      "牵衣儿女，归来欢笑，仍邀同社。", 
      "月底蓬门，一株江树，悲虫鸣夜。", 
      "把茱萸细看，牛山底事，强成沾洒。"
    ], 
    "rhythmic": "水龙吟"
  }, 
  {
    "author": "李德载", 
    "paragraphs": [
      "雪儿魂在水云乡。", 
      "犹忆学梅妆。", 
      "玻璃枝上，体薰山麝，色带飞霜。", 
      "水边竹外愁多少，不断俗人肠。", 
      "如何伴我，黄昏携手，步月斜廊。"
    ], 
    "rhythmic": "眼儿媚"
  }, 
  {
    "author": "李德载", 
    "paragraphs": [
      "深院静，小阑傍。", 
      "标致不寻常。", 
      "尽他桃杏占风光。", 
      "谁敢斗新妆。", 
      "玉堂中，梁苑里。", 
      "休把雪来轻比。", 
      "莫吹长笛巧催残。", 
      "留取月中看。"
    ], 
    "rhythmic": "早梅芳近・早梅芳"
  }, 
  {
    "author": "李德载", 
    "paragraphs": [
      "残腊里，早梅芳。", 
      "春信报新阳。", 
      "晓来枝上斗寒光。", 
      "轻点寿阳妆。", 
      "雪难欺，霜莫妒。", 
      "别是一般风措。", 
      "望林人意正夭饶。", 
      "又看长新条。"
    ], 
    "rhythmic": "早梅芳近・早梅芳"
  }, 
  {
    "author": "赵子发", 
    "paragraphs": [
      "约略应飞白玉盘。", 
      "明楼渐放满轮寒。", 
      "天垂万丈清光外，人在三秋爽气间。", 
      "闻叶吹，想风鬟。", 
      "浮空仿佛女乘鸾。", 
      "此时不合人间有，尽入嵩山静夜看。"
    ], 
    "rhythmic": "鹧鸪天"
  }, 
  {
    "author": "赵子发", 
    "paragraphs": [
      "荒山明月，下有云来去。", 
      "深夜纤毫静可数。", 
      "问古今底事，留此空光，修月户、犹是当年玉斧。", 
      "思君持羽扇，来伴微吟，水佩风环饮松露。", 
      "待勾漏丹成，约与轻飞，人间世、不知归处。", 
      "更长啸、馀声振林溪，见乱红惊飞，半岩花雨。"
    ], 
    "rhythmic": "洞仙歌"
  }, 
  {
    "author": "赵子发", 
    "paragraphs": [
      "芳菲已有东风露。", 
      "寒著轻罗未去。", 
      "午夜鸾车鹤驭。", 
      "散入千莲步。", 
      "粉香度曲嬉游女。", 
      "草草相逢无据。", 
      "肠断泪零无数。", 
      "洒作花梢雨。"
    ], 
    "rhythmic": "桃源忆故人"
  }, 
  {
    "author": "赵子发", 
    "paragraphs": [
      "疏荫摇摇趁岸移。", 
      "惊鸥点点过帆飞。", 
      "船分水打嫩沙回。", 
      "断梦不知人去处，卷帘还有燕来时。", 
      "日斜风紧转湾西。"
    ], 
    "rhythmic": "浣溪沙"
  }, 
  {
    "author": "赵子发", 
    "paragraphs": [
      "天末疑无路，波翻欲御风。", 
      "此身忽在玉壶中。", 
      "醉倒不知、南北与西东。", 
      "猎猎遥鸣草，飕飕静打篷。", 
      "与君回棹碧云浓。", 
      "不是思归、只为酒船空。"
    ], 
    "rhythmic": "南歌子"
  }, 
  {
    "author": "赵子发", 
    "paragraphs": [
      "人有纫兰佩，云无出岫心。", 
      "扁舟来入碧涛深。", 
      "坐见楚咻、儿女变齐音。", 
      "但醉双瓶玉，从渠六印金。", 
      "此时何处可幽寻。", 
      "风定津头、白日照平林。"
    ], 
    "rhythmic": "南歌子"
  }, 
  {
    "author": "赵子发", 
    "paragraphs": [
      "野岸孤舟，断桥明月穿流水。", 
      "雁声嘹呖。", 
      "双落行人泪。", 
      "去岁吾家，曾插黄花醉。", 
      "今那是。", 
      "杖藜西指。", 
      "看即成千里。"
    ], 
    "rhythmic": "点绛唇"
  }, 
  {
    "author": "赵子发", 
    "paragraphs": [
      "飞云流水来无信。", 
      "花发年年恨。", 
      "小桃如脸柳如眉。", 
      "记得那人模样、旧家时。", 
      "楼高映步拖金缕。", 
      "香湿黄昏雨。", 
      "如今不见欲凭书。", 
      "门外水平波暖、一双鱼。"
    ], 
    "rhythmic": "虞美人"
  }, 
  {
    "author": "赵子发", 
    "paragraphs": [
      "数点雨声惊残暑。", 
      "帘外秋光容与。", 
      "重换熏炉炷。", 
      "渐低罗幕香成雾。", 
      "今夜夜凉情几许。", 
      "莫向屏山取取。", 
      "却笑阳台女。", 
      "楚人空□高唐赋。"
    ], 
    "rhythmic": "惜分飞"
  }, 
  {
    "author": "赵子发", 
    "paragraphs": [
      "马蹄踏月响空山。", 
      "梅生烟壑寒。", 
      "水妃去後泪痕乾。", 
      "天风吹佩兰。", 
      "纫香久，怕花残。", 
      "与君聊据鞍。", 
      "一枝欲寄北人看。", 
      "如今行路难。"
    ], 
    "rhythmic": "阮郎归"
  }, 
  {
    "author": "赵子发", 
    "paragraphs": [
      "日长高柳一蝉声。", 
      "翡翠帘深宝簟清。", 
      "梦远春云不散情。", 
      "晓风轻。", 
      "玉楝花飞宿雨晴。"
    ], 
    "rhythmic": "忆王孙"
  }, 
  {
    "author": "赵子发", 
    "paragraphs": [
      "淅淅西风生暮寒。", 
      "绣衣单。", 
      "碧梧叶落藕花残。", 
      "恨前欢。", 
      "月镂虚棂烟逗竹，梦千山。", 
      "玉箫清夜忆孤鸾。", 
      "镇长闲。"
    ], 
    "rhythmic": "杨柳枝"
  }, 
  {
    "author": "赵子发", 
    "paragraphs": [
      "新梦断，久立暗伤春。", 
      "柳下月如花下月，今年人忆去年人。", 
      "往事梦中身。"
    ], 
    "rhythmic": "望江南・忆江南"
  }, 
  {
    "author": "赵子发", 
    "paragraphs": [
      "闲庭草色侵阶绿。", 
      "琐窗午梦人如玉。", 
      "抛枕出罗帏。", 
      "风吹金缕衣。", 
      "怨春风雨恶。", 
      "二月桃花落。", 
      "雨後纵多晴。", 
      "花休春不成。"
    ], 
    "rhythmic": "菩萨蛮"
  }, 
  {
    "author": "赵子发", 
    "paragraphs": [
      "晓山日薄半春阴。", 
      "烟暖柳拖金。", 
      "满眼新晴，歌声妆影，悠荡碧云心。", 
      "闲庭客散人归去，疏雨湿罗襟。", 
      "楼阁蒙蒙，断虹明处，十里暮云深。"
    ], 
    "rhythmic": "少年游"
  }, 
  {
    "author": "赵子发", 
    "paragraphs": [
      "春蚕昨夜眠方起，闲了罗机。", 
      "共采柔枝。", 
      "桑柘阴阴三月时。", 
      "背人佯笑移金钏，惆怅花期。", 
      "故故留迟。", 
      "独自归来雨满衣。"
    ], 
    "rhythmic": "采桑子"
  }, 
  {
    "author": "赵子发", 
    "paragraphs": [
      "约素小腰身。", 
      "不奈伤春。", 
      "疏梅影下晚妆新。", 
      "袅袅娉娉何样似，一缕轻云。", 
      "歌巧动朱唇。", 
      "字字娇嗔。", 
      "桃花深处一通津。", 
      "怅望瑶台清夜月，还送归轮。"
    ], 
    "rhythmic": "浪淘沙"
  }, 
  {
    "author": "徐俯", 
    "paragraphs": [
      "素光练静，照青山隐隐，修眉横绿。", 
      "鹊楼高天似水，碧瓦寒生银粟。", 
      "万丈辉光，奔云涌雾，飞过卢鸿屋。", 
      "更无尘翳，皓然冷浸梧竹。", 
      "因念鹤发仙翁，当时曾共赏，紫岩飞瀑。", 
      "对影三人聊痛饮，一洗闲愁千斛。", 
      "斗转参移，翻然归去，万里骑黄鹄。", 
      "一川霜晓，叫云吹断横玉。"
    ], 
    "rhythmic": "念奴娇"
  }, 
  {
    "author": "徐俯", 
    "paragraphs": [
      "章水何如颍水清。", 
      "江山明秀发诗情。", 
      "七言还我是长城。", 
      "小小钿花开宝靥，纤纤玉笋见云英。", 
      "十千名酒十分倾。"
    ], 
    "rhythmic": "浣溪沙"
  }, 
  {
    "author": "徐俯", 
    "paragraphs": [
      "梅花元自江南得。", 
      "还醉江南客。", 
      "雪中雨里为谁香。", 
      "闻道数枝清笑、出东墙。", 
      "多情宋玉还知否。", 
      "梁苑无寻处。", 
      "胭脂为萼玉为肌。", 
      "却恨恼人桃杏、不同时。"
    ], 
    "rhythmic": "虞美人"
  }, 
  {
    "author": "徐俯", 
    "paragraphs": [
      "心空道亦空，风静林还静。", 
      "卷尽浮云月自明，中有山河影。", 
      "供养及修行。", 
      "旧话成重省。", 
      "豆爆生莲火里时，痛拨寒灰冷。"
    ], 
    "rhythmic": "卜算子"
  }, 
  {
    "author": "徐俯", 
    "paragraphs": [
      "天生百种愁，挂在斜阳树。", 
      "绿叶阴阴占得春，草满莺啼处。", 
      "不见生尘步。", 
      "空忆如簧语。", 
      "柳外重重叠叠山，遮不断、愁来路。"
    ], 
    "rhythmic": "卜算子"
  }, 
  {
    "author": "徐俯", 
    "paragraphs": [
      "清池过雨凉，暗有清香度。", 
      "缥缈娉婷绝代歌，翠袖风中举。", 
      "忽敛双眉去。", 
      "总是关情处。", 
      "一段江山一片云，又下阳台雨。"
    ], 
    "rhythmic": "卜算子"
  }, 
  {
    "author": "徐俯", 
    "paragraphs": [
      "绿水名园不是村。", 
      "淡妆浓笑两生春。", 
      "笛中已自多愁怨，雨里因谁有泪痕。", 
      "香旖旎，酒氤氲。", 
      "多情生怕落纷纷。", 
      "旧来好事浑如梦，年少风流付与君。"
    ], 
    "rhythmic": "鹧鸪天"
  }, 
  {
    "author": "徐俯", 
    "paragraphs": [
      "满眼纷纷恰似花。", 
      "飘飘泊泊自天涯。", 
      "雨中添得无穷湿，风里吹成一道斜。", 
      "银作屋，玉为车。", 
      "娥青女过人家。", 
      "应嫌素面微微露，故着轻云薄薄遮。"
    ], 
    "rhythmic": "鹧鸪天"
  }, 
  {
    "author": "徐俯", 
    "paragraphs": [
      "素景将阑，黄花初笑。", 
      "登高一望秋天杳。", 
      "邀宾携妓数能来，醉中赢得闲多少。", 
      "佳气氤氲，飞云缥缈。", 
      "竹林更着清江绕。", 
      "高歌屡舞莫催人，华筵直待华灯照。"
    ], 
    "rhythmic": "踏莎行"
  }, 
  {
    "author": "徐俯", 
    "paragraphs": [
      "画栋风生，绣筵花绕。", 
      "层台胜日频高眺。", 
      "清辉爽气自娱人，何妨称意开颜笑。", 
      "水碧无穷，山青未了。", 
      "斜阳浦口归帆少。", 
      "云鬟烟鬓只供愁，琵琶更作相思调。"
    ], 
    "rhythmic": "踏莎行"
  }, 
  {
    "author": "徐俯", 
    "paragraphs": [
      "玉露团花，金风破雾。", 
      "高台与上晴空去。", 
      "举杯相属看前山，烟中乱叠青无数。", 
      "皓齿明眸，肌香体素。", 
      "恼人正在秋波注。", 
      "因何欲雨又还晴，歌声遏得行云住。"
    ], 
    "rhythmic": "踏莎行"
  }, 
  {
    "author": "徐俯", 
    "paragraphs": [
      "细蕊黄金嫩，繁花白雪香。", 
      "共谁连璧向河阳。", 
      "自是不须汤饼、试何郎。", 
      "婀娜松髻，轻盈淡薄妆。", 
      "莫令韩寿在伊傍。", 
      "便逐游蜂惊蝶、过东墙。"
    ], 
    "rhythmic": "南歌子"
  }, 
  {
    "author": "徐俯", 
    "paragraphs": [
      "宜笑宜颦掌上身。", 
      "能歌能舞恶精神。", 
      "脸边红入桃花嫩，眉上青归柳叶新。", 
      "娇不语，易生嗔。", 
      "尊前还是一番春。", 
      "深杯百罚重拚却，只为妖饶醉得人。"
    ], 
    "rhythmic": "鹧鸪天"
  }, 
  {
    "author": "徐俯", 
    "paragraphs": [
      "西塞山前白鹭飞。", 
      "桃花流水鳜鱼肥。", 
      "一波才动万波随。", 
      "黄帽岂如青箬笠，羊裘何似绿蓑衣。", 
      "斜风细雨不须归。"
    ], 
    "rhythmic": "浣溪沙"
  }, 
  {
    "author": "徐俯", 
    "paragraphs": [
      "新妇矶边秋月明。", 
      "女儿浦口晚潮平。", 
      "沙头鹭宿戏鱼惊。", 
      "青箬笠前明此事，绿蓑衣底度平生。", 
      "斜风细雨小舟轻。"
    ], 
    "rhythmic": "浣溪沙"
  }, 
  {
    "author": "徐俯", 
    "paragraphs": [
      "西塞山前白鹭飞。", 
      "桃花柳水鳜鱼肥。", 
      "朝廷若觅元真子，晴在长江理钓丝。", 
      "青箬笠，绿蓑衣。", 
      "斜风细雨不须归。", 
      "浮云万里烟波客，惟有沧浪孺子知。"
    ], 
    "rhythmic": "鹧鸪天", 
    "tags": [
      "长江"
    ]
  }, 
  {
    "author": "徐俯", 
    "paragraphs": [
      "七泽三湘碧草连。", 
      "洞庭江汉水如天。", 
      "朝廷若觅元真子，不在云边则酒边。", 
      "明月棹，夕阳船。", 
      "鲈鱼恰似镜中悬。", 
      "丝纶钓饵都收却，八字山前听雨眠。"
    ], 
    "rhythmic": "鹧鸪天", 
    "tags": [
      "洞庭湖"
    ]
  }, 
  {
    "author": "王安中", 
    "paragraphs": [
      "千山青比妆眉浅。", 
      "却奈眉峰远。", 
      "玉人元自不禁秋。", 
      "更算恼伊深处、月当楼。", 
      "分携不见凭阑际。", 
      "只料无红泪。", 
      "万千应在锦回纹。", 
      "嘱付断鸿西去、问行云。"
    ], 
    "rhythmic": "虞美人"
  }, 
  {
    "author": "王安中", 
    "paragraphs": [
      "慵整金钗缩指尖。", 
      "晓霙犹自入疏帘。", 
      "绿窗清冷脸红添。", 
      "妒粉尽饶花六六，回风从斗玉纤纤。", 
      "不成香暖也相兼。"
    ], 
    "rhythmic": "浣溪沙"
  }, 
  {
    "author": "王安中", 
    "paragraphs": [
      "秋鸿只向秦筝住。", 
      "终寄青楼书不去。", 
      "手因春梦有携时，眼到花开无著处。", 
      "泥金小字蛮笺句。", 
      "泪湿残妆今在否。", 
      "欲寻巫峡旧时云，问取阳关西去路。"
    ], 
    "rhythmic": "玉楼春"
  }, 
  {
    "author": "王安中", 
    "paragraphs": [
      "魏都雄，凤皇飞观云间。", 
      "佩麟符、荀池元老，暂辞西省仙班。", 
      "憩甘棠、地澄远籁，咏华黍、河卷惊澜。", 
      "碧草萋迷，丹毫冷落，圜扉铃索镇长闲。", 
      "绣筵展、三台星近，锵玉韵珊珊。", 
      "金尊滟、新醅方荐，薄暑初残。", 
      "政成时、欢馀客散，後园朱户休关。", 
      "度秋风、画阑枕水，挂夜月、雕栏骑山。", 
      "锦帐笼香，鸾钗按曲，琵琶双转语绵蛮。", 
      "劝行□、傍眉黄气，先报衮衣还。", 
      "登庸际，应褒旧德，喜动天颜。"
    ], 
    "rhythmic": "绿头鸭・多丽"
  }, 
  {
    "author": "王安中", 
    "paragraphs": [
      "世有达人，潇洒出尘，招隐青霄际。", 
      "终始追。", 
      "游览老山栖。", 
      "藐千金、轻脱如屣。", 
      "彼假容江皋，滥巾云岳，缨情好爵欺松桂。", 
      "观向释谈空，寻真讲道，巢由何足相拟。", 
      "待诏书来起便驺驰。", 
      "席次早焚烈芰荷衣。", 
      "敲朴喧喧，牒诉匆匆，抗颜自喜。", 
      "嗟明月高霞，石径幽绝谁回睇。", 
      "空怅猿惊处，凄凉孤鹤嘹唳。", 
      "任列壑争讥。", 
      "众蜂竦诮，林惭涧愧移星岁。", 
      "方浪枻神京，腾装魏阙，徘徊经过留憩。", 
      "致草堂灵怒蒋侯麾。", 
      "扃岫幌、驱烟勒新移。", 
      "忍丹崖碧岭重滓。", 
      "鸣湍声断深谷，逋客归何计。", 
      "信知一逐浮荣，便丧素守，身成俗士。", 
      "伯鸾家有孟光妻。", 
      "岂逡巡、眷恋名利。"
    ], 
    "rhythmic": "北山移文哨遍・哨遍"
  }, 
  {
    "author": "王安中", 
    "paragraphs": [
      "中军玉帐旌旗绕。", 
      "吴钩锦带明霜晓。", 
      "铁马去追风。", 
      "弓声惊塞鸿。", 
      "分兵闲细柳。", 
      "金字回飞奏。", 
      "犒饮上恩浓。", 
      "燕然思勒功。"
    ], 
    "rhythmic": "菩萨蛮"
  }, 
  {
    "author": "王安中", 
    "paragraphs": [
      "清霜飞入蓬莱殿。", 
      "别进云裘软。", 
      "却回宸虑念多寒，诏语日边亲遣。", 
      "冰蚕绵厚，金雕锦好，永夜缝宫线。", 
      "红旌绛旆迎星传。", 
      "喜气欢声远。", 
      "庙堂勋旧使台贤，领袖坐中争绚。", 
      "天香馥郁，君恩岁岁，一醉春生面。"
    ], 
    "rhythmic": "御街行"
  }, 
  {
    "author": "王安中", 
    "paragraphs": [
      "茜雾红云捧建章。", 
      "鸣珂星使渡银潢。", 
      "亲将圣主如丝语，传与陪都振鹭行。", 
      "香袅袅，佩锵锵。", 
      "升平歌管趁飞觞。", 
      "明时玉帐恩相续，清夜钧天梦更长。"
    ], 
    "rhythmic": "鹧鸪天"
  }, 
  {
    "author": "王安中", 
    "paragraphs": [
      "曲径深丛枝袅袅。", 
      "晕粉揉绵，破蕊烘清晓。", 
      "十二番开寒最好。", 
      "此花不惜春归早。", 
      "青女飞来红翠少。", 
      "特地芳菲，绝艳惊衰草。", 
      "只殢东风终甚了。", 
      "久长欲伴姮娥老。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "巧剪明霞成片片。", 
      "欲笑还颦，金蕊依稀见。", 
      "拾翠人寒妆易浅。", 
      "浓香别注唇膏点。", 
      "竹雀喧喧烟岫远。", 
      "晚色溟蒙，六出花飞遍。", 
      "此际一枝红绿眩。", 
      "画工谁写银屏面。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "剪腊成梅天著意。", 
      "黄色浓浓，对萼匀装缀。", 
      "百和薰肌香旖旎。", 
      "仙裳应渍蔷薇水。", 
      "雪径相逢人半醉。", 
      "手折低枝，拥髻云争翠。", 
      "嗅蕊拈枝无限思。", 
      "玉真未洒梨花泪。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "青玉一枝红类吐。", 
      "粉颊愁寒，浓与胭脂传。", 
      "辨杏猜桃君莫误。", 
      "天姿不到风尘处。", 
      "云破月来花下住。", 
      "要伴佳人，弄影参差舞。", 
      "只有暗香穿绣户。", 
      "昭华一曲惊吹去。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "雪霁花梢春欲到。", 
      "饯腊迎春，一夜花开早。", 
      "青帝回舆云缥缈。", 
      "鲜鲜金雀来飞绕。", 
      "绣阁纱窗人窈窕。", 
      "翠缕红丝，斗剪幡儿小。", 
      "戴在花枝争笑道。", 
      "愿人常共春难老。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "艳夭桃春信漏。", 
      "弄粉飘香，枫叶飞丹後。", 
      "酒入冰肌红欲透。", 
      "无言不许群芳斗。", 
      "楼外何人揎翠袖。", 
      "剪落金刀，插处浓云覆。", 
      "肯与刘郎仙去否。", 
      "武陵回路相思瘦。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "翠袖盘花金拈线。", 
      "晓炙银簧，劝饮随深浅。", 
      "复幕重帘谁得见。", 
      "馀醺微觉红浮面。", 
      "别唤清商开绮宴。", 
      "玉管双横，抹起梁州遍。", 
      "白苎歌前寒莫怨。", 
      "湘梅萼里春那远。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "千古铜台今莫问。", 
      "流水浮云，歌舞西陵近。", 
      "烟柳有情开不尽。", 
      "东风约定年年信。", 
      "天与麟符行乐分。", 
      "带缓球纹，雅宴催云鬓。", 
      "翠雾萦纡销篆印。", 
      "筝声恰度秋鸿阵。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "未帖宜春双彩胜。", 
      "手点酥山，玉筋人争莹。", 
      "节过日长心自准。", 
      "迟留碧瓦看红影。", 
      "楼外尖风吹鬓冷。", 
      "一望平林，花相映。", 
      "落粉筛云晴未定。", 
      "朝酲只凭阑干醒。"
    ], 
    "rhythmic": "蝶恋花"
  }, 
  {
    "author": "王安中", 
    "paragraphs": [
      "梦破池塘杳杳。", 
      "情随春草。", 
      "尊前风味不胜清，赋白雪、幽兰调。", 
      "秀句银钩争妙。", 
      "殷勤东道。", 
      "蛮笺传与翠鬟歌，便买断、千金笑。"
    ], 
    "rhythmic": "一落索"
  }, 
  {
    "author": "王安中", 
    "paragraphs": [
      "欲访瑶台蓬岛。", 
      "烟云缥缈。", 
      "清游却到凤皇池，听檀板、新声妙。", 
      "天上除书催早。", 
      "人瞻元老。", 
      "东风烟柳罩河堤，更何处、深春好。"
    ], 
    "rhythmic": "一落索"
  }, 
  {
    "author": "王安中", 
    "paragraphs": [
      "尧天雨露承新诏。", 
      "珂马风生趋急召。", 
      "玉符曾将虎牙军，金殿还升龙尾道。", 
      "征西镇北功成早。", 
      "仗钺登坛今未老。", 
      "樽前休更说燕然，且听阳关三叠了。"
    ], 
    "rhythmic": "木兰花・玉楼春"
  }, 
  {
    "author": "王安中", 
    "paragraphs": [
      "御水毂纹风皱，画桥横处，沙路晴时。", 
      "曲坞藏春，朱户翠竹参差。", 
      "过墙花、娇无限思，笼槛柳、低不胜垂。", 
      "海棠枝。", 
      "为东君爱，未敢离披。", 
      "迟迟。", 
      "日华融丽，悠扬丝管，掩冉旌旗。", 
      "喜入繁红，坐来开尽不须吹。", 
      "听莺迁、还思上苑，约凤浴、应展新池。", 
      "促归期。", 
      "燕飞蝶舞，特地熙熙。"
    ], 
    "rhythmic": "玉蝴蝶"
  }, 
  {
    "author": "王安中", 
    "paragraphs": [
      "魏台长乐坊西，画桥倒影烟堤远。", 
      "东风与染，揉蓝春水，湾环清浅。", 
      "浴鹭翘莎，戏鱼吹絮，落红漂卷。", 
      "为游人盛踪，兰舟彩舫，飞轻棹、凌波面。", 
      "乐事年来乍见。", 
      "趁旌旗、谷莺娇啭。", 
      "追随况有，疏帘珠袖，浓香绀幰。", 
      "萧寺高亭，茂林斜照，且留芳宴。", 
      "看韶华烂向，尊前放手，作梨花晚。"
    ], 
    "rhythmic": "水龙吟"
  }, 
  {
    "author": "王安中", 
    "paragraphs": [
      "六六云从龙戏月，天颜带笑尝新。", 
      "年年回首建溪春。", 
      "香甘先玉食，珍宠在枫宸。", 
      "赐品暂醒歌里醉，延和行对台臣。", 
      "宫瓯浮雪乳花匀。", 
      "九重清昼永，宣坐议东巡。"
    ], 
    "rhythmic": "临江仙"
  }, 
  {
    "author": "王安中", 
    "paragraphs": [
      "重举金猊多炷香。", 
      "仙方调绛雪，坐初尝。", 
      "醉鬟娇捧不成行。", 
      "颜如玉，玉碗共争光。", 
      "飞盖莫催忙。", 
      "歌檀临阅处，缓何妨。", 
      "远山横翠为谁长。", 
      "人归去，馀梦绕高唐。"
    ], 
    "rhythmic": "小重山"
  }, 
  {
    "author": "王安中", 
    "paragraphs": [
      "椽烛乘珠清漏长。", 
      "醉痕衫袖湿，有馀香。", 
      "红牙双捧旋排行。", 
      "将歌处，相向更催妆。", 
      "明月映东墙。", 
      "海棠花径密，迸流光。", 
      "迟留春笋缓催汤。", 
      "兰堂静，人已候虚廊。"
    ], 
    "rhythmic": "小重山"
  }, 
  {
    "author": "王安中", 
    "paragraphs": [
      "荷花遮水水漫溪。", 
      "柳底垂。", 
      "乱蝉嘶。", 
      "舍辔何妨，临水照征衣。", 
      "一扇香风摇不尽，人念远，意凄迷。", 
      "骑鲸仙子已相知。", 
      "数归期。", 
      "赋新诗。", 
      "更想翟公，门外雀罗稀。", 
      "陶令此襟尘几许，聊欲向，北窗披。"
    ], 
    "rhythmic": "江神子・江城子"
  }, 
  {
    "author": "王安中", 
    "paragraphs": [
      "红云茜雾笼金阙。", 
      "圣运叶、星虹佳节。", 
      "紫禁晓风馥天香，奏九韶、帝心悦。", 
      "瑶阶万岁蟠桃结。", 
      "睿算永、壶天风月。", 
      "日观几时六龙来，金缕玉牒告功业。"
    ], 
    "rhythmic": "徵招调中腔・徵招"
  }, 
  {
    "author": "王安中", 
    "paragraphs": [
      "花时微雨。", 
      "未减春分数。", 
      "占取帘疏花密处。", 
      "把酒听歌金缕。", 
      "斜风轻度浓香。", 
      "闲情正与春长。", 
      "向晚红灯入坐，尝新青杏催觞。"
    ], 
    "rhythmic": "清平乐"
  }, 
  {
    "author": "王安中", 
    "paragraphs": [
      "花枝晚。", 
      "过雨红珠转。", 
      "欲共东君论缱绻。", 
      "繁艳休将风卷。", 
      "归来凝思闲窗。", 
      "寒花莫□微觞。", 
      "解慢不成幽梦，燕泥惊落雕梁。"
    ], 
    "rhythmic": "清平乐"
  }, 
  {
    "author": "王安中", 
    "paragraphs": [
      "安阳好，形胜魏西州。", 
      "曼衍山河环故国，升平歌鼓沸高楼。", 
      "和气镇飞浮。", 
      "笼画陌，乔木几春秋。", 
      "花外轩窗排远岫，竹间门巷带长流。", 
      "风物更清幽。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，戟户府居雄。", 
      "白昼锦衣清宴处，铁梁丹榭画图中。", 
      "壁记旧三公。", 
      "棠讼悄，池馆北园通。", 
      "夏夜泉声来枕簟，春风花影透帘栊。", 
      "行乐兴何穷。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，物外占天平。", 
      "叠叠蓝烟岫色，淙淙鸣玉晚溪声。", 
      "仙路驭风行。", 
      "松路转，丹碧照飞甍。", 
      "金界花开常烂熳，云根石秀小峥嵘。", 
      "幽事不胜清。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，泮水盛儒宫。", 
      "金字照碑光射斗，芸香书阁势凌空。", 
      "肃肃采芹风。", 
      "来劝学，乡衮首文翁。", 
      "岁岁青衿多振鹭，人人彩笔竞腾虹。", 
      "九万奋飞同。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，耆旧迹依然。", 
      "醉白垂杨低掠水，延松高桧老参天。", 
      "曾映两貂蝉。", 
      "王谢族，兰玉秀当年。", 
      "画隼朱轮人继踵，丹台碧落世多贤。", 
      "簪绂看家传。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，负郭相君园。", 
      "绿野移春花自老，平泉醒酒石空存。", 
      "月馆对风轩。", 
      "人选胜，幽径破苔痕。", 
      "拥砌翠筠侵坐冷，穿亭玉溜落池喧。", 
      "归意黯重门。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，曲水似山阴。", 
      "咽咽清泉岩溜细，弯弯碧篆痕深。", 
      "永昼坐披襟。", 
      "红袖小，歌扇画泥金。", 
      "鸭绿波随双叶转，鹅黄酒到十分斟。", 
      "重听绕梁音。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，□□又飞。", 
      "拨垅旋栽花密密，著行重接柳依依。", 
      "鸳瓦荡晴辉。", 
      "池面渺，相望是荣归。", 
      "两世风流今可见，一门恩数古来稀。", 
      "谁与赋缁衣。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "安阳好，千古邺台都。", 
      "穗帐歌人春不见，金楼梦凤夜相呼。", 
      "辇路旧萦纡。", 
      "闲引望，漳水绕城隅。", 
      "暗有渔樵收故物，谁将宫殿点新图。", 
      "平野漫烟芜。"
    ], 
    "rhythmic": "安阳好・忆江南"
  }, 
  {
    "author": "王安中", 
    "paragraphs": [
      "烟云千里。", 
      "一抹西山翠。", 
      "碧瓦红楼山对起。", 
      "楼下飞花流水。", 
      "锦堂风月依然。", 
      "後池莲叶田田。", 
      "缥缈贯珠歌里，从容倒玉尊前。"
    ], 
    "rhythmic": "破子清平乐・清平乐"
  }, 
  {
    "author": "王安中", 
    "paragraphs": [
      "碧藕花风入袖香。", 
      "涓涓清露，玉肌凉。", 
      "折花无语傍横塘。", 
      "随折处，一寸万丝长。", 
      "还更擘莲房。", 
      "莲心真个苦，似离肠。", 
      "凌波新恨尽难忘。", 
      "分携也，触事著思量。"
    ], 
    "rhythmic": "小重山"
  }, 
  {
    "author": "王安中", 
    "paragraphs": [
      "星郎才思生雕管。", 
      "四海声名满。", 
      "尊前新唱更新妍。", 
      "况有玉人相劝、拚酡颜。", 
      "芙蓉幕下同时客。", 
      "年少那重得。", 
      "且寻幽梦赋高唐。", 
      "莫为浮名容易、却相妨。"
    ], 
    "rhythmic": "虞美人"
  }, 
  {
    "author": "王安中", 
    "paragraphs": [
      "清商初入昭华。", 
      "宫叶秋声满。", 
      "草麻初罢月蝉娟。", 
      "想见明朝喜色、动天颜。", 
      "持杯满劝龙头客。", 
      "荣遇时方得。", 
      "词源三峡泻瞿塘。", 
      "便是醉中宣去、也无妨。"
    ], 
    "rhythmic": "虞美人"
  }, 
  {
    "author": "王安中", 
    "paragraphs": [
      "文昌郎自文无比。", 
      "风露行千里。", 
      "试寻天上使星看。", 
      "却见锦衣白昼、过乡关。", 
      "边城落照孤鸿外。", 
      "联璧人相对。", 
      "应吟红叶送清秋。", 
      "向我旧题诗处、更重游。"
    ], 
    "rhythmic": "虞美人"
  }, 
  {
    "author": "王安中", 
    "paragraphs": [
      "客舍两三花，并脸开清晓。", 
      "一朵涓涓韵已高，一朵纤纤袅。", 
      "谁与插斜红，拥髻争春好。", 
      "此意遥知梦已传，月落前村悄。"
    ], 
    "rhythmic": "卜算子"
  }, 
  {
    "author": "王安中", 
    "paragraphs": [
      "塞柳未传春信。", 
      "霜花侵鬓。", 
      "送君西去指秦关，看日近、长安近。", 
      "玉帐同时英俊。", 
      "合离无定。", 
      "路逢新雁北来归，寄一字、燕山问。"
    ], 
    "rhythmic": "一落索"
  }, 
  {
    "author": "王安中", 
    "paragraphs": [
      "凤拨弦鸣夜永，直疑人在浔阳。", 
      "轻云薄雾隔新妆。", 
      "但闻儿女语，倏忽变轩昂。", 
      "且看金泥花那面，指痕微印红桑。", 
      "几多馀暖与真香。", 
      "移船犹自可，卷箔又何妨。"
    ], 
    "rhythmic": "临江仙"
  }, 
  {
    "author": "王安中", 
    "paragraphs": [
      "宫缬悭裁翡翠轻。", 
      "文犀松串水晶明。", 
      "风新样称娉婷。", 
      "带笑缓摇春笋细，障羞斜映远山横。", 
      "玉肌无汗暗香清。"
    ], 
    "rhythmic": "浣溪沙"
  }, 
  {
    "author": "王安中", 
    "paragraphs": [
      "燕尾道冠儿，蝉翼生衫子。", 
      "枕看书卧北窗，簟展潇湘水。", 
      "团扇弄薰风，皓质添凉意。", 
      "谁与文君作粉真，只此莲花是。"
    ], 
    "rhythmic": "卜算子"
  }, 
  {
    "author": "王安中", 
    "paragraphs": [
      "深庭夜寂，但凉蟾如昼。", 
      "鹊起高槐露华透。", 
      "听曲楼玉管，吹彻伊州，金钏响，轧轧朱扉暗扣。", 
      "迎人巧笑道，好个今宵，怎不相寻暂携手。", 
      "见淡净晚妆残，对月偏宜，多情更、越饶纤瘦。", 
      "早促分飞霎时休，便恰似阳台，梦云归後。"
    ], 
    "rhythmic": "洞仙歌"
  }, 
  {
    "author": "王安中", 
    "paragraphs": [
      "笑时眼迷青意贴，行时鞋露绣旁相。"
    ], 
    "rhythmic": "失调名"
  }, 
  {
    "author": "王安中", 
    "paragraphs": [
      "岘首亭空，劝君休堕羊碑泪。", 
      "宦游如寄。", 
      "且伴山翁醉。", 
      "说与鲛人，莫解江皋佩。", 
      "将归思。", 
      "晕红萦翠。", 
      "细织回文字。"
    ], 
    "rhythmic": "点绛唇"
  }, 
  {
    "author": "王安中", 
    "paragraphs": [
      "雨零花昼春杯举。", 
      "举杯春昼花零雨。", 
      "诗令酒行迟。", 
      "迟行酒令诗。", 
      "满斟犹换盏。", 
      "盏换犹斟满。", 
      "天转月光圆。", 
      "圆光月转天。"
    ], 
    "rhythmic": "菩萨蛮"
  }, 
  {
    "author": "王安中", 
    "paragraphs": [
      "绿笺长写新成曲。", 
      "曲成新写长笺绿。", 
      "豪句逞才高。", 
      "高才逞句豪。", 
      "美容歌皓齿。", 
      "齿皓歌容美。", 
      "香篆小花团。", 
      "团花小篆香。"
    ], 
    "rhythmic": "菩萨蛮"
  }, 
  {
    "author": "王安中", 
    "paragraphs": [
      "玉纤传酒浮香菊。", 
      "菊香浮酒传纤玉。", 
      "弦管沸欢筵。", 
      "筵欢沸管弦。", 
      "出帘珠袖蔌。", 
      "蔌袖珠帘出。", 
      "眉晕浅山低。", 
      "低山浅晕眉。"
    ], 
    "rhythmic": "菩萨蛮"
  }, 
  {
    "author": "王安中", 
    "paragraphs": [
      "浦烟迷处回莲步。", 
      "步莲回处迷烟浦。", 
      "罗绮媚横波。", 
      "波横媚绮罗。", 
      "细眉双拂翠。", 
      "翠拂双眉细。", 
      "歌意任情多。", 
      "多情任意歌。"
    ], 
    "rhythmic": "菩萨蛮"
  }, 
  {
    "author": "张继先", 
    "paragraphs": [
      "小小葫芦，生来不大身材矮。", 
      "子儿在内。", 
      "无口如何怪。", 
      "藏得乾坤，此理谁人会。", 
      "腰间带。", 
      "臣今偏爱。", 
      "胜挂金鱼袋。"
    ], 
    "rhythmic": "点绛唇"
  }, 
  {
    "author": "张继先", 
    "paragraphs": [
      "长生之话口相传。", 
      "求丹金液全。", 
      "混成一物作神仙。", 
      "丁宁说与贤。", 
      "休咽气，莫胡言。", 
      "岂知造化玄。", 
      "用铅投汞汞投铅。", 
      "分明颠倒颠。"
    ], 
    "rhythmic": "忆桃源"
  }, 
  {
    "author": "张继先", 
    "paragraphs": [
      "白云堆里采芙蓉。", 
      "枝枝香艳浓。", 
      "灵龟畔岸起祥风。", 
      "楼高十二重。", 
      "黄金殿，碧云笼。", 
      "丹砂透顶红。", 
      "神机运处鬼神通。", 
      "清真达上宫。"
    ], 
    "rhythmic": "忆桃源"
  }, 
  {
    "author": "张继先", 
    "paragraphs": [
      "莫怪精神都素淡，全谙千载松头。", 
      "羽人幽意苦相投。", 
      "殷勤争点写，展转动吟酬。", 
      "况有咸阳兄弟事，教人闻见忘忧。", 
      "我生曾是眷仙标。", 
      "一从挥洒後，相继未能休。"
    ], 
    "rhythmic": "临江仙"
  }, 
  {
    "author": "张继先", 
    "paragraphs": [
      "自古清真灵妙降，安妃来就杨君。", 
      "因缘冥会异常伦。", 
      "仙风聊设相，真道本无亲。", 
      "惟有元规能访问，深将此意相闻。", 
      "大家宜赏缀新文。", 
      "免教尘世士，诮笑上天人。"
    ], 
    "rhythmic": "临江仙"
  }, 
  {
    "author": "张继先", 
    "paragraphs": [
      "蠢动含灵天赋与，逍遥性分元均。", 
      "莫生异见乱吾真。", 
      "只今中有主，浑与化为人。", 
      "那更徽词清彻底，轻埃欲染无因。", 
      "惟应得此便凝神。", 
      "百魔咸息战，六道永停轮。"
    ], 
    "rhythmic": "临江仙"
  }, 
  {
    "author": "张继先", 
    "paragraphs": [
      "劫运将新，天书降恩，圣师命魔。", 
      "正阴阳错忤，鬼神淆混，依凭城市，绵亘山河。", 
      "杀气闭空，阴容夺昼，万姓罹殃日已多。", 
      "青城上，见琉璃高座，忽起巍峨。", 
      "群妖忿怒扬戈。", 
      "竞奔走、攻山若舞梭。", 
      "感神光一瞬，龙催虎陷，威音一动，电掣霆呵。", 
      "立活化民，摄邪归正，生息熙熙享太和。", 
      "风云静，见天连碧汉，月浸澄波。"
    ], 
    "rhythmic": "沁园春"
  }, 
  {
    "author": "张继先", 
    "paragraphs": [
      "真一长存，太虚同体，妙门自开。", 
      "既混元初判，两仪布景，复还根本，全籍灵台。", 
      "浩气冲开，谷神滋化，渐觉神光空际来。", 
      "幽绝处，听龙吟虎啸，蓦地风雷。", 
      "奇哉。", 
      "妙道难猜。", 
      "鲜点化、愚迷成大材。", 
      "试与君说破，分明状似，蚌含渊月，秋兔怀胎。", 
      "壮志男儿，当年高士，莫把身心惹世埃。", 
      "功成後，任身居紫府，名列仙阶。"
    ], 
    "rhythmic": "沁园春"
  }, 
  {
    "author": "张继先", 
    "paragraphs": [
      "急急修行，细算人生，能有几时。", 
      "任万般千种风流好，柰一朝身死，不免抛离。", 
      "蓦地思量，死生事大，使我心如刀剑挥。", 
      "难留住，那金乌箭疾，玉兔梭飞。", 
      "早觉悟、莫教迟。", 
      "我清净、谁能婚少妻。", 
      "便假饶月里，娥见在，从他越国，有貌西施。", 
      "此个风流，更无心恋，且放宽怀免是非。", 
      "蓬莱路，仗三千行满，独跨鸾归。"
    ], 
    "rhythmic": "沁园春"
  }, 
  {
    "author": "张继先", 
    "paragraphs": [
      "况有夷途，正透元关，众所共传。", 
      "愿万魔披散，诸尘荡尽，琴心和雅，天性清圆。", 
      "未信凡流，可回高步，留恋形声情更延。", 
      "真消息，定如何唤醒，聊证言诠。", 
      "虽由宿命因缘。", 
      "达士何曾无慨然。", 
      "算尽专为妙，闲多乐少，一成潇洒，永绝忧煎。", 
      "影照澄潭，声流虚谷，业火消亡睹瑞莲。", 
      "安平泰，看坚完如地，长久如天。"
    ], 
    "rhythmic": "沁园春"
  }, 
  {
    "author": "张继先", 
    "paragraphs": [
      "闲里工夫，无中妙用，切休拟议参详。", 
      "龙降虎伏，真土自中黄。", 
      "行动起居寝食，随缘度、莫动真阳。", 
      "归根处，神凝脉住，玉界发天光。", 
      "风高，鹏翼远，水深舟运，物理昭彰。", 
      "但明心是道，专役天罡。", 
      "信口呼神招鬼，和旸谷、不是颠狂。", 
      "痴迷者，风霆在手，应用反乖张。"
    ], 
    "rhythmic": "满庭芳"
  }, 
  {
    "author": "张继先", 
    "paragraphs": [
      "心境双清，古今同乐，胜缘休道无媒。", 
      "天门高妙，应仗至人开。", 
      "岂比寻常意绪，方寸地、不贮纤埃。", 
      "仍须信，金坚石确，一志断无回。", 
      "真元，真可爱，真师真友，且喜无猜。", 
      "就中更脱洒，不顾形骸。", 
      "可是正容而悟，凭真趣、改易凡胎。", 
      "神明会，尘缨世网，莫共话由来。"
    ], 
    "rhythmic": "满庭芳"
  }, 
  {
    "author": "张继先", 
    "paragraphs": [
      "调理三关，安和四体，静无忧扰相煎。", 
      "太微冥契，元始语诸仙。", 
      "玉宇重修妙典，西台□、南岳题篇。", 
      "崇□好，身田在世，心向太清天。", 
      "云边。", 
      "曾降圣，金坛夜拜，高驾留连。", 
      "论琼华灵液，形与神全。", 
      "形体须凭妙气，神来舍、黄阙丹田。", 
      "真精旨，明光辅相，天地保长年。"
    ], 
    "rhythmic": "满庭芳", 
    "tags": [
      "衡山"
    ]
  }, 
  {
    "author": "张继先", 
    "paragraphs": [
      "孤峰绝顶，更无人能到。", 
      "万里虚空没边徼。", 
      "正秋高景静，雾扫云收，风露里，惟有月华高照。", 
      "浮生纷过客，好天良夜，醉舞狂歌错昏晓。", 
      "有谁知、一性圆满恒河，亘万古、光明不老。", 
      "竞对月、论利与谈名，全不想驹阴，暗催年少。"
    ], 
    "rhythmic": "洞仙歌"
  }, 
  {
    "author": "张继先", 
    "paragraphs": [
      "草草开尊资一笑。", 
      "微生病苦随缘了。", 
      "友义交情如地厚。", 
      "心相照。", 
      "今人莫遣前人诮。", 
      "灯火荧荧山悄悄。", 
      "芝兰佳气松筠茂。", 
      "得便盘桓尘世表。", 
      "香初透。", 
      "邻鸡且莫催清晓。"
    ], 
    "rhythmic": "渔家傲"
  }, 
  {
    "author": "张继先", 
    "paragraphs": [
      "固元精，收听视。", 
      "物外身无此地。", 
      "接子谬，季真非。", 
      "无为翻有为。", 
      "但心虚，教腹实。", 
      "密与寥天为一。", 
      "华阳洞，广寒宫。", 
      "人人方寸中。"
    ], 
    "rhythmic": "更漏子"
  }, 
  {
    "author": "张继先", 
    "paragraphs": [
      "是和非，双打过。", 
      "免共相魔生火。", 
      "谈有相，损顽空。", 
      "斋居看望中。", 
      "圣贤风，行处在。", 
      "巧智争如休卖。", 
      "诗与酒，且乘闲。", 
      "随缘发笑颜。"
    ], 
    "rhythmic": "更漏子"
  }, 
  {
    "author": "张继先", 
    "paragraphs": [
      "诵真经，期万过。", 
      "未灭无明心火。", 
      "宜回首，探真空。", 
      "融怡淡漠中。", 
      "自古人，何处在。", 
      "谩记声名沽卖。", 
      "抛尘累，养清闲。", 
      "琼浆自驻颜。"
    ], 
    "rhythmic": "更漏子"
  }, 
  {
    "author": "张继先", 
    "paragraphs": [
      "天开景运。", 
      "记建武中兴，炎刘重盛。", 
      "明良际会，八表风调雨顺。", 
      "任一时、岳降生申，正千载、河清诞圣。", 
      "祥云拥，流霞映。", 
      "飞仙拱，魁星炯。", 
      "佳应是、师真毓瑞，人天交庆。", 
      "蘅薇香满元宵景。", 
      "耀天目、神光如镜。", 
      "见龙章凤质，降伏群魔归正。", 
      "禀玄元、立教开先，悟至道、心空神领。", 
      "昌元嗣，明真镜。", 
      "同无有，怡清净。", 
      "绵永度，三途六道，神仙同证。"
    ], 
    "rhythmic": "瑶台月"
  }, 
  {
    "author": "张继先", 
    "paragraphs": [
      "深源密坞，问牧竖樵童，俱迷方所。", 
      "蓬藋纵横，龙蛇出没，玉峡搀空无路。", 
      "不恋雁塔荣名，解守鱼渊寒素。", 
      "这勤苦。", 
      "但坚心自有，神灵呵护。", 
      "猛悟。", 
      "无回顾。", 
      "一点虚明，万劫无今古。", 
      "胎息根深，灵泉穴秘，静里运调阳火。", 
      "莫问地久天长，管取收因结果。", 
      "休轻负。", 
      "把天谷真机，与君说破。"
    ], 
    "rhythmic": "喜迁莺"
  }, 
  {
    "author": "张继先", 
    "paragraphs": [
      "情缠识缚，欢时人不悟，酒中真乐。", 
      "纵欲招愆，迷心失行，却道为他狂药。", 
      "须信醉舞狂歌，也有良知真觉。", 
      "无倚泊。", 
      "任暖气同流，三关三络。", 
      "落魄。", 
      "清闲客。", 
      "醉乡深处，风月长酬酢。", 
      "空花消亡，光明显露，人我自皆忘却。", 
      "不问市酝村醪，尽可浅斟低酌。", 
      "从鄙薄。", 
      "竞口口谈醒，言言成错。"
    ], 
    "rhythmic": "喜迁莺"
  }, 
  {
    "author": "张继先", 
    "paragraphs": [
      "晚风歇。", 
      "谩自棹扁舟，顺流观雪。", 
      "山耸瑶峰，林森玉树，高下尽无分别。", 
      "性情澄彻。", 
      "更没个、故人堪说。", 
      "恍然身世，如居天上，水晶宫阙。", 
      "万尘声影绝。", 
      "透尘空无外，水天相接。", 
      "浩气冲盈，真宫深厚，永夜不愁寒冽。", 
      "愧怜鄙劣。", 
      "只解道、赴炎趋热。", 
      "停桡失笑，知心都付，野梅江月。"
    ], 
    "rhythmic": "雪夜渔舟"
  }, 
  {
    "author": "张继先", 
    "paragraphs": [
      "王土平平。", 
      "正海息波澜，岳敛云烟。", 
      "三景虚明，八表澄清，一月普照诸天。", 
      "有流霞洞焕，映黍珠、徐下空玄。", 
      "绝形言。", 
      "见千真拱极，万气朝元。", 
      "当时鹤鸣夜半，感真符宝篆，特地清传。", 
      "碧湛龙文，红凝龟篆，绛衣舞鬣蹁跹。", 
      "计功成果就，无真教、郭景飞仙。", 
      "已千年。", 
      "亘灯灯续焰，光朗无边。"
    ], 
    "rhythmic": "春从天上来"
  }, 
  {
    "author": "张继先", 
    "paragraphs": [
      "深耕易耨寸田中。", 
      "看真个英雄。", 
      "夜来犹上星台望，全不厌、水绿云红。", 
      "便是清交素友，频相视、笑晴空。", 
      "玉阶瑶甃翠重重。", 
      "带萱草葱葱。", 
      "流霞尽饮何辞醉，更休数、尘里千锺。", 
      "晓夜朝元去也，怎忍舍、大夫松。"
    ], 
    "rhythmic": "风入松"
  }, 
  {
    "author": "张继先", 
    "paragraphs": [
      "甚山灵、斗奇夸巧，悬峰遥献形似。", 
      "仓船炉灶无封闭，零落车罗机履。", 
      "山临水。", 
      "任瓮杵、辘轳厩架俱闲毁。", 
      "床棺尘委。", 
      "更乐隐棋休，料闲真隐，三教忘宾主。", 
      "人都语，二十四岩佳致。", 
      "来往溯流观指。", 
      "目前景相纷虚幻，神仙家在何许。", 
      "君莫取。", 
      "这身世、山林朝市随缘遇。", 
      "休论诡异。", 
      "但总绝情缘，一空妍丑，觌面先寻你。"
    ], 
    "rhythmic": "摸鱼儿"
  }, 
  {
    "author": "张继先", 
    "paragraphs": [
      "虚心劲节争萧散。", 
      "无冬夏、钩阑侧畔。", 
      "霜风雪色沈沈晚。", 
      "残不了、细枝纤干。", 
      "情中意里尘沙恨。", 
      "试与聆、弦歌急慢。", 
      "无嫌青翠开青眼。", 
      "相看似、太原家惯。"
    ], 
    "rhythmic": "惜时芳・思归乐"
  }, 
  {
    "author": "张继先", 
    "paragraphs": [
      "天先天後。", 
      "真土藏灵秀。", 
      "妙用自然循火候。", 
      "节节薰教透。", 
      "不分龙麝檀沈。", 
      "都能入鼻通心。", 
      "待得烟消息住，浑身变见真金。"
    ], 
    "rhythmic": "清平乐"
  }, 
  {
    "author": "张继先", 
    "paragraphs": [
      "先天生，後天久。", 
      "道有真诠，谛听当时受。", 
      "恰是迷天迷望斗。", 
      "只恐微躯，薄幸随枯朽。"
    ], 
    "rhythmic": "苏幕遮"
  }, 
  {
    "author": "张继先", 
    "paragraphs": [
      "抱孤琴，弹小操。", 
      "独坐幽轩，尽日无人到。", 
      "惟乐烟霞长啸傲。", 
      "明月清风，今古长为道。", 
      "识乾坤，知牝牡。", 
      "懒共尘劳，汨汨争奔走。", 
      "爱杀高眠消白昼。", 
      "一任他家，玉兔金乌走。"
    ], 
    "rhythmic": "苏幕遮"
  }, 
  {
    "author": "张继先", 
    "paragraphs": [
      "蓬户横开岑寂，寒窗侧映清晖。", 
      "竹风偷入五香帏。", 
      "还有好音相惠。", 
      "须信毫芒可入，明珠胎里忘机。", 
      "宵征夜宴是和非。", 
      "月府仙人无愧。"
    ], 
    "rhythmic": "西江月"
  }, 
  {
    "author": "张继先", 
    "paragraphs": [
      "无奈这群迷。", 
      "味色声中若系羁。", 
      "尽任改头兼换面，何悲。", 
      "不染伊时不管伊。", 
      "春去又秋兮。", 
      "莫遣空逾十二时。", 
      "好把自然真妙旨，修为。", 
      "尘事萦仍道甚希。"
    ], 
    "rhythmic": "南乡子"
  }, 
  {
    "author": "张继先", 
    "paragraphs": [
      "久不上春台。", 
      "直待将身跨九垓。", 
      "懒向人间深有谓，氛埃。", 
      "难趁邪风伤圣胎。", 
      "水栏映山斋。", 
      "赏遍从容首自回。", 
      "长谢故人书曲意，徽哉。", 
      "赢得腰琴拂袂来。"
    ], 
    "rhythmic": "南乡子"
  }, 
  {
    "author": "张继先", 
    "paragraphs": [
      "楸枰静，黑白两奁均。", 
      "山水最宜情共乐，琴书赢得道相亲。", 
      "一局一番新。", 
      "松影里，轻度几回春。", 
      "随分也曾施手段，争先还恐费精神。", 
      "长是暗饶人。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，仙构占仙峰。", 
      "一鹤性灵清我宇，万龙风雨乱霜空。", 
      "高静太疏慵。", 
      "天地乐，山水静流通。", 
      "行坐卧怜尘外景，虚空寂是道家风。", 
      "非细乐相从。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，龙首虎头高。", 
      "风雨每掀清宇宙，林峦长似涌波涛。", 
      "吟咏有诗豪。", 
      "成大乐，美称适相遭。", 
      "醮斗清筵投羽札，启元喜会执金刀。", 
      "身净隔纷骚。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，岩馆凿松。", 
      "五斗洞前斟玉，半酣窗外抚金杯。", 
      "无累自悠哉。", 
      "青翠色，玉竹自新栽。", 
      "风到莫来摇老木，雨霖时复洗圆苔。", 
      "如此恼诗才。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，春日日初长。", 
      "不看人间三月景，常思天上万花香。", 
      "幽赏一时狂。", 
      "歌笑也，空洞大歌章。", 
      "千景净来风谷秀，三云归後月林光。", 
      "沈麝似兰香。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，迎夏洒炎风。", 
      "红锦石边怜一派，老张岩上恋群峰。", 
      "时得化龙筇。", 
      "琴振玉，晓色倚梧桐。", 
      "黼黻文章朝内盛，山川林木野亭空。", 
      "朱火焕明中。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，秋景道人怜。", 
      "时至自然天气肃，夜凉犹喜月华圆。", 
      "长啸碧崖颠。", 
      "须信酒，难别咏歌边。", 
      "是处伐薪为炭後，此时尝稻庆丰年。", 
      "童子舞胎仙。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，冬日雪中松。", 
      "携手石坛承爱景，静观天地入清宫。", 
      "恰似大茅峰。", 
      "襟袂冷，琴里意浓浓。", 
      "吹月洞箫含碧玉，动人佳趣转黄锺。", 
      "情绪发於中。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，幽径不成斜。", 
      "山谷隐连无改色，池塘空静默无瑕。", 
      "人钓水之涯。", 
      "仙舫小，人欲盼君家。", 
      "归棹日回如览镜，放船星落似乘槎。", 
      "风雨乱寒沙。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，神洞自相求。", 
      "傍水垦田流涧急，砍山开径小花浮。", 
      "踪迹旧人留。", 
      "忘万物，爽气白云收。", 
      "司命暂曾寻寝静，紫阳真是步条幽。", 
      "思继此公游。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，人在水晶宫。", 
      "长愿玉津名濯鼎，恰如龙井到天峰。", 
      "的的好遗风。", 
      "清彻底，岂忤李唐隆。", 
      "自浸岩前崖石洁，不笼天外岭云浓。", 
      "澄彻莹怀中。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，雨霁敛红纱。", 
      "碧水静摇招钓叟，绿苔寒迫起渔家。", 
      "携驾会春茶。", 
      "风浩浩，锦荫石屏华。", 
      "濯鼎上方敲翠竹，辘轳西去碎丹砂。", 
      "休问乐津涯。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "西源好，还向观庭西。", 
      "拚晚菊明方丈外，傍寒梅放六花飞。", 
      "三鹤会同时。", 
      "清净宇，处一贯无为。", 
      "戴月夜中仍是别，衔香原上不须迷。", 
      "於此振衣归。"
    ], 
    "rhythmic": "望江南・忆江南"
  }, 
  {
    "author": "张继先", 
    "paragraphs": [
      "严寒冬月。", 
      "前日阳生几降雪。", 
      "松柏凌霄。", 
      "森耸庭中叹後凋。", 
      "昔人犹豫。", 
      "身入山林深静处。", 
      "今古同符。", 
      "好趁笙歌且自娱。"
    ], 
    "rhythmic": "减字木兰花"
  }, 
  {
    "author": "张继先", 
    "paragraphs": [
      "彩云楼阁瑞烟平。", 
      "雨初晴。", 
      "月胧明。", 
      "夜静天风，吹下步虚声。", 
      "何处朝元归去晚，双凤小，五云轻。", 
      "落花流水两关情。", 
      "恨无凭。", 
      "梦难成。", 
      "倚遍阑干，依旧楚风清。", 
      "露滴松梢人静也，开宝篆，诵黄庭。"
    ], 
    "rhythmic": "江神子・江城子"
  }, 
  {
    "author": "张继先", 
    "paragraphs": [
      "神清心妙，山长水远，有分何年瞻望。", 
      "晴空一月彩云飞，又起我、无穷想像。", 
      "一阳门径，九华恩露，惟愿分明指向。", 
      "竹风频起紫微烟，似有意、许归吾党。"
    ], 
    "rhythmic": "鹊桥仙"
  }, 
  {
    "author": "张继先", 
    "paragraphs": [
      "高真留妙诀，达士济群迷。", 
      "心清行洁，天人凡圣尽皈依。", 
      "不在搬精运气，不在飞罡蹑斗，心乱转狐疑。", 
      "但要除邪妄，心地合神祗。", 
      "悟真空，离世网，绝关机。", 
      "养吾浩气，驱雷役电震天威。", 
      "混合百神归一，一念通天彻地，方始了无为。", 
      "叱咤生风雨，玩世挟明时。"
    ], 
    "rhythmic": "水调歌头"
  }, 
  {
    "author": "张继先", 
    "paragraphs": [
      "一更一点一更初。", 
      "城门半掩行人疏。", 
      "茅庵潇洒一事无。", 
      "孤灯相对光清虚。", 
      "蒲团安稳身不拘。", 
      "跏趺大坐心如如。", 
      "月轮微出天东隅。", 
      "空中露出无名珠。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "二更二点二更深。", 
      "宫锺声绝夜沈沈。", 
      "明月满天如写金。", 
      "同光共影无昏沈。", 
      "起来闲操无弦琴。", 
      "声高调古惊人心。", 
      "琴罢独歌还独吟。", 
      "松风涧水俱知音。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "三更三点三更中。", 
      "烟开雾敛静无风。", 
      "月华迸入水晶宫。", 
      "四方上下同一空。", 
      "光明遍转华胥同。", 
      "千古万古无初终。", 
      "铁蛇飞舞如流虹。", 
      "倒骑白凤游崆峒。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "四更四点四更长。", 
      "迎午迸鼠心不忙。", 
      "丹炉伏火生新香。", 
      "群阴剥尽回真阳。", 
      "金娥木父欢相当。", 
      "醍醐次进无停觞。", 
      "主宾倒置情不伤。", 
      "更阑别去还相忘。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "五更五点五更残。", 
      "青冥风露逼人寒。", 
      "扶桑推出红银盘。", 
      "城门依旧声尘喧。", 
      "明暗二景交相转。", 
      "生来死去纷易换。", 
      "道人室中天宇宽。", 
      "日出三竿万启关。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "独自行兮独自坐。", 
      "独自歌兮独自和。", 
      "日日街头走一过。", 
      "我不识吾谁识我。", 
      "人间旦暮自四时。", 
      "玄中消息不推移。", 
      "觌面相呈知不知。", 
      "知时自唱罗罗哩。"
    ], 
    "rhythmic": "度清霄"
  }, 
  {
    "author": "张继先", 
    "paragraphs": [
      "秋夜事，月里竹亭亭。", 
      "清籁与谁喧池水，微风遣我下檐楹。", 
      "圆缺若为情。", 
      "终南道，累寄笑歌声。", 
      "丹阙夜凉通马去，黄河天晓照舟横。", 
      "联辔去还成。"
    ], 
    "rhythmic": "望江南・忆江南", 
    "tags": [
      "黄河"
    ]
  }, 
  {
    "author": "叶梦得", 
    "paragraphs": [
      "睡起啼莺语。", 
      "掩青苔、房栊向晚，乱红无数。", 
      "吹尽残花无人见，惟有垂杨自舞。", 
      "渐暖霭、初回轻暑。", 
      "宝扇重寻明月影，暗尘侵、尚有乘鸾女。", 
      "惊旧恨，遽如许。", 
      "江南梦断横江渚。", 
      "浪黏天、葡萄涨绿，半空烟雨。", 
      "无限楼前沧波意，谁采苹花寄取。", 
      "但怅望、兰舟容与。", 
      "万里云帆何时到，送孤鸿、目断千山阻。", 
      "谁为我，唱金缕。"
    ], 
    "rhythmic": "贺新郎", 
    "tags": [
      "宋词三百首"
    ]
  }, 
  {
    "author": "叶梦得", 
    "paragraphs": [
      "渺渺楚天阔，秋水去无穷。", 
      "两淮不辨牛马，轻浪舞回风。", 
      "独倚高台一笑，圉圉游鱼来往，还戏此波中。", 
      "危栏对千里，落日照澄空。", 
      "子非我，安知我，意真同。", 
      "鹏飞鲲化何有，沧海漫冲融。", 
      "堪笑磻溪遗老，白首直钩溪畔，岁晚忽衰翁。", 
      "功业竟安在，徒自兆非熊。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "霜降碧天静，秋事促西风。", 
      "寒声隐地，初听中夜入梧桐。", 
      "起瞰高城回望，寥落关河千里，一醉与君同。", 
      "叠鼓闹清晓，飞骑引雕弓。", 
      "岁将晚，客争笑，问衰翁。", 
      "平生豪气安在，沈领为谁雄。", 
      "何似当筵虎士，挥手弦声响处，双雁落遥空。", 
      "老矣真堪愧，回首望云中。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "江海渺千里，飘荡叹流年。", 
      "等闲匹马相过，乘兴却け然。", 
      "十载悲欢如梦，抚掌惊呼相语，往事尽飞烟。", 
      "此会真难偶，此醉且留连。", 
      "酒方半，谁轻使，动离弦。", 
      "我歌未阕公去，明日复山川。", 
      "空有高城危槛，缥缈当筵清唱，馀响落尊前。", 
      "细雨黄花後，飞雁点遥天。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "修眉扫遥碧，清镜走回流。", 
      "堤外柳烟深浅，碧瓦起朱楼。", 
      "分付平云千里，包卷骚人遗思，春色入帘钩。", 
      "桃李尽无语，波影动兰舟。", 
      "念谢公，平生志，在沧洲。", 
      "登临漫怀风景，佳处每难酬。", 
      "却叹从来贤士，如我与公多矣，名迹竟谁留。", 
      "惟有尊前醉，何必问消忧。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "今古几流转，身世两奔忙。", 
      "那知一丘一壑，何处不堪藏。", 
      "须信超然物外，容易扁舟相踵，分占水云乡。", 
      "雅志真无负，来日故应长。", 
      "问骐骥，空矫首，为谁昂。", 
      "冥鸿天际，尘事分付一轻芒。", 
      "认取骚人生此，但有轻蓬短楫，多制芰荷裳。", 
      "一笑陶彭泽，千载贺知章。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "河汉下平野，香雾卷西风。", 
      "倚空千嶂横起，银阙正当中。", 
      "常恨年年此夜，醉倒歌呼谁和，何事偶君同。", 
      "莫恨岁华晚，容易感梧桐。", 
      "揽清影，君试与，问天公。", 
      "遥知玉斧初斫，重到广寒宫。", 
      "付与孤光千里，不遣微云点缀，为我洗长空。", 
      "老去狂犹在，应未笑衰翁。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "秋色渐将晚，霜信报黄花。", 
      "小窗低户深映，微路绕敧斜。", 
      "为问山翁何事，坐看流年轻度，拚却鬓双华。", 
      "徙倚望沧海，天净水明霞。", 
      "念平昔，空飘荡，遍天涯。", 
      "归来三径重扫，松竹本吾家。", 
      "却恨悲风时起，冉冉云间新雁，边马怨胡笳。", 
      "谁似东山老，谈笑静胡沙。"
    ], 
    "rhythmic": "水调歌头"
  }, 
  {
    "author": "叶梦得", 
    "paragraphs": [
      "故都迷岸草，望长淮、依然绕孤城。", 
      "想乌衣年少，芝兰秀发，戈戟云横。", 
      "坐看骄兵南渡，沸浪骇奔鲸。", 
      "转盼东流水，一顾功成。", 
      "千载八公山下，尚断崖草木，遥拥峥嵘。", 
      "漫云涛吞吐，无处问豪英。", 
      "信劳生、空成今古，笑我来、何事怆遗情。", 
      "东山老，可堪岁晚，独听桓筝。"
    ], 
    "rhythmic": "八声甘州"
  }, 
  {
    "author": "叶梦得", 
    "paragraphs": [
      "又新正过了，问东风、消息几时来。", 
      "笑春工多思，留连底事，犹未轻回。", 
      "应为瑶刀裁翦，容易惜花开。", 
      "试向湖边望，几处寒梅。", 
      "好是绿莎新径，剩安排芳意，特地重栽。", 
      "便从今追赏，莫遣暂停杯。", 
      "有千株、深红浅白，倩缓歌、急管与相催。", 
      "凭看取，暖烟细霭，先到高台。"
    ], 
    "rhythmic": "八声甘州"
  }, 
  {
    "author": "叶梦得", 
    "paragraphs": [
      "问浮家泛宅，自玄真、去後有谁来。", 
      "漫烟波千顷，云峰倒影，空翠成堆。", 
      "可是溪山无主，佳处却徘徊。", 
      "暮雨卷晴野，落照天开。", 
      "老去馀生江海，伴远公香火，犹有宗雷。", 
      "便何妨元亮，携酒间相陪。", 
      "寄清谈、芒鞋筇杖，更尽驱、风月入尊罍。", 
      "江村路，我歌君和，莫棹船回。"
    ], 
    "rhythmic": "八声甘州"
  }, 
  {
    "author": "叶梦得", 
    "paragraphs": [
      "寄知还倦鸟，对飞云、无心两难齐。", 
      "漫飘然欲去，悠然且止，依旧山西。", 
      "十亩荒园未遍，趁雨却锄犁。", 
      "敢忘邻翁约，有酒同携。", 
      "况是岩前新创，带小轩横绝，松桂成蹊。", 
      "试凭高东望，云海与天低。", 
      "送沧波、浮空千里，照断霞、明灭卷晴霓。", 
      "君休笑，此生心事，老更沈迷。"
    ], 
    "rhythmic": "八声甘州"
  }, 
  {
    "author": "叶梦得", 
    "paragraphs": [
      "故山渐近，念渊明归意，け然论谁。", 
      "归去来兮秋已老，松菊三径犹存。", 
      "稚子欢迎，飘飘风袂，依约旧衡门。", 
      "琴书萧散，更欣有酒盈尊。", 
      "惆怅萍梗无根，天涯行已遍，空负田园。", 
      "去矣何之窗户小，容膝聊倚南轩。", 
      "倦鸟知还，晚云遥映，山气欲黄昏。", 
      "此还真意，故应欲辨忘言。"
    ], 
    "rhythmic": "念奴娇"
  }, 
  {
    "author": "叶梦得", 
    "paragraphs": [
      "洞庭波冷，望冰轮初转，沧海沈沈。", 
      "万顷孤光云阵卷，长笛吹破层阴。", 
      "汹涌三江，银涛无际，遥带五湖深。", 
      "酒阑歌罢，至今鼍怒龙吟。", 
      "回首江海平生，漂流容易散，佳期难寻。", 
      "缥缈高城风露爽，独倚危栏重临。", 
      "醉倒清尊，娥应笑，犹有向来心。", 
      "广寒宫殿，为予聊借琼林。"
    ], 
    "rhythmic": "念奴娇", 
    "tags": [
      "洞庭湖"
    ]
  }, 
  {
    "author": "叶梦得", 
    "paragraphs": [
      "云峰横起，障吴关三面，真成尤物。", 
      "倒卷回潮目尽处，秋水黏天无壁。", 
      "绿鬓人归，如今虽在，空有千茎雪。", 
      "追寻如梦，满馀诗句犹杰。", 
      "闻道尊酒登临，孙郎终古恨，长歌时发。", 
      "万里云屯瓜步晚，落日旌旗明灭。", 
      "鼓吹风高，画船遥想，一笑吞穷发。", 
      "当时曾照，更谁重问山月。"
    ], 
    "rhythmic": "念奴娇"
  }, 
  {
    "author": "叶梦得", 
    "paragraphs": [
      "麦陇如云，清风吹破，夜来疏雨才晴。", 
      "满川烟草，残照落微明。", 
      "缥渺危栏曲槛，遥天尽、日脚初平。", 
      "青林外，参差暝霭，萦带远山横。", 
      "孤城。", 
      "春雨过，绿阴是处，时有莺声。", 
      "问落絮游丝，毕竟何成。", 
      "信步苍苔绕遍，真堪付、闲客闲行。", 
      "微吟罢，重回皓首，江海渺遗情。"
    ], 
    "rhythmic": "满庭芳"
  }, 
  {
    "author": "叶梦得", 
    "paragraphs": [
      "枫落吴江，扁舟摇荡，暮山斜照催晴。", 
      "此心长在，秋水共澄明。", 
      "底事经年易判，惊遗恨、悄悄难平。", 
      "临风处，佳人万里，霜笛与谁横。", 
      "长城。", 
      "谁敢犯，知君五字，元有诗声。", 
      "笑茅舍何时，归计真成。", 
      "绿鬓朱颜老尽，柴车在、行即终行。", 
      "聊相待，狂歌醉舞，虽老未忘情。"
    ], 
    "rhythmic": "满庭芳"
  }, 
  {
    "author": "叶梦得", 
    "paragraphs": [
      "一曲离歌，烟村人去，马头微雪新晴。", 
      "隔年光景，回首近清明。", 
      "断送残花又老，春波净、湖水初平。", 
      "谁重到，雕阑尽日，遥想画桥横。", 
      "高城。", 
      "凝望久，何人为我，重唱馀声。", 
      "问桃李如今，几处阴成。", 
      "老去从游似梦，尊前事、空有经行。", 
      "犹能记，殷勤寄语，多谢故人情。"
    ], 
    "rhythmic": "满庭芳"
  }, 
  {
    "author": "叶梦得", 
    "paragraphs": [
      "一朵黄花，先催报、秋归消息。", 
      "满芳枝凝露，为谁装饰。", 
      "便向尊前拚醉倒，古今同是东篱侧。", 
      "问何须、特地赋归来，抛彭泽。", 
      "回首去，年时节。", 
      "开口笑，真难得。", 
      "史君今郡更，自成行客。", 
      "霜鬓不辞重插满，他年此会何人忆。", 
      "记多情、曾伴小阑干，亲攀摘。"
    ], 
    "rhythmic": "满江红"
  }, 
  {
    "author": "叶梦得", 
    "paragraphs": [
      "雪後郊原，烟林静、梅花初坼。", 
      "春欲半，犹自探春消息。", 
      "一眼平芜看不尽，夜来小雨催新碧。", 
      "笑去年、携酒折花人，花应识。", 
      "兰舟漾，城南陌。", 
      "云影淡，天容窄。", 
      "绕风漪十顷，暖浮晴色。", 
      "恰似槎头收钓处，坐中仍有江南客。", 
      "问何如、雨桨下苕溪，吞云泽。"
    ], 
    "rhythmic": "满江红"
  }, 
  {
    "author": "叶梦得", 
    "paragraphs": [
      "松陵秋已老，正柳岸田家，酒醅初熟。", 
      "鲈脍莼羹，万里水天相续。", 
      "扁舟凌浩渺，寄一叶、暮涛吞沃。", 
      "青箬笠，西塞山前，自翻新曲。", 
      "来往未应足。", 
      "便细雨斜风，有谁拘束。", 
      "陶写中年，何待更须丝竹。", 
      "鸱夷千古意，算入手、比来尤速。", 
      "最好是，千点云峰，半篙澄绿。"
    ], 
    "rhythmic": "应天长"
  }, 
  {
    "author": "叶梦得", 
    "paragraphs": [
      "破萼初惊一点红。", 
      "又看青子映帘栊。", 
      "冰雪肌肤谁复见。", 
      "清浅。", 
      "尚馀疏影照晴空。", 
      "惆怅年年桃李伴。", 
      "肠断。", 
      "只应芳信负东风。", 
      "待得微黄春亦暮。", 
      "烟雨。", 
      "半和飞絮作蒙蒙。"
    ], 
    "rhythmic": "定风波"
  }, 
  {
    "author": "叶梦得", 
    "paragraphs": [
      "渺渺空波下夕阳。", 
      "睡痕初破水风凉。", 
      "过雨归云留不住。", 
      "何处。", 
      "远村烟树半微茫。", 
      "莫笑经年人老矣。", 
      "归计。", 
      "得迟留处也何妨。", 
      "老子兴来殊不浅。", 
      "帘卷。", 
      "更邀明月坐胡床。"
    ], 
    "rhythmic": "定风波"
  }, 
  {
    "author": "叶梦得", 
    "paragraphs": [
      "千步长虹跨碧流。", 
      "两山浮影转螭头。", 
      "付与诗人都总领。", 
      "风景。", 
      "更逢仙客下瀛洲。", 
      "袅袅凉风吹汗漫。", 
      "平岸。", 
      "遥空新卷绛河收。", 
      "却怪娥真好事。", 
      "须记。", 
      "探支明月作中秋。"
    ], 
    "rhythmic": "定风波"
  }, 
  {
    "author": "叶梦得", 
    "paragraphs": [
      "斜汉初看素月流。", 
      "坐惊金饼出云头。", 
      "华发萧然吹素领。", 
      "光景。", 
      "何妨分付属沧洲。", 
      "莫待霜花飘烂漫。", 
      "苹岸。", 
      "更凭佳句尽拘收。", 
      "解与破除消万事。", 
      "犹记。", 
      "一尊同得二年秋。"
    ], 
    "rhythmic": "定风波"
  }, 
  {
    "author": "叶梦得", 
    "paragraphs": [
      "碧潭浮影蘸红旗。", 
      "日初迟。", 
      "漾晴漪。", 
      "我欲寻芳，先遣报春知。", 
      "尽放百花连夜发，休更待，晓风吹。", 
      "满携尊酒弄繁枝。", 
      "与佳期。", 
      "伴群嬉。", 
      "犹有邦人，争唱醉翁词。", 
      "应笑今年狂太守，能痛饮，似当时。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "翩迁飞舞半空来。", 
      "晓风催。", 
      "巧萦回。", 
      "野旷天遥，回望兴悠哉。", 
      "欲问玉京知远近，试携手，上高台。", 
      "云涛无际卷崔嵬。", 
      "敛浮埃。", 
      "照琼瑰。", 
      "点缀林花，真个是多才。", 
      "说与化工留妙手，休尽放，一时开。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "芙蓉开过雨初晴。", 
      "曲池平。", 
      "画桥横。", 
      "耿耿银河，遥下蘸空明。", 
      "一舸吴松归未得，聊共住，小蓬瀛。", 
      "问君何事引前旌。", 
      "趣归程。", 
      "背高城。", 
      "鱼鸟三年，谁道总无情。", 
      "试遣他年歌此曲，应尚记，别时声。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "生涯何有但青山。", 
      "小溪湾。", 
      "转潺。", 
      "投老归来，终寄此山间。", 
      "茅舍半风雨横，荒径晚，乱榛菅。", 
      "强扶衰病上巅。", 
      "水云闲。", 
      "伴跻攀。", 
      "湖海苍茫，千里在吴关。", 
      "漫有一杯聊自醉，休更问，鬓毛斑。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "甘泉祠殿汉离宫。", 
      "五云中。", 
      "渺难穷。", 
      "永漏通宵，壶矢转金铜。", 
      "曾从钧天知帝所，孤鹤老，寄辽东。", 
      "强扶衰病步龙锺。", 
      "雪花。", 
      "打窗风。", 
      "一点青灯，惆怅伴南宫。", 
      "惟有史君同此恨，丹凤□，水云重。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "银涛无际卷蓬瀛。", 
      "落霞明。", 
      "暮云平。", 
      "曾见青鸾、紫凤下层城。", 
      "二十五弦弹不尽，空感慨，惜馀情。", 
      "苍梧烟水断归程。", 
      "卷霓旌。", 
      "为谁迎。", 
      "空有千行，流泪寄幽贞。", 
      "舞罢鱼龙云海晚，千古恨，入江声。"
    ], 
    "rhythmic": "江城子"
  }, 
  {
    "author": "叶梦得", 
    "paragraphs": [
      "与君记，平山堂前细柳，几回同挽。", 
      "又征帆夜落，危槛依旧，遥临云。", 
      "自笑来往匆匆，朱颜渐改，故人俱远。", 
      "横笛想遗声，但寒松千丈，倾崖苍藓。", 
      "世事终何已，田阴纵在，岁阴仍晚。", 
      "稽康老来尤懒。", 
      "只要莼羹菰饭。", 
      "却欲便买茅庐，短篷轻楫，尊酒犹能办。", 
      "君能过我，水云聊为伴。"
    ], 
    "rhythmic": "竹马儿"
  }, 
  {
    "author": "叶梦得", 
    "paragraphs": [
      "小雨初回昨夜凉。", 
      "绕篱新菊已催黄。", 
      "碧空无际卷苍茫。", 
      "千里断鸿供远目，十年芳草挂愁肠。", 
      "缓歌聊与送瑶觞。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "睡粉轻消露脸新。", 
      "醉红初破玉肌匀。", 
      "尊前留得两州春。", 
      "剩挽雕盘醉帽，重催飞骑走红尘。", 
      "十年兰笑骚人。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "荷叶荷花水底天。", 
      "玉壶冰酒酿新泉。", 
      "一欢聊复记他年。", 
      "我亦故山归去客，与君分手暂流连。", 
      "佳人休唱好因缘。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "休笑山翁不住山。", 
      "二年偷向此中闲。", 
      "归来赢得鬓毛斑。", 
      "瓮底新醅供酩酊，城头曲槛俯淙潺。", 
      "山翁老去此山间。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "绛蜡烧残夜未分。", 
      "宝筝声缓拍初匀。", 
      "斗枢光照坐生春。", 
      "便恐赐环归衮绣，莫辞挥翰落烟云。", 
      "凤城西去断离魂。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "绿野歌欢喜见分。", 
      "骤惊和气晓来匀。", 
      "妙歌谁敢和阳春。", 
      "梅蕊旧年迎腊雪，月华今夜破寒云。", 
      "独醒争笑楚人魂。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "物外光阴不属春。", 
      "且留风景伴佳辰。", 
      "醉归谁管断肠人。", 
      "柳絮尚飘庭下雪，梨花空作梦中云。", 
      "竹间篱落水边门。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "千古风流咏白苹。", 
      "二年歌笑拥朱轮。", 
      "翩翩却忆上林春。", 
      "剑履便应陪北阙，裤襦那更假西人。", 
      "玉堂金殿要词臣。"
    ], 
    "rhythmic": "浣溪沙"
  }, 
  {
    "author": "叶梦得", 
    "paragraphs": [
      "苹芷芳州，故人回首，云海何处。", 
      "五亩荒田，殷勤问我，归计真成否。", 
      "洞庭波冷，秋风袅袅，木叶乱随风舞。", 
      "记扁舟、横斜载月，目极暮涛烟渚。", 
      "传声试问，垂虹千顷，兰棹有谁重驻。", 
      "雪溅雷翻，潮头过後，帆影前浦。", 
      "此中高兴，何人解道，天也未应轻付。", 
      "且留取、千锺痛饮，与君共赋。"
    ], 
    "rhythmic": "永遇乐", 
    "tags": [
      "洞庭湖"
    ]
  }, 
  {
    "author": "叶梦得", 
    "paragraphs": [
      "天末山横，半空箫鼓，楼观高起。", 
      "指点栽成，东风满院，总是新桃李。", 
      "纶巾羽扇，一尊饮罢，目送断鸿千里。", 
      "揽清歌、馀音不断，缥缈尚萦流水。", 
      "年来自笑无情，何事犹有，多情遗思。", 
      "绿鬓朱颜，匆匆拚了，却记花前醉。", 
      "明年春到，重寻幽梦，应在乱莺声里。", 
      "拍阑干、斜阳转处，有谁共倚。"
    ], 
    "rhythmic": "永遇乐"
  }, 
  {
    "author": "叶梦得", 
    "paragraphs": [
      "闻道今年春信早，梅花不怕馀寒。", 
      "凭君先向近南看。", 
      "香苞开遍未。", 
      "莫待北枝残。", 
      "肠断陇头他日恨，江南几驿征鞍。", 
      "一杯聊与尽馀欢。", 
      "风情何似我，老去未应阑。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "梦里江南浑不记，祗君幽户难忘。", 
      "夜来急雪绕东堂。", 
      "竹窗松径里，何处问归航。", 
      "瓮底新醅应已熟，一尊知与谁尝。", 
      "会须雄笔卷苍茫。", 
      "雪涛声隐户，琼玉照颓墙。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "不见跳鱼翻曲港，湖边特地经过。", 
      "萧萧疏雨乱风荷。", 
      "微云吹散，凉月坠平波。", 
      "白酒一杯还径醉，归来散发婆娑。", 
      "无人能唱采莲歌。", 
      "小轩敧枕，檐影挂星河。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "碧瓦新霜侵晓梦，黄花已过清秋。", 
      "风帆何处挂扁舟。", 
      "故人归欲尽，残日更回头。", 
      "乐圃桥边烦借问，有人高卧江楼。", 
      "寄声聊为诉离忧。", 
      "桂丛应已老，何事久淹留。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "闻道安车来过我，百花未敢飘零。", 
      "疾催弦管送杯行。", 
      "五朝瞻旧老，挥麈听风生。", 
      "凤诏远从天上落，高堂燕喜初醒。", 
      "莫言白发减风情。", 
      "此时谁得似，饮罢却精明。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "三月莺花都过了，晓来雪片犹零。", 
      "嵩阳居士记行行。", 
      "西湖初水满，遥想縠纹生。", 
      "欲为海棠传信息，如今底事长醒。", 
      "不应高卧顿忘情。", 
      "留春春不住，老眼若为明。"
    ], 
    "rhythmic": "临江仙", 
    "tags": [
      "西湖"
    ]
  }, 
  {
    "author": "叶梦得", 
    "paragraphs": [
      "唱彻阳关分别袂，佳人粉泪空零。", 
      "请君重作醉歌行。", 
      "一欢须痛饮，回首念平生。", 
      "却怪老来风味减，半酣易逐愁醒。", 
      "因花那更赋闲情。", 
      "鬓毛今尔耳，空笑老渊明。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "潋滟湖光供一笑，未须醉日论千。", 
      "将军曾记旧临边。", 
      "野塘新水漫，烟岸藕如船。", 
      "却怪情多春又老，回肠易逐愁煎。", 
      "何如旌旆郁相连。", 
      "凯歌归玉帐，锦帽碧油前。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "学士园林人不到，传声欲问江梅。", 
      "曲阑清浅小池台。", 
      "已知春意近，为我著诗催。", 
      "急管行觞围舞袖，故人坐上三台。", 
      "此欢此宴固难陪。", 
      "不辞同二老，倒载习池回。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "不与群芳争绝艳，化工自许寒梅。", 
      "一枝临晚照歌台。", 
      "眼明浑未见，弦管莫惊催。", 
      "记取刘郎归去路，千里应话天台。", 
      "酒阑不惜更重陪。", 
      "夜寒衣袂薄，犹有暗香回。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "三日疾风吹浩荡，绿芜未遍平沙。", 
      "约回残影射明霞。", 
      "水光遥泛坐，烟柳卧敧斜。", 
      "霜鬓不堪春点检，留连又见芳华。", 
      "一枝重插去年花。", 
      "此身江海梦，何处定吾家。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "自笑天涯无定准，飘然到处迟留。", 
      "兴阑却上五湖舟。", 
      "鲈莼新有味，碧树已惊秋。", 
      "台上微凉初过雨，一尊聊记同游。", 
      "寄声时为到沧洲。", 
      "遥知敧枕处，万壑看交流。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "山半飞泉鸣玉佩，回波倒卷粼粼。", 
      "解巾聊濯十年尘。", 
      "青山应却怪，此段久无人。", 
      "行乐应须贤太守，风光过眼逡巡。", 
      "不辞常作坐中宾。", 
      "只愁花解笑，衰鬓不宜春。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "手种千株桃李树，参差半已成阴。", 
      "主人何事马骎骎。", 
      "二年江海路，空负种花心。", 
      "试问中间安小槛，此还长要追寻。", 
      "却惊摇落动悲吟。", 
      "春归知早晚，为我变层林。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "绝顶参差千嶂列，不知空水相浮。", 
      "下临湖海见三州。", 
      "落霞横暮景，为客小迟留。", 
      "卷尽微云天更阔，此行不负清秋。", 
      "忽惊河汉近人流。", 
      "青霄元有路，一笑倚琼楼。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "一醉三年那易得，应须大白同浮。", 
      "已知绝景是吾州。", 
      "娥仍有意，更肯为人留。", 
      "万籁无声遥夜永，人间未识高秋。", 
      "从来我客尽风流。", 
      "故知怜老子，尤胜在南楼。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "卷地惊风吹雨去，却看香雾轻浮。", 
      "遥知清影遍南州。", 
      "万峰横玉立，谁为此山留。", 
      "邂逅一欢须共惜，年年长记今秋。", 
      "平生江海恨飘流。", 
      "元龙真老懒，无意卧高楼。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "一醉年年今夜月，酒船聊更同浮。", 
      "恨无羯鼓打梁州。", 
      "遗声犹好在，风景一时留。", 
      "老去狂歌君勿笑，已拚双鬓成秋。", 
      "会须击节溯中流。", 
      "一声云外笛，惊看水明楼。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "草草一年真过梦，此生不恨萍浮。", 
      "且令从事到青州。", 
      "已能从辟谷，那更话封留。", 
      "好月尚寻当日约，故人何啻三秋。", 
      "援琴欲写竹间流。", 
      "此声谁解听，空上仲宣楼。"
    ], 
    "rhythmic": "临江仙"
  }, 
  {
    "author": "叶梦得", 
    "paragraphs": [
      "落花已作风前舞。", 
      "又送黄昏雨。", 
      "晓来庭院半残红。", 
      "惟有游丝千丈、晴空。", 
      "殷勤花下同携手。", 
      "更尽杯中酒。", 
      "美人不用敛蛾眉。", 
      "我亦多情、无奈酒阑时。"
    ], 
    "rhythmic": "虞美人", 
    "tags": [
      "宋词三百首"
    ]
  }, 
  {
    "author": "叶梦得", 
    "paragraphs": [
      "翻翻翠叶梧桐老。", 
      "雨後凉生早。", 
      "葛巾藜杖正关情。", 
      "莫遣繁蝉、容易作秋声。", 
      "遥空不尽青天去。", 
      "一抹残霞暮。", 
      "病馀无力厌跻攀。", 
      "为寄曲阑幽意、到西山。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "一声鶗鴂催春晚。", 
      "芳草连空远。", 
      "年年馀恨怨残红。", 
      "可是无情、容易爱随风。", 
      "茂林修竹山阴道。", 
      "千载谁重到。", 
      "半湖流水夕阳前。", 
      "犹有一觞一咏、似当年。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "东风一夜催春到。", 
      "杨柳朝来好。", 
      "莫辞尊酒重携持。", 
      "老去情怀、能有几人知。", 
      "凤台园里新诗伴。", 
      "不用相追唤。", 
      "一声清唱落琼卮。", 
      "千顷西风烟浪、晚云迟。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "数声微雨风惊晓。", 
      "烛影猗残照。", 
      "客愁不奈五更寒。", 
      "明日梨花开尽、有谁看。", 
      "追寻犹记清明近。", 
      "为向花前问。", 
      "东风正使解欺侬。", 
      "不道花应有恨、也匆匆。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "平波涨绿春堤满。", 
      "渡口人归晚。", 
      "短篷轻楫费追寻。", 
      "始信十年归梦、是如今。", 
      "故人回望高阳里。", 
      "遥想车连骑。", 
      "尊前点检旧年春。", 
      "应有海棠、犹记插花人。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "绿阴初过黄梅雨。", 
      "隔叶闻莺语。", 
      "睡馀谁遣夕阳斜。", 
      "时有微凉风动、入窗纱。", 
      "天涯走遍终何有。", 
      "白发空搔首。", 
      "未须锦瑟怨年华。", 
      "为寄一声长笛、怨梅花。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "梅花落尽桃花小。", 
      "春事馀多少。", 
      "新亭风景尚依然。", 
      "白发故人相遇、且留连。", 
      "家山应在层林外。", 
      "怅望花前醉。", 
      "半天烟雾尚连空。", 
      "换取扁舟归去、与君同。"
    ], 
    "rhythmic": "虞美人"
  }, 
  {
    "author": "叶梦得", 
    "paragraphs": [
      "黄花渐老。", 
      "秋色欲归还草草。", 
      "花下前期。", 
      "花老空歌鹊踏枝。", 
      "狂酲易醒。", 
      "不似旧时长酩酊。", 
      "玉簟新凉。", 
      "数尽更筹夜更长。"
    ], 
    "rhythmic": "减字木兰花"
  }, 
  {
    "author": "叶梦得", 
    "paragraphs": [
      "前村夜半。", 
      "每为江梅肠欲断。", 
      "浅紫深红。", 
      "谁信漫天雪里逢。", 
      "醉头扶起。", 
      "宿酒阑干犹困倚。", 
      "便莫催残。", 
      "明日东风为扫看。"
    ], 
    "rhythmic": "减字木兰花"
  }, 
  {
    "author": "叶梦得", 
    "paragraphs": [
      "粉消妆半。", 
      "一曲阳春歌始断。", 
      "便觉香红。", 
      "十倍光华昔未逢。", 
      "杨花吹起。", 
      "犹自风前相枕倚。", 
      "莫恨春残。", 
      "留取新诗子细看。"
    ], 
    "rhythmic": "减字木兰花"
  }, 
  {
    "author": "叶梦得", 
    "paragraphs": [
      "花残却是春留恋。", 
      "几日馀香吹酒面。", 
      "湿烟不隔柳条青，小雨池塘初有燕。", 
      "波光纵使明如练。", 
      "可奈落红纷似霰。", 
      "解将心事诉东风，只有啼莺千种啭。"
    ], 
    "rhythmic": "木兰花・玉楼春"
  }, 
  {
    "author": "叶梦得", 
    "paragraphs": [
      "高柳萧萧，睡馀已觉西风劲。", 
      "小窗人静。", 
      "淅沥生秋听。", 
      "底事多情，欲与流年竞。", 
      "残云瞑。", 
      "坠巾慵整。", 
      "独立芝兰径。"
    ], 
    "rhythmic": "点绛唇"
  }, 
  {
    "author": "叶梦得", 
    "paragraphs": [
      "缥缈危亭，笑谈独在千峰上。", 
      "与谁同赏。", 
      "万里横烟浪。", 
      "老去情怀，犹作天涯想。", 
      "空惆怅。", 
      "少年豪放。", 
      "莫学衰翁样。"
    ], 
    "rhythmic": "点绛唇"
  }, 
  {
    "author": "叶梦得", 
    "paragraphs": [
      "山上飞泉，漫流山下知何处。", 
      "乱云无数。", 
      "留得幽人住。", 
      "深闭柴门，听尽空檐雨。", 
      "秋还暮。", 
      "小窗低户。", 
      "惟有寒蛩语。"
    ], 
    "rhythmic": "点绛唇"
  }, 
  {
    "author": "叶梦得", 
    "paragraphs": [
      "不怕微霜点玉肌。", 
      "恨无流水照冰姿。", 
      "与君著意从头看，初见今年第一枝。", 
      "人醉後，雪消时。", 
      "江南春色寄来迟。", 
      "使君本是花前客，莫怪殷勤为赋诗。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "夹路行歌尽落梅。", 
      "篆烟香细袅寒灰。", 
      "云移碧海三山近，月破中天九陌开。", 
      "追乐事，惜多才。", 
      "车声遥听走晴雷。", 
      "十年梦断钧天奏，犹记流霞醉後杯。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "小雨初收报夕阳。", 
      "归云欲渡转横塘。", 
      "空回雨盖翻新影，不见琼肌洗暗香。", 
      "追落景，弄微凉。", 
      "尚馀残泪浥空床。", 
      "只应自有东风恨，长遣啼痕破晚妆。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "晓日初开露未晞。", 
      "夕烟轻散雨还微。", 
      "暗摇绿雾游鯈戏，斜映红云属玉飞。", 
      "情脉脉，恨依依。", 
      "沙边空见棹船归。", 
      "何人解舞新声曲，一试纤腰六尺围。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "兰茝空悲楚客秋。", 
      "旌旗谁见使君游。", 
      "凌云不隔三山路，破浪聊凭万里舟。", 
      "公欲去，尚能留。", 
      "杯行到手未宜休。", 
      "新诗无物堪伦比，愿探珊瑚出宝钩。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "天末残霞卷暮红。", 
      "波间时见没凫翁。", 
      "斜风细雨家何在，老矣生涯尽个中。", 
      "惟此意，与公同。", 
      "未须持酒祝牛宫。", 
      "旁人不解轻蓑意，犹说黄金宝带重。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "一曲青山映小池。", 
      "绿荷阴尽雨离披。", 
      "何人解识秋堪美，莫为悲秋浪赋诗。", 
      "携浊酒，绕东篱。", 
      "菊残犹有傲霜枝。", 
      "一年好景君须记，正是橙黄橘绿时。"
    ], 
    "rhythmic": "鹧鸪天"
  }, 
  {
    "author": "叶梦得", 
    "paragraphs": [
      "对花常欲留春，恨春故遣花飞早。", 
      "晓来雨过，绿阴新处，几番芳草。", 
      "一片飘时，已知消减，满庭谁扫。", 
      "料多情也似，愁人易感，先催趁、朱颜老。", 
      "犹有清明未过，但狂风、匆匆难保。", 
      "酒醒梦断，年年此恨，不禁相恼。", 
      "只恐春应，暗留芳信，与花争好。", 
      "有姚黄一朵，殷勤付与，送金杯倒。"
    ], 
    "rhythmic": "水龙吟"
  }, 
  {
    "author": "叶梦得", 
    "paragraphs": [
      "舵楼横笛孤吹，暮云散尽天如水。", 
      "人间底事，忽惊飞堕，冰壶千里。", 
      "玉树风清，漫披遥卷，与空无际。", 
      "料嫦娥此夜，殷勤偏照，知人在、千山里。", 
      "常恨孤光易转，仗多情、使君料理。", 
      "一杯起舞，曲终须寄，狂歌重倚。", 
      "为问飘流，几逢清影，有谁同记。", 
      "但尊中有酒，长追旧事，拚年年醉。"
    ], 
    "rhythmic": "水龙吟"
  }, 
  {
    "author": "叶梦得", 
    "paragraphs": [
      "晓烟溪畔。", 
      "曾记东风面。", 
      "化工更与重裁翦。", 
      "额黄明艳粉，不共妖红软。", 
      "凝露脸。", 
      "多情正似当时见。", 
      "谁相沧波岸。", 
      "特地移闲馆。", 
      "情一缕，愁千点。", 
      "烦君搜妙语，为我催清宴。", 
      "须细看。", 
      "粉粉乱蕊空凡艳。"
    ], 
    "rhythmic": "千秋岁"
  }, 
  {
    "author": "叶梦得", 
    "paragraphs": [
      "雨声萧瑟，初到梧桐响。", 
      "人不寐，秋声爽。", 
      "低檐灯暗淡，画幕风来往。", 
      "谁共赏。", 
      "依稀记得船篷上。", 
      "拍岸浮轻浪。", 
      "水阔菰蒲长。", 
      "相别浦，收横纲。", 
      "绿蓑冲瞑□，艇子摇双桨。", 
      "君莫忘。", 
      "此情犹是当时唱。"
    ], 
    "rhythmic": "千秋岁"
  }, 
  {
    "author": "叶梦得", 
    "paragraphs": [
      "一年春事，常恨风和雨。", 
      "趁取未残时，醉花前、春应相许。", 
      "山公倒载，日暮习池回，问东风，春知否，莫道空归去。", 
      "满城歌吹，也似春和豫。", 
      "争笑使君狂，占风光、不教飞絮。", 
      "明朝酒醒，满地落残红，唱新词，追好景，犹有君收聚。"
    ], 
    "rhythmic": "蓦山溪"
  }, 
  {
    "author": "叶梦得", 
    "paragraphs": [
      "水空相映。", 
      "淡碧涵千顷。", 
      "素练不收寒玉镜。", 
      "□落阶无影。", 
      "纤纤与捧金杯。", 
      "暗香逐舞徘徊。", 
      "雪尽玉容开遍，东风不管寒梅。"
    ], 
    "rhythmic": "清平乐"
  }, 
  {
    "author": "叶梦得", 
    "paragraphs": [
      "痛饮狂歌，百计强留，风光无奈春归。", 
      "春去也，应知相赏，未忍相违。", 
      "卷地风惊，争催春暮雨，顿回寒威。", 
      "对黄昏萧瑟，冰肤洗尽，犹覆霞衣。", 
      "多情断了，为花狂恼，故飘万点霏微。", 
      "低粉面、妆台酒散，泪颗频挥。", 
      "可是盈盈有意，只应真惜分飞。", 
      "拚令吹尽，明朝酒醒，忍对红稀。"
    ], 
    "rhythmic": "雨中花慢"
  }, 
  {
    "author": "叶梦得", 
    "paragraphs": [
      "浅碧蘸鳞鳞。", 
      "照眼全无一点尘。", 
      "百草千花都过了，初新。", 
      "翠竹高槐不占春。", 
      "歌啸堕纶巾。", 
      "午醉醒来尚欠伸。", 
      "待得月明归去也，青苹。", 
      "更有凉风解送人。"
    ], 
    "rhythmic": "南乡子"
  }, 
  {
    "author": "叶梦得", 
    "paragraphs": [
      "小院雨新晴。", 
      "初听黄鹂第一声。", 
      "满地绿阴人不到，盈盈。", 
      "一点孤花尚有情。", 
      "却傍水边行。", 
      "叶底跳鱼浪自惊。", 
      "日暮小舟何处去，斜横。", 
      "冲破波痕久未平。"
    ], 
    "rhythmic": "南乡子"
  }, 
  {
    "author": "叶梦得", 
    "paragraphs": [
      "山畔小池台。", 
      "曾记幽人著意栽。", 
      "乱石参差春至晚，徘徊。", 
      "素景冲寒却自开。", 
      "绝绝照琼瑰。", 
      "孤负芳心巧翦裁。", 
      "应恐练裙惊缟夜，残杯。", 
      "且放疏枝待我来。"
    ], 
    "rhythmic": "南乡子"
  }, 
  {
    "author": "叶梦得", 
    "paragraphs": [
      "新月挂林梢，暗水鸣枯沼。", 
      "时见疏星落画檐，几点流萤小。", 
      "归意已无多，故作连环绕。", 
      "欲寄新声问采菱，水阔烟波渺。"
    ], 
    "rhythmic": "卜算子"
  }, 
  {
    "author": "叶梦得", 
    "paragraphs": [
      "晓雨洗新妆，艳艳惊衰眼。", 
      "不趁东风取次开，待得清霜晚。", 
      "曲港照回流，影乱微波浅。", 
      "作态低昂好自持，水阔烟波远。"
    ], 
    "rhythmic": "卜算子"
  }, 
  {
    "author": "叶梦得", 
    "paragraphs": [
      "平波不尽蒹葭远。", 
      "清霜半落沙痕浅。", 
      "烟树晚微茫。", 
      "孤鸿下夕阳。", 
      "梅花消息近。", 
      "试向南枝问。", 
      "记得水边春。", 
      "江南别後人。"
    ], 
    "rhythmic": "菩萨蛮"
  }, 
  {
    "author": "叶梦得", 
    "paragraphs": [
      "薄雪消时春已半。", 
      "踏遍苍苔，手挽花枝看。", 
      "一缕游丝牵不断。", 
      "多情更觉蜂儿乱。", 
      "尽日平波回远岸。", 
      "倒影浮光，却记冰初泮。", 
      "酒力无多吹易散。", 
      "馀寒向晚风惊幔。"
    ], 
    "rhythmic": "蝶恋花"
  }, 
  {
    "author": "叶梦得", 
    "paragraphs": [
      "问东风何事，断送残红，便拚归去。", 
      "牢落征途，笑行人羁旅。", 
      "一曲阳关，断云残霭，做渭城朝雨。", 
      "欲寄离愁，绿阴千啭，黄鹂空语。", 
      "遥想湖边，浪摇空翠，弦管风高，乱花飞絮。", 
      "曲水流觞，有山公行处。", 
      "翠袖朱阑，故人应也，弄画船烟浦。", 
      "会写相思，尊前为我，重翻新句。"
    ], 
    "rhythmic": "醉蓬莱"
  }, 
  {
    "author": "叶梦得", 
    "paragraphs": [
      "雨惜山容敛，云矜棹影开。", 
      "忽看霁色射林隈。", 
      "为问湖亭清影、为谁来。", 
      "尽洗归时路，重倾醉後杯。", 
      "未应霜雪遽相催。", 
      "留得佳期犹在、共徘徊。"
    ], 
    "rhythmic": "南歌子"
  }, 
  {
    "author": "叶梦得", 
    "paragraphs": [
      "山蹊小路归来晚，暮雪缤纷。", 
      "尊酒殷勤。", 
      "邂逅相从只有君。", 
      "全家住处无人到，元在重云。", 
      "此景谁分。", 
      "万玉参差更作群。"
    ], 
    "rhythmic": "采桑子"
  }, 
  {
    "author": "叶梦得", 
    "paragraphs": [
      "麦陇深初转，桃溪曲渐成。", 
      "绿槐重叠午阴清。", 
      "更有榴花一朵、照人明。", 
      "画栋清微暑，疏帘入晚晴。", 
      "请君坐待縠纹平。", 
      "看取红幢翠盖、引前旌。"
    ], 
    "rhythmic": "南歌子"
  }, 
  {
    "author": "叶梦得", 
    "paragraphs": [
      "经年不踏斜桥路。", 
      "青山试问谁为主。", 
      "密叶转回风。", 
      "寒泉落半空。", 
      "此间无限兴。", 
      "可便荒三径。", 
      "明日下扁舟。", 
      "沧波莫浪游。"
    ], 
    "rhythmic": "菩萨蛮"
  }, 
  {
    "author": "赵士", 
    "paragraphs": [
      "雪里晓寒浓，已见蜡梅初折。", 
      "应是月娥仙挂，与娇魂香魄。", 
      "玉人挨鬓一枝斜，不忍更多摘。", 
      "酒面暗沈疏影，照鹅儿颜色。"
    ], 
    "rhythmic": "好事近"
  }, 
  {
    "author": "赵士", 
    "paragraphs": [
      "萧洒点疏从，浑似蜜房雕刻。", 
      "不爱艳妆浓粉，借娇黄一拂。", 
      "有情常恁早相逢，须信做尤物。", 
      "已是恼人风韵，更芝兰香骨。"
    ], 
    "rhythmic": "好事近"
  }, 
  {
    "author": "赵士", 
    "paragraphs": [
      "造化有深功，缀就梢头黄蜡。", 
      "剪刻翻成新样，与江梅殊别。", 
      "半开微露紫檀心，萧洒对风月。", 
      "素手偏宜折取，向乌云斜插。"
    ], 
    "rhythmic": "好事近"
  }, 
  {
    "author": "赵士", 
    "paragraphs": [
      "剪蜡缀寒条，标韵自然奇绝。", 
      "不待陇头春信，喜一枝先折。", 
      "寿阳妆鉴晓初开，残柍若飞雪。", 
      "何似嫩黄新蕊，映眉心娇月。"
    ], 
    "rhythmic": "好事近"
  }, 
  {
    "author": "江衍", 
    "paragraphs": [
      "屈曲新堤，占断满村佳气。", 
      "画檐两行连云际。", 
      "乱山叠翠水回还，岸边楼阁，金碧遥相倚。", 
      "柳阴低，艳映花光美。", 
      "好升平、为谁初起。", 
      "大都风物只由人，旧时荒垒，今日香烟地。"
    ], 
    "rhythmic": "锦缠绊・锦缠道"
  }, 
  {
    "author": "周铢", 
    "paragraphs": [
      "松陵江上，极目烟波缈。", 
      "天际接沧溟，到如今、东流未了。", 
      "吴樯越橹，都是利名人，空扰扰，知多少，只见朱颜老。", 
      "故园应是，绿遍池塘草。", 
      "家住十洲西，算随分、生涯自好。", 
      "渔蓑清贵，休羡谢三郎，红蕖月，白苹风，何似长安道。"
    ], 
    "rhythmic": "蓦山溪"
  }, 
  {
    "author": "王赏", 
    "paragraphs": [
      "凌寒低亚出墙枝。", 
      "孤瘦雪霜姿。", 
      "岁华已晚，暗香幽艳，自与时违。", 
      "化工放出江头路，沙水冷相宜。", 
      "东风自此，别开红紫，是处芳菲。"
    ], 
    "rhythmic": "眼儿媚"
  }, 
  {
    "author": "李光", 
    "paragraphs": [
      "元亮赋归去，富贵比浮云。", 
      "常於闹里，端的认得主和宾。", 
      "肯羡当年轩冕，时引壶觞独酌，一笑落冠巾。", 
      "园圃日成趣，桃李几番春。", 
      "挹清风，追往躅，事如新。", 
      "遗编讽咏，敛衽千载友斯人。", 
      "君爱谪仙风调，我恨楼船迫胁，终污永王璘。", 
      "何似北窗下，寂寞可栖神。"
    ], 
    "rhythmic": "水调歌头"
  }, 
  {
    "author": "李光", 
    "paragraphs": [
      "兵器暗吴楚，江汉久凄凉。", 
      "当年俊杰安在，酌酒酹严光。", 
      "南顾豺狼吞噬，北望中原板荡，矫首讯穹苍。", 
      "归去谢宾友，客路饱风霜。", 
      "闭柴扉，窥千载，考三皇。", 
      "兰亭胜处，依旧流水绕修篁。", 
      "傍有湖光千顷，时泛扁舟一叶，啸傲水云乡。", 
      "寄语骑鲸客，何事返南荒。"
    ], 
    "rhythmic": "水调歌头"
  }, 
  {
    "author": "李光", 
    "paragraphs": [
      "自笑客行久，新火起新烟。", 
      "园林春半风暖，花落柳飞绵。", 
      "坐想稽山佳处，贺老门前湖水，侧钓鱼船。", 
      "何事成淹泊，流转海南边。", 
      "水中影，镜中像，慢流连。", 
      "此心未住，赢得忧患苦相缠。", 
      "行尽荒烟蛮瘴，深入维那境界，参透祖师禅。", 
      "宴坐超三际，萧洒任吾年。"
    ], 
    "rhythmic": "水调歌头"
  }, 
  {
    "author": "李光", 
    "paragraphs": [
      "独步长桥上，今夕是中秋。", 
      "群黎怪我何事，流转古儋州。", 
      "风定潮平如练，云散月明如昼，孤兴在扁舟。", 
      "笑尽一杯酒，水调杂蛮讴。", 
      "少年场，金兰契，尽白头。", 
      "相望万里，悲我已是十年流。", 
      "晚遇玉霄仙子，授我王屋奇书，归路指蓬邱。", 
      "不用乘风御，八极可神游。"
    ], 
    "rhythmic": "水调歌头"
  }, 
  {
    "author": "李光", 
    "paragraphs": [
      "佳节多离恨，难逢笑口开。", 
      "使君携客上层台。", 
      "不用篱边凝望、白衣来。", 
      "且看花经眼，休辞酒满杯。", 
      "玉人低唱管弦催。", 
      "归去琐窗无梦、月徘徊。"
    ], 
    "rhythmic": "南歌子"
  }, 
  {
    "author": "李光", 
    "paragraphs": [
      "南圃秋香过，东篱菊未英。", 
      "蓼花无数满寒汀。", 
      "中有一枝纤软、吐微馨。", 
      "被冷沈烟细，灯青梦水成。", 
      "皎如月明入窗棂。", 
      "天女维摩相对、两忘情。"
    ], 
    "rhythmic": "南歌子"
  }, 
  {
    "author": "李光", 
    "paragraphs": [
      "画栋朱楼凌缥缈，全家住在层城。", 
      "中秋风露助凄清。", 
      "香凝燕寝，遮莫下帘旌。", 
      "佳节喜逢今夕月，後房重按新声。", 
      "娥端解妒娉婷。", 
      "微云点缀，不放十分明。"
    ], 
    "rhythmic": "临江仙"
  }, 
  {
    "author": "李光", 
    "paragraphs": [
      "芳心一点。", 
      "瘴雾难侵尘不染。", 
      "冷澹谁看。", 
      "月转霜林怯夜寒。", 
      "一枝孤静。", 
      "梦破小窗曾记省。", 
      "烛影参差。", 
      "脉脉还如背立时。"
    ], 
    "rhythmic": "减字木兰花"
  }, 
  {
    "author": "李光", 
    "paragraphs": [
      "榕林叶暗，见一枝独放，霜华争白。", 
      "写我精神惟赖有，萧洒西湖词客。", 
      "玉骨清羸，冰容冷落，似恨关山隔。", 
      "蛮烟侵妒，未应减动肌雪。", 
      "幽梦时绕芳枝，夜寒谁见我，身为蝴蝶。", 
      "抱蕊窥丛惊睡觉，窗影横斜和月。", 
      "谢馆池边，松风亭下，忍使香消歇。", 
      "多情饶恨，算应天解磨折。"
    ], 
    "rhythmic": "念奴娇", 
    "tags": [
      "西湖"
    ]
  }, 
  {
    "author": "李光", 
    "paragraphs": [
      "危阁临流，渺沧波万顷，涌出冰轮。", 
      "星河澹澹，天衢迥绝纤尘。", 
      "琼楼玉馆，遍人间、水月精神。", 
      "□□□，清江瘴海，乘流处处分身。", 
      "邦侯盛集佳宾。", 
      "有香风缥缈，和气氤氲。", 
      "华灯耀添绮席，笑语烘春。", 
      "窥帘映牖，看素娥、偏顾幽人。", 
      "空怅望，通明观阙，遥瞻一朵红云。"
    ], 
    "rhythmic": "汉宫春"
  }, 
  {
    "author": "李光", 
    "paragraphs": [
      "踏舞贪看赤脚娘。", 
      "送春春去莫悲伤。", 
      "飞花逐水归何处，落絮沾泥不解狂。", 
      "都是醉，任飞扬。", 
      "百年三万六千场。", 
      "使君亲按新歌舞，魂梦相逢笑楚襄。"
    ], 
    "rhythmic": "鹧鸪天"
  }, 
  {
    "author": "李光", 
    "paragraphs": [
      "漠漠春阴人似雾，那用绣帘垂。", 
      "不道持杯是阿谁。", 
      "须拚倒金罍。", 
      "人世浑知天上月，离合比盈亏。", 
      "冒雨须来带雨归。", 
      "神女解相随。"
    ], 
    "rhythmic": "武陵春"
  }, 
  {
    "author": "李光", 
    "paragraphs": [
      "海外无寒花发早。", 
      "一枝不忍簪风帽。", 
      "归插净瓶花转好。", 
      "维摩老。", 
      "年来却被花枝恼。", 
      "忽忆故乡花满道。", 
      "狂歌痛饮俱年少。", 
      "桃坞花开如野烧，都醉倒。", 
      "花深往往眠芳草。"
    ], 
    "rhythmic": "渔家傲"
  }, 
  {
    "author": "李光", 
    "paragraphs": [
      "晚渡呼舟急，寒日正苍茫。", 
      "西兴浦口云树，真个是吾乡。", 
      "闻□蜗庐好在，小圃犹存松菊，三径未全荒。", 
      "收拾桑榆景，蓑笠换金章。", 
      "珥金貂，拥珠履，在岩廊。", 
      "回头万事何有，一枕梦黄粮。", 
      "十载人间忧患，赢得萧萧华发，清镜照星霜。", 
      "醉倒休扶我，身世永相忘。"
    ], 
    "rhythmic": "水调歌头"
  }, 
  {
    "author": "张生1", 
    "paragraphs": [
      "事往人离，还似暮峡归云，陇上流泉。", 
      "奈强分圆镜，枉断哀弦。", 
      "常记酒阑歌畔，难忘月底花前。", 
      "旧携手处，层楼朱户，触目依然。", 
      "从来惯向，绣帏罗帐，镇效比翼纹鸳。", 
      "谁念我、而今清夜，常是孤眠。", 
      "入户不如飞絮，傍怀争及炉烟。", 
      "这回休也，一生心事，为尔萦牵。"
    ], 
    "rhythmic": "雨中花慢"
  }, 
  {
    "author": "江纬", 
    "paragraphs": [
      "退处相关，幽栖林薮，舍宇第须茅盖。", 
      "翠巘清泉，启轩窗遥对。", 
      "遇等闲、邻里过从，亲朋临顾，草草便成幽会。", 
      "策杖携壶，向湖边柳外。", 
      "旋买溪鱼，便斫银丝脍。", 
      "谁复欲痛饮，如长鲸吞海。", 
      "共惜醺酣，恐欢娱难再。", 
      "矧清风明月非钱买。", 
      "休追念、金马玉堂心胆碎。", 
      "且斗尊前，有阿谁身在。"
    ], 
    "rhythmic": "向湖边"
  }, 
  {
    "author": "美奴", 
    "paragraphs": [
      "送我出东门，乍别长安道。", 
      "两岸垂杨锁暮烟，正是秋光老。", 
      "一曲古《阳关》，莫惜金尊倒。", 
      "君向潇湘我向秦，鱼雁何时到。"
    ], 
    "rhythmic": "卜算子"
  }, 
  {
    "author": "美奴", 
    "paragraphs": [
      "日暮马嘶人去。", 
      "船逐清波东注。", 
      "後夜最高楼，还肯思量人否。", 
      "无绪。", 
      "无绪。", 
      "生怕黄昏疏雨。"
    ], 
    "rhythmic": "如梦令"
  }, 
  {
    "author": "张扩", 
    "paragraphs": [
      "深院海棠，谁倩春工染就。", 
      "映窗户、烂如锦绣。", 
      "东君何意，便风狂雨骤。", 
      "堪恨处，一枝未曾到手。", 
      "今日乍晴，匆匆命酒。", 
      "犹及见、胭脂半透。", 
      "残红几点，明朝知在否。", 
      "问何似，去年看花时候。"
    ], 
    "rhythmic": "人娇"
  }, 
  {
    "author": "张扩", 
    "paragraphs": [
      "多少胭脂，匀成点就。", 
      "千枝乱、攒红堆绣。", 
      "花无长好，更光阴去骤。", 
      "对景忆良朋，故应招手。", 
      "曾记年时，花间把酒。", 
      "枉淋浪、春衫湿透。", 
      "文园今病，问远能来否。", 
      "却道有，荼蘼牡丹时候。"
    ], 
    "rhythmic": "人娇"
  }, 
  {
    "author": "赵子崧", 
    "paragraphs": [
      "锦如花色春残饮。", 
      "饮残春色花如锦。", 
      "楼上正人愁。", 
      "愁人正上楼。", 
      "晏天横阵雁。", 
      "雁阵横天晏。", 
      "思远寄情词。", 
      "词情寄远思。"
    ], 
    "rhythmic": "菩萨蛮"
  }, 
  {
    "author": "赵子崧", 
    "paragraphs": [
      "雨荷惊起双飞鹭。", 
      "鹭飞双起惊荷雨。", 
      "浓醉一轩风。", 
      "风轩一醉浓。", 
      "午阴清散暑。", 
      "暑散清阴午。", 
      "斜日转窗纱。", 
      "纱窗转日斜。"
    ], 
    "rhythmic": "菩萨蛮"
  }, 
  {
    "author": "赵子崧", 
    "paragraphs": [
      "断鸿归处飞云乱。", 
      "乱云飞处归鸿断。", 
      "风弄叶翻红。", 
      "红翻叶弄风。", 
      "柳残凋院後。", 
      "後院凋残柳。", 
      "楼外水云秋。", 
      "秋云水外楼。"
    ], 
    "rhythmic": "菩萨蛮"
  }, 
  {
    "author": "赵子崧", 
    "paragraphs": [
      "月天遥照寒窗雪。", 
      "雪窗寒照遥天月。", 
      "门掩欲黄昏。", 
      "昏黄欲掩门。", 
      "锦鹓双并枕。", 
      "枕并双鹓锦。", 
      "云鬓整纤琼。", 
      "琼纤整鬓云。"
    ], 
    "rhythmic": "菩萨蛮"
  }, 
  {
    "author": "鉴堂", 
    "paragraphs": [
      "落花丛外风惊鹊。", 
      "鹊惊风外丛花落。", 
      "乡梦困时长。", 
      "长时困梦乡。", 
      "暮天江口渡。", 
      "渡口江天暮。", 
      "林远度栖禽。", 
      "禽栖度远林。"
    ], 
    "rhythmic": "菩萨蛮"
  }, 
  {
    "author": "鉴堂", 
    "paragraphs": [
      "竹枝高映荷池绿。", 
      "绿池荷映高枝竹。", 
      "流水碧浮鸥。", 
      "鸥浮碧水流。", 
      "酒尊陪旧友。", 
      "友旧陪尊酒。", 
      "吟客坐时斟。", 
      "斟时坐客吟。"
    ], 
    "rhythmic": "菩萨蛮"
  }, 
  {
    "author": "鉴堂", 
    "paragraphs": [
      "砌风鸣叶繁霜坠。", 
      "坠霜繁叶鸣风砌。", 
      "山外水潺潺。", 
      "潺潺水外山。", 
      "冷衾愁夜永。", 
      "永夜愁衾冷。", 
      "砧响更蛩吟。", 
      "吟蛩更响砧。"
    ], 
    "rhythmic": "菩萨蛮"
  }, 
  {
    "author": "鉴堂", 
    "paragraphs": [
      "浦南回桨归庭户。", 
      "户庭归桨回南浦。", 
      "帘卷欲晴天。", 
      "天晴欲卷帘。", 
      "月光交映雪。", 
      "雪映交光月。", 
      "残漏怯宵寒。", 
      "寒宵怯漏残。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "碧窗纱透春寒极。", 
      "极寒春透纱窗碧。", 
      "谁送缕金衣。", 
      "衣金缕送谁。", 
      "玉肌生嫩粟。", 
      "粟嫩生肌玉。", 
      "温处坐香茵。", 
      "茵香坐处温。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "折来初步东溪月。", 
      "月溪东步初来折。", 
      "香处是瑶芳。", 
      "芳瑶是处香。", 
      "藓花浮晕浅。", 
      "浅晕浮花藓。", 
      "清对一枝瓶。", 
      "瓶枝一对清。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "浅红绡透春裁剪。", 
      "剪裁春透绡红浅。", 
      "机锦织情丝。", 
      "丝情织锦机。", 
      "意深凭远寄。", 
      "寄远凭深意。", 
      "波渺胜愁多。", 
      "多愁胜渺波。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "点点花飞春恨浅。", 
      "浅恨春飞花点点。", 
      "莺语似多情。", 
      "情多似语莺。", 
      "恋春增酒劝。", 
      "劝酒增春恋。", 
      "颦损翠蛾新。", 
      "新蛾翠损颦。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "曲屏春展山浮玉。", 
      "玉浮山展春屏曲。", 
      "香鸭瑞云翔。", 
      "翔云瑞鸭香。", 
      "醉深留客意。", 
      "意客留深醉。", 
      "凉枕怯宵长。", 
      "长宵怯枕凉。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "玉钗松鬓凝云绿。", 
      "绿云凝鬓松钗玉。", 
      "双翠碍枝长。", 
      "长枝碍翠双。", 
      "色丝添意密。", 
      "密意添丝色。", 
      "红映袖纱笼。", 
      "笼纱袖映红。"
    ], 
    "rhythmic": "菩萨蛮"
  }, 
  {
    "author": "梅窗", 
    "paragraphs": [
      "雨过轻风弄柳，湖东映日春烟。", 
      "晴芜平水远连天。", 
      "隐隐飞翻舞燕。", 
      "燕舞翻飞隐隐。", 
      "天连远水平芜。", 
      "晴烟春日映东湖。", 
      "柳弄风轻过雨。"
    ], 
    "rhythmic": "西江月"
  }, 
  {
    "author": "梅窗", 
    "paragraphs": [
      "皇州新景媚晴春。", 
      "春晴媚景新。", 
      "万家明月醉风清。", 
      "清风醉月明。", 
      "人游乐，乐游人。", 
      "游人乐太平。", 
      "御楼神圣喜都民。", 
      "民都喜圣神。"
    ], 
    "rhythmic": "阮郎归"
  }, 
  {
    "author": "欧阳", 
    "paragraphs": [
      "雁字成行，角声悲送。", 
      "无端又作长安梦。", 
      "青衫小帽这回来，安仁两鬓秋霜重。", 
      "孤馆残灯，小楼钟动。", 
      "马踢踏破前村冻。", 
      "平生牵系为浮名，名垂万古知何用。"
    ], 
    "rhythmic": "踏莎行"
  }, 
  {
    "author": "刘一止", 
    "paragraphs": [
      "细风轻雾，锁山城清晓。", 
      "冷蕊疏枝为谁好。", 
      "对斜桥孤驿，流水溅溅，无限意，清影徘徊自照。", 
      "何郎空立马，恼乱馀香，绮思凭花更娟妙。", 
      "肠断处，天涯路远音稀，行人怨、角声吹老。", 
      "叹客里经春又三年，向月地云阶，负伊多少。"
    ], 
    "rhythmic": "洞仙歌"
  }, 
  {
    "author": "刘一止", 
    "paragraphs": [
      "十顷疏梅开半就。", 
      "折芳条、嫩香沾袖。", 
      "今度何郎，尊前疑怪，花共那人俱瘦。", 
      "恻恻轻寒吹散酒。", 
      "高城近、怕听更漏。", 
      "可惜溪桥，月明风露，长是在人归後。"
    ], 
    "rhythmic": "夜行船"
  }, 
  {
    "author": "刘一止", 
    "paragraphs": [
      "江边故国，望南云缥缈，连山修木。", 
      "远意渊明束带见，乡里儿曹何辱。", 
      "世味熏人，折腰从事，俯仰何时足。", 
      "可怜菊下，醉吟谁共徵逐。", 
      "我爱九日佳名，飘然归思，想当年丘谷。", 
      "梦绕篱边犹眷恋，满把清尊馀馥。", 
      "援笔洪都，如君英妙，满座方倾属。", 
      "月台挥袖，叫云声横断玉。"
    ], 
    "rhythmic": "念奴娇"
  }, 
  {
    "author": "刘一止", 
    "paragraphs": [
      "故山秋晚，叹萧萧华发，霜林同色。", 
      "崖谷题诗追旧赏，往往苍苔绿壁。", 
      "二士权奇，一翁衰病，努力攀筇屐。", 
      "佛香吹过，了知境是空寂。", 
      "别後风月佳时，拄颐何事，想东林遥碧。", 
      "小砑蛮笺惊秀句，天巧何会雕刻。", 
      "倚马雄才，凌云逸气，路觉丹霄直。", 
      "三千牍就，看君归奏文石。"
    ], 
    "rhythmic": "念奴娇"
  }, 
  {
    "author": "刘一止", 
    "paragraphs": [
      "燕台暮集，对秋容凄紧，松阴幂幂。", 
      "徙倚阑边临翠壑，千顷风烟横出。", 
      "坐待冰轮，天空云散，一色如苍璧。", 
      "娥有意，为谁来赴今夕。", 
      "身世如许飘流，佳时轻过了，他年空忆。", 
      "我辈情锺端未愧，昔日兰亭陈迹。", 
      "坐上何人，骊歌凄断，语别还应惜。", 
      "有心红烛，替人珠泪频滴。"
    ], 
    "rhythmic": "念奴娇"
  }, 
  {
    "author": "刘一止", 
    "paragraphs": [
      "水烟收尽，望汀苹千顷，银光如幂。", 
      "霜镜无痕清夜久，惟有惊鱼跳出。", 
      "月在杯中，我疑天赐，欢饮仍如璧。", 
      "娥应为，後期偿赛今夕。", 
      "遥想当日同盟，山斋孤讽，有新诗相忆。", 
      "聚散难常空怅望，萍梗飘流踪迹。", 
      "明月明年，此身此夜，知与谁同惜。", 
      "参横河侧，短篷清露时滴。"
    ], 
    "rhythmic": "念奴娇"
  }, 
  {
    "author": "刘一止", 
    "paragraphs": [
      "两水中分，三山半落。", 
      "风云气象通廖廓。", 
      "少年怀古有新诗，清愁不是伤春作。", 
      "六代豪华，一时燕乐。", 
      "从教雨打风吹却。", 
      "与君携酒近阑干，月明满地天无幕。"
    ], 
    "rhythmic": "踏莎行"
  }, 
  {
    "author": "刘一止", 
    "paragraphs": [
      "浪花云叶交加舞。", 
      "身近轻冥路。", 
      "天知此客解骑鲸。", 
      "今夜一江明月、送行行。", 
      "从今直上鳌峰去。", 
      "应记经行处。", 
      "莫将险语乱江声。", 
      "却怕月中高卧、彩虹惊。"
    ], 
    "rhythmic": "虞美人"
  }, 
  {
    "author": "刘一止", 
    "paragraphs": [
      "秋香岩下著尊罍。", 
      "小徘徊。", 
      "莫停杯。", 
      "来岁花时，相望两悠哉。", 
      "看取修眉萦度曲，真个泪，界香腮。", 
      "船头击鼓片帆开。", 
      "晓风吹。", 
      "首应回。", 
      "景物撩人，诗思不胜催。", 
      "会有江山凄惋句，凭过雁，寄侬来。"
    ], 
    "rhythmic": "江城子"
  }, 
  {
    "author": "刘一止", 
    "paragraphs": [
      "柳外双旌斜照日，匆匆去意难留。", 
      "大江旁畔老诸侯。", 
      "举觞仍气概，觅句更风流。", 
      "迟暮不堪容易别，溪声为写离愁。", 
      "自从今日转船头。", 
      "他时扶杖叟，独立向沧洲。"
    ], 
    "rhythmic": "临江仙"
  }, 
  {
    "author": "刘一止", 
    "paragraphs": [
      "落日西风原上好，笛声谁奏伊凉。", 
      "缓寻山径掇幽芳。", 
      "平生真自许，江海老潜郎。", 
      "最爱杯中浮蚁闹，鹅儿破壳娇黄。", 
      "使君醉里是家乡。", 
      "更追修禊帖，一咏一传觞。"
    ], 
    "rhythmic": "临江仙"
  }, 
  {
    "author": "刘一止", 
    "paragraphs": [
      "正五云飞杖，缟素褰裳，乱空交舞。", 
      "拂石归来，向玉阶微步。", 
      "欲唤冰娥，暂凭风使，为扫氛驱雾。", 
      "渐见停轮，人间未识，高空真侣。", 
      "千里无尘，地连天迥，倦客古来，路迷江树。", 
      "故国烟深，想溪树何处。", 
      "云鬓分行，翠眉萦曲，对夜寒尊俎。", 
      "清影徘徊，端应坐有，风流能赋。"
    ], 
    "rhythmic": "雪月交光・醉蓬莱"
  }, 
  {
    "author": "刘一止", 
    "paragraphs": [
      "垂杨深院，啼莺清昼，东风细绕檐牙。", 
      "野色乱春，娇云捧日，燕翻蝶舞交加。", 
      "温诏下天涯。", 
      "早画船飞楫，叠鼓鸣挝。", 
      "共挽旌幢，缓留丝竹醉韶华。", 
      "江都自古豪夸。", 
      "正迷楼坠絮，月观吹花。", 
      "玉扆眷深，金瓯望重，何人暗草黄麻。", 
      "归路接堤沙。", 
      "宴上林风月，紫阙烟霞。", 
      "凤检飞来，便将春色到朝家。"
    ], 
    "rhythmic": "望海潮"
  }, 
  {
    "author": "刘一止", 
    "paragraphs": [
      "正官桥柳润，候馆梅开，暮云凄冽。", 
      "泽国春归，是烧灯时节。", 
      "吹绽红蕖，挽低星斗，共水光澄澈。", 
      "霜瓦楼台，参差似与，蓬壶相接。", 
      "千骑遨游，万家嬉笑，帘卷东风，弄妆成列。", 
      "慢舞尊前，看轻盈回雪。", 
      "来岁今宵，舜韶声里，对六鳌双阙。", 
      "凤检飞来，玉骢去踏，青门华月。"
    ], 
    "rhythmic": "醉蓬莱"
  }, 
  {
    "author": "刘一止", 
    "paragraphs": [
      "华旌耀日，报天上使星，初辞金阙。", 
      "许国精忠，试此日传岩，济川舟楫。", 
      "向来鸡林外，况传咏、篇章雄绝。", 
      "问人地、真是唐朝第一，未论勋业。", 
      "鲸波霁云千叠。", 
      "望仙驭缥缈，神山明灭。", 
      "万里勤劳，也等是壮年，绣衣持节。", 
      "丈夫功名事，未肯向、尊前轻伤别。", 
      "看飞棹、归侍宸游，宴赏太平风月。"
    ], 
    "rhythmic": "望明河"
  }, 
  {
    "author": "刘一止", 
    "paragraphs": [
      "卿云衍苒，翠壁天开就。", 
      "移下小方壶，照初日、嘉林濯秀。", 
      "君恩暂许，丘壑憩夔龙，开径竹，续岩花，小试丹青手。", 
      "声名德业，汉代谁居右。", 
      "红旆碧油幢，想今古、山中未有。", 
      "霜松手种，应待茯芩生，斋酿熟，玉泉香，还上萱堂寿。"
    ], 
    "rhythmic": "蓦山溪"
  }, 
  {
    "author": "刘一止", 
    "paragraphs": [
      "城头长短更，水调高低唱。", 
      "别洒不盈斟，泪洒风烟上。", 
      "明年二月时，更向城阴望。", 
      "只有旧歌辞，传作风流样。"
    ], 
    "rhythmic": "生查子"
  }, 
  {
    "author": "刘一止", 
    "paragraphs": [
      "相望吴楚。", 
      "远信无凭据。", 
      "欲倩春风吹泪去。", 
      "化作愁云恨雨。", 
      "春应已到三吴。", 
      "楚江日夜东徂。", 
      "惟有溯流鱼上，不知尺素来无。"
    ], 
    "rhythmic": "清平乐"
  }, 
  {
    "author": "刘一止", 
    "paragraphs": [
      "小山遮断蓝桥路。", 
      "恨短梦、难飞去。", 
      "长记修眉萦曲度。", 
      "约花开槛，映风招袖，总是怜渠处。", 
      "追欢我已伤迟暮。", 
      "犹有多情旧时句。", 
      "极目高楼千尺许。", 
      "竹枝三唱，为君凄断，东日西边雨。"
    ], 
    "rhythmic": "青玉案"
  }, 
  {
    "author": "刘一止", 
    "paragraphs": [
      "浪痕经雨，鬓影吹寒，晓来无限萧瑟。", 
      "野色分桥，翦不断、溪山风物。", 
      "船系朱藤，路迷烟寺，远鸥浮没。", 
      "听疏钟断鼓，似近远遥，惊心事、伤羁客。", 
      "新醅旋压鹅黄，拚清愁在眼，酒病萦骨。", 
      "绣阁娇慵，争解说、短封传忆。", 
      "念谁伴、涂妆绾结。", 
      "嚼蕊吹花弄秋色。", 
      "恨对南云，此时凄断，有何人知得。"
    ], 
    "rhythmic": "梦横塘"
  }, 
  {
    "author": "刘一止", 
    "paragraphs": [
      "山驿晚，行人昨停征辔。", 
      "白沙翠竹锁柴门，乱峰相倚。", 
      "一番急雨洗天回，扫云风定还起。", 
      "念凄断，谁与寄。", 
      "双鱼尽素难委。", 
      "遥知洞户隔烟窗，簟横秋水。", 
      "淡花明玉不胜寒，绿尊初试冰蚁。", 
      "小欢细酌任敧醉。", 
      "扑流萤、应卜心事。", 
      "谁记天涯憔悴。", 
      "对今宵、皓月明河千里。", 
      "梦越空城疏烟里。"
    ], 
    "rhythmic": "西河"
  }, 
  {
    "author": "刘一止", 
    "paragraphs": [
      "度岁经年两看承。", 
      "谁信有轻分。", 
      "从前稳过，如今方悔，不会温存。", 
      "眼前无限经行地，何处不销魂。", 
      "多应为你，不看风月，睡过黄昏。"
    ], 
    "rhythmic": "眼儿媚"
  }, 
  {
    "author": "刘一止", 
    "paragraphs": [
      "千古严陵濑，清夜月荒凉。", 
      "水明沙净，波面一叶弄孤光。", 
      "北望旄头天际，杀气遥昏楚甸，云树失青苍。", 
      "愁绝未归客，衰鬓点吴霜。", 
      "听江边，鸣宝瑟，想英皇。", 
      "骑鲸仙裔，高韵清绝胜风篁。", 
      "醉入无何境界，却笑昔人底事，远慕白云乡。", 
      "不见咸阳道，烟草茂陵荒。"
    ], 
    "rhythmic": "水调歌头"
  }, 
  {
    "author": "刘一止", 
    "paragraphs": [
      "缥缈青溪畔，山翠欲粘天。", 
      "纵云台上，揽风招月自何年。", 
      "新旧今逢二妙，人地一时清绝，高并两峰寒。", 
      "歌发烟霏外，人在去留间。", 
      "著方床，容老子，醉时眠。", 
      "一尊相属，高会何意此时圆。", 
      "况是古今难遇，人月竹花俱妙，曾见句中传。", 
      "不向今宵醉，忍负四婵娟。"
    ], 
    "rhythmic": "水调歌头"
  }, 
  {
    "author": "刘一止", 
    "paragraphs": [
      "岩下清阴引兴长。", 
      "坐中初识令君香。", 
      "揽将风月归诗薮，乞得溪山作醉乡。", 
      "怜我老，与传觞。", 
      "吴霜点鬓又何妨。", 
      "只应银烛交红夜，羞对双歌发彩光。"
    ], 
    "rhythmic": "鹧鸪天"
  }, 
  {
    "author": "刘一止", 
    "paragraphs": [
      "桂香台上秋风袅。", 
      "鸭绿溪前离思渺。", 
      "一卮芳醑细深倾，听尽阳关须醉倒。", 
      "政成早晚传温诏。", 
      "莫恋江城歌吹绕。", 
      "明年身到凤池边，重看春波生故沼。"
    ], 
    "rhythmic": "木兰花・玉楼春"
  }, 
  {
    "author": "刘一止", 
    "paragraphs": [
      "午夜明蟾冷浸溪。", 
      "娥应有辟寒犀。", 
      "桂岩仍在曲阑西。", 
      "撷蕊攀条情未已，经丘寻壑想招携。", 
      "不应痴马惜障泥。"
    ], 
    "rhythmic": "浣溪沙"
  }, 
  {
    "author": "刘一止", 
    "paragraphs": [
      "洞户香凝，宴开特地风烟好。", 
      "靓妆娟妙。", 
      "玉雪光相照。", 
      "认是桃源，绿水红云绕。", 
      "真曾到。", 
      "漾舟人老。", 
      "应被桃花笑。"
    ], 
    "rhythmic": "点绛唇"
  }, 
  {
    "author": "刘一止", 
    "paragraphs": [
      "云鬓分行，照人明艳新妆就。", 
      "御香窗牖。", 
      "细酌鹅儿酒。", 
      "铁拨弦，一试春风手。", 
      "龙仙奏。", 
      "绛霄声透。", 
      "不许人间有。"
    ], 
    "rhythmic": "点绛唇"
  }, 
  {
    "author": "刘一止", 
    "paragraphs": [
      "台上风光浓欲滴，傍阑芳桂阴成。", 
      "乱山相对长官青。", 
      "琢诗能句好，举酒见心倾。", 
      "团扇不应秋後弃，几年仁惠风行。", 
      "渭城柳色若为情。", 
      "一尊松竹底，三唱和秋声。"
    ], 
    "rhythmic": "临江仙"
  }, 
  {
    "author": "刘一止", 
    "paragraphs": [
      "王家人地，奕奕争高秀。", 
      "金紫照青春，想当日、乌衣巷口。", 
      "声名气概，今见两朱，诗似锦，酒如渑，属意风光厚。", 
      "酿泉石壁，未减南阳寿。", 
      "清兴与谁同，探梅萼、溪桥驿堠。", 
      "东风御柳，应访此韩，归步稳，赤墀边，肯记幽栖否。"
    ], 
    "rhythmic": "蓦山溪"
  }, 
  {
    "author": "刘一止", 
    "paragraphs": [
      "小舟漂兀，犯溪烟深入，无穷寒碧。", 
      "路绕莲塘浑乱眼，千顷朱朱白白。", 
      "闻说高情，寻盟鸥鹭，爱此风标客。", 
      "掀髯一笑，顿忘身世形迹。", 
      "我爱古邑风流，碧峰争秀峙，相持如掖。", 
      "制锦才雄应未怕，百里文书堆积。", 
      "吏散庭空，举觞遨月，饮兴何妨剧。", 
      "却怜宣子，杖头才挂钱百。"
    ], 
    "rhythmic": "念奴娇"
  }, 
  {
    "author": "刘一止", 
    "paragraphs": [
      "柳汀烟暮。", 
      "常记岸帻，风流张绪。", 
      "酒兴诗情，而今移向，那边佳处。", 
      "使君自乐萧闲，未肯副、岩廊虚伫。", 
      "不念寒窗，老人幽梦，追寻无据。"
    ], 
    "rhythmic": "柳梢青"
  }, 
  {
    "author": "刘一止", 
    "paragraphs": [
      "春风真个，取将花去，酬我清阴满院。", 
      "名园清昼漏签迟，未肯负、酒朋歌伴。", 
      "使君情在，暮云合处，卧看碧峰峨弁。", 
      "向来魂梦几曾真，休怨断、楼高不见。"
    ], 
    "rhythmic": "鹊桥仙"
  }, 
  {
    "author": "刘一止", 
    "paragraphs": [
      "曾向蓬莱得姓名。", 
      "坐中省识是飞琼。", 
      "琵琶翻作步虚声。", 
      "一自当时收拨後，世间弦索不堪听。", 
      "梦回凄断月胧明。"
    ], 
    "rhythmic": "浣溪沙"
  }, 
  {
    "author": "刘一止", 
    "paragraphs": [
      "岁月飘流，故人相望如箕斗。", 
      "畔愁千首。", 
      "诗骨能清瘦。", 
      "白日弦，同看春风手。", 
      "君知否。", 
      "袖痕别後。", 
      "犹有临歧酒。"
    ], 
    "rhythmic": "点绛唇"
  }, 
  {
    "author": "刘一止", 
    "paragraphs": [
      "山邑新凉，夜堂爽气侵南斗。", 
      "为谁骧首。", 
      "月冷冰蛾瘦。", 
      "八万二千，雕琢琼瑶手。", 
      "君知否。", 
      "待君归後。", 
      "双照杯中酒。"
    ], 
    "rhythmic": "点绛唇"
  }, 
  {
    "author": "刘一止", 
    "paragraphs": [
      "东郊人报，春风消息，先归御柳宫梅。", 
      "残雪恋枝，轻阴阁雨，郁葱瑞气佳哉。", 
      "清晓九门开。", 
      "听舜韶声举，迤逦天街。", 
      "双阙连云，六鳌横海驾峰来。", 
      "华灯竟簇楼台。", 
      "正丰年共乐，欢意徘徊。", 
      "帘卷弄妆，尘香趁马，轻寒细入人怀。", 
      "争待凤舆回。", 
      "看一天星斗，移下蓬莱。", 
      "是处歌谣，太平声入万年杯。"
    ], 
    "rhythmic": "望海潮"
  }, 
  {
    "author": "刘一止", 
    "paragraphs": [
      "马头双鹊飞来喜。", 
      "惜凝望、音书至。", 
      "一掬离怀千万事。", 
      "绿窗深夜，短笺封就，应也寻人寄。", 
      "春风鬓畔疏梅蕊。", 
      "映妆艳、清如洗。", 
      "苦恨眼边常忆记。", 
      "楚宫行路，倚桥攀驿，供尽梅花泪。"
    ], 
    "rhythmic": "青玉案"
  }, 
  {
    "author": "刘一止", 
    "paragraphs": [
      "晓光催角。", 
      "听宿鸟未惊，邻鸡先觉。", 
      "迤逦烟村，马嘶人起，残月尚穿林薄。", 
      "泪痕带霜微凝，酒力冲寒犹弱。", 
      "叹倦客、悄不禁，重染风尘京洛。", 
      "追念，人别後，心事万重，难觅孤鸿托。", 
      "翠幌娇深，曲屏香暖，争念岁寒飘泊。", 
      "怨月恨花烦恼，不是不曾经著。", 
      "这情味，望一成消减，新来还恶。"
    ], 
    "rhythmic": "喜迁莺", 
    "tags": [
      "宋词三百首"
    ]
  }, 
  {
    "author": "刘一止", 
    "paragraphs": [
      "淡月精神，疏梅风韵。", 
      "粉香融脸胭脂润。", 
      "袖痕犹带玉虬烟，六朝窄样裁宫锦。", 
      "眉黛分愁，眼波传信。", 
      "酒阑画烛交红影。", 
      "有期无定却人，索强我早谙伊性。"
    ], 
    "rhythmic": "踏莎行"
  }, 
  {
    "author": "刘一止", 
    "paragraphs": [
      "莫问新欢与旧愁。", 
      "浅颦微笑总风流。", 
      "眼波横注楚江秋。", 
      "十字街头家住处，心肠四散几时休。", 
      "揽风招月是朱楼。"
    ], 
    "rhythmic": "浣溪沙"
  }, 
  {
    "author": "汪藻", 
    "paragraphs": [
      "新月娟娟，夜寒江静山衔斗。", 
      "起来搔首。", 
      "梅影横窗瘦。", 
      "好个霜天，闲却传杯手。", 
      "君知否。", 
      "乱鸦啼後。", 
      "归兴浓於酒。"
    ], 
    "rhythmic": "点绛唇", 
    "tags": [
      "宋词三百首"
    ]
  }, 
  {
    "author": "汪藻", 
    "paragraphs": [
      "高柳蝉嘶，采菱歌断秋风起。", 
      "晚云如髻。", 
      "湖上山横翠。", 
      "帘卷西楼，过雨凉生袂。", 
      "天如水。", 
      "画楼十二。", 
      "有个人同倚。"
    ], 
    "rhythmic": "点绛唇"
  }, 
  {
    "author": "汪藻", 
    "paragraphs": [
      "月下潮生红蓼汀。", 
      "浅霞都敛尽，四山青。", 
      "柳梢风急坠流萤。", 
      "随波处，点点乱寒星。", 
      "别语寄丁宁。", 
      "如今能间隔，几长亭。", 
      "夜来秋气入银屏。", 
      "梧桐雨，远恨不同听。"
    ], 
    "rhythmic": "小重山"
  }, 
  {
    "author": "汪藻", 
    "paragraphs": [
      "小舟帘隙。", 
      "佳人半露梅妆额。", 
      "绿云低映花如刻。", 
      "恰似秋宵，一半银蟾白。", 
      "结儿梢朵香红扐。", 
      "钿蝉隐隐摇金碧。", 
      "春山秋水浑无迹。", 
      "不露墙头，些子真消息。"
    ], 
    "rhythmic": "醉落魄・一斛珠"
  }, 
  {
    "author": "曹组", 
    "paragraphs": [
      "洗妆真态，不作铅华御。", 
      "竹外一枝斜，想佳人、天寒日暮。", 
      "黄昏小院，无处著清香，风细细，雪垂垂，何况江头路。", 
      "月边疏影，梦到消魂处。", 
      "结子欲黄时，又须著、廉纤细雨。", 
      "孤芳一世，供断有情愁，销瘦却，东阳也，试问花知否。"
    ], 
    "rhythmic": "蓦山溪", 
    "tags": [
      "宋词三百首"
    ]
  }, 
  {
    "author": "曹组", 
    "paragraphs": [
      "秋劲风高，暗知斗力添弓面。", 
      "靶分筠斡。", 
      "月到天心满。", 
      "白羽流星，飞上黄金碗。", 
      "胡沙雁。", 
      "云边惊散。", 
      "压尽天山箭。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "疏柳残蝉，助人离思斜阳外。", 
      "淡烟疏霭。", 
      "节物随时改。", 
      "水已无情，风更无情㬠。", 
      "兰舟解。", 
      "水流风快。", 
      "回首人何在。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "密炬高烧，宝刀时翦金花碎。", 
      "照人欢醉。", 
      "也照人无睡。", 
      "待得灰心，陪尽千行泪。", 
      "笼纱里。", 
      "夜凉如水。", 
      "犹喜长成对。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "门外绿阴千顷。", 
      "两两黄鹂相应。", 
      "睡起不胜情，行到碧梧金井。", 
      "人静。", 
      "人静。", 
      "风动一枝花影。"
    ], 
    "rhythmic": "如梦令"
  }, 
  {
    "author": "曹组", 
    "paragraphs": [
      "人生一世。", 
      "思量争甚底。", 
      "花开十日，已随尘共水。", 
      "且看欲尽花枝，未厌伤多酒盏，何须细推物理。", 
      "幸容易。", 
      "有人争奈，只知名与利。", 
      "朝朝日日，忙忙劫劫地。", 
      "待得一晌闲时，又却三春过了，何如对花沈醉。"
    ], 
    "rhythmic": "扑蝴蝶"
  }, 
  {
    "author": "曹组", 
    "paragraphs": [
      "年时酒伴，年时去处，年时春色。", 
      "清明又近也，却天涯为客。", 
      "念过眼、光阴难再得。", 
      "想前欢、尽成陈迹。", 
      "登临恨无语，把阑干暗拍。"
    ], 
    "rhythmic": "忆少年"
  }, 
  {
    "author": "曹组", 
    "paragraphs": [
      "草熏风暖，楼阁笼轻雾。", 
      "墙短出花梢，映谁家、绿杨朱户。", 
      "寻芳拾翠，绮陌自青春，江南远，踏青时，谁念方羁旅。", 
      "昔游如梦，空忆横塘路。", 
      "罗袖舞台风，想桃花、依然旧树。", 
      "一怀离恨，满眼欲归心，山连水，水连云，怅望人何处。"
    ], 
    "rhythmic": "蓦山溪"
  }, 
  {
    "author": "曹组", 
    "paragraphs": [
      "人无百年人，刚作千年调。", 
      "待把门关铁铸，鬼见失笑。", 
      "多愁早老。", 
      "惹尽闲烦恼。", 
      "我醒也，枉劳心，谩计较。", 
      "粗衣淡饭，赢取暖和饱。", 
      "住个宅儿，只要不大不小。", 
      "常教洁净，不种闲花草。", 
      "据见定、乐平生，便是神仙了。"
    ], 
    "rhythmic": "相思会・千年调"
  }, 
  {
    "author": "曹组", 
    "paragraphs": [
      "乍寂寞。", 
      "帘栊静，夜久寒生罗幕。", 
      "窗儿外、有个梧桐树，早一叶、两叶落。", 
      "独倚屏山欲寐，月转惊飞乌鹊。", 
      "促织儿、声响虽不大，敢教贤、睡不著。"
    ], 
    "rhythmic": "品令"
  }, 
  {
    "author": "曹组", 
    "paragraphs": [
      "帘卷东风日射窗。", 
      "小山庭院静，接回廊。", 
      "疏疏晴雨弄斜阳。", 
      "凭栏久，墙外杏花香。", 
      "时节好寻芳。", 
      "多情怀酒伴，忆欢狂。", 
      "归鸿应已度潇湘。", 
      "音书杳，前事忍思量。"
    ], 
    "rhythmic": "小重山"
  }, 
  {
    "author": "曹组", 
    "paragraphs": [
      "陌上花繁莺乱啼。", 
      "骅骝金络脑，锦障泥。", 
      "寻芳行乐忆当时。", 
      "联镖处，飞鞚绿杨堤。", 
      "春物又芳菲。", 
      "情如风外柳，只依依。", 
      "空怜佳景负归期。", 
      "愁心切，惟有梦魂知。"
    ], 
    "rhythmic": "小重山"
  }, 
  {
    "author": "曹组", 
    "paragraphs": [
      "碧山锦树明秋霁。", 
      "路转陡、疑无地。", 
      "忽有人家临曲水。", 
      "竹篱茅舍，酒旗沙岸，一簇成村市。", 
      "凄凉只恐乡心起。", 
      "凤楼远、回头谩凝睇。", 
      "何处今宵孤馆里。", 
      "一声征雁，半窗残月，总是离人泪。"
    ], 
    "rhythmic": "青玉案"
  }, 
  {
    "author": "曹组", 
    "paragraphs": [
      "辇路薰风起绿槐。", 
      "都人凝望满天街。", 
      "云韶杳杳鸣鞘肃，芝盖亭亭障扇开。", 
      "微雨过，绝纤埃。", 
      "内家车子走轻雷。", 
      "千门不敢垂帘看，总上银钩等驾来。"
    ], 
    "rhythmic": "鹧鸪天"
  }, 
  {
    "author": "曹组", 
    "paragraphs": [
      "水上落红时片片。", 
      "江头雪絮飞缭乱。", 
      "渺渺碧波天漾远。", 
      "平沙暖。", 
      "花风一阵苹香满。", 
      "晚来醉著无人唤。", 
      "残阳已在青山半。", 
      "睡觉只疑花改岸。", 
      "抬头看。", 
      "元来弱缆风吹断。"
    ], 
    "rhythmic": "渔家傲"
  }, 
  {
    "author": "曹组", 
    "paragraphs": [
      "檐头风佩响丁东。", 
      "帘疏烛影红。", 
      "秋千人散月溶溶。", 
      "楼台花气中。", 
      "春酒醒，夜寒浓。", 
      "绣衾谁与同。", 
      "只愁梦短不相逢。", 
      "觉来罗帐空。"
    ], 
    "rhythmic": "阮郎归"
  }, 
  {
    "author": "曹组", 
    "paragraphs": [
      "青琐窗深红兽暖，灯前共倒金尊。", 
      "数枝梅浸玉壶春。", 
      "雪明浑似晓，香重欲成云。", 
      "户外马嘶催客起，席间欢意留人。", 
      "从他微霰落粉粉。", 
      "不妨吹酒面，归去醒馀醺。"
    ], 
    "rhythmic": "临江仙"
  }, 
  {
    "author": "曹组", 
    "paragraphs": [
      "浅笑轻颦不在多。", 
      "远山微黛接横波。", 
      "情吞醽醁千钟酒，心醉飞琼一曲歌。", 
      "人欲散，奈愁何。", 
      "更看朱袖拂云和。", 
      "夜深醉墨淋浪处，书遍香红拥项罗。"
    ], 
    "rhythmic": "鹧鸪天"
  }, 
  {
    "author": "曹组", 
    "paragraphs": [
      "山静烟沈，岸空潮落。", 
      "晴天万里，飞鸿南渡。", 
      "冉冉黄花，翠翅金钿，还是倚风凝露。", 
      "岁岁青门饮，尽龙山、高阳俦侣。", 
      "旧赏成空，回首旧游，人在何处。", 
      "此际谁怜萍泛，空自感光阴，暗伤羁旅。", 
      "醉里悲歌，夜深惊梦，无奈觉来情绪。", 
      "孤馆昏还晓。", 
      "厌时闻、南楼钟鼓。", 
      "泪眼临风，肠断望中归路。"
    ], 
    "rhythmic": "青门饮"
  }, 
  {
    "author": "曹组", 
    "paragraphs": [
      "田园有计归须早。", 
      "在家纵贫亦好。", 
      "南来北去何日了。", 
      "光阴送尽，可怜青鬓，暗逐流年老。", 
      "寂寥孤馆残灯照。", 
      "乡思惊时梦初觉。", 
      "落月苍苍关河晓。", 
      "一声鸡唱，马嘶人起，又上长安道。"
    ], 
    "rhythmic": "青玉案"
  }, 
  {
    "author": "曹组", 
    "paragraphs": [
      "茅舍竹篱边，雀噪晚枝时节。", 
      "一阵暗香飘处，已难禁愁绝。", 
      "江南得地故先开，不待有飞雪。", 
      "肠断几回山路，恨无人攀折。"
    ], 
    "rhythmic": "好事近"
  }, 
  {
    "author": "曹组", 
    "paragraphs": [
      "九陌寒轻春尚早。", 
      "灯火都门道。", 
      "月下步莲人，薄薄香罗，峭窄春衫小。", 
      "梅妆浅淡风蛾袅。", 
      "随路听嬉笑。", 
      "无限面皮儿，虽则不同，各是一般好。"
    ], 
    "rhythmic": "醉花阴"
  }, 
  {
    "author": "曹组", 
    "paragraphs": [
      "小小朱桥，柳边人过横塘路。", 
      "细风时度。", 
      "□浪痕痕去。", 
      "草软沙平，稳衬寻幽步。", 
      "□□处。", 
      "乱红飞舞。", 
      "回首春城暮。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "云透斜阳，半楼红影明窗户。", 
      "暮山无数。", 
      "归雁愁远去。", 
      "十里平芜，花远重重树。", 
      "空凝伫。", 
      "故人何处。", 
      "可惜春将暮。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "沈醉归来，洞房灯火闲相照。", 
      "夜寒犹峭。", 
      "信意和衣倒。", 
      "春梦虽多，好梦长长少。", 
      "纱窗晓。", 
      "凤帏人悄。", 
      "花外空啼鸟。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "晓天谷雨晴时，翠罗护日轻烟里。", 
      "酴醿径暖，柳花风淡，千葩浓丽。", 
      "三月春光，上林池馆，西都花市。", 
      "看轻盈隐约，何须解语，凝情处、无穷意。", 
      "金殿筠笼岁贡，最姚黄、一枝娇贵。", 
      "东风既与花王，芍药须为近侍。", 
      "歌舞筵中，满装归帽，斜簪云髻。", 
      "有高情未已，齐烧绛蜡，向阑边醉。"
    ], 
    "rhythmic": "水龙吟"
  }, 
  {
    "author": "曹组", 
    "paragraphs": [
      "重檐飞峻，丽彩横空，繁华壮观都城。", 
      "云母屏开八面，人在青冥。", 
      "凭栏瑞烟深处，望皇居、遥识蓬瀛。", 
      "回环阁道，五花相斗，压尽旗亭。", 
      "歌酒长春不夜，金翠照罗绮，笑语盈盈。", 
      "陆海人山辐辏，万国欢声。", 
      "登临四时总好，况花朝、月白风清。", 
      "丰年乐，岁熙熙、且醉太平。"
    ], 
    "rhythmic": "声声慢"
  }, 
  {
    "author": "曹组", 
    "paragraphs": [
      "帘卷真珠深院静。", 
      "满地槐阴，镂日如云影。", 
      "午枕花前情思凝。", 
      "象床冰簟光相映。", 
      "过面风情如酒醒。", 
      "沈水瓶寒，带绠来金井。", 
      "涤尽烦襟无睡兴。", 
      "阑干六曲还重凭。"
    ], 
    "rhythmic": "蝶恋花"
  }, 
  {
    "author": "曹组", 
    "paragraphs": [
      "柳絮池台淡淡风。", 
      "碧波花岫小桥通。", 
      "云连丽宇倚晴空。", 
      "芳草绿杨人去住，短墙幽径燕西东。", 
      "攀条弄蕊得从容。"
    ], 
    "rhythmic": "浣溪沙"
  }, 
  {
    "author": "曹组", 
    "paragraphs": [
      "霜落吴江，万畦香稻来场圃。", 
      "夜村舂黍。", 
      "草屋寒灯雨。", 
      "玉粒长腰，沈水温温注。", 
      "相留住。", 
      "共抄云子。", 
      "更听歌声度。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "一片南云，定知来做巫山雨。", 
      "歌声才度。", 
      "只向风中住。", 
      "恼乱襄王，无限牵情处。", 
      "长天暮。", 
      "又还飞去。", 
      "目断阳台路。"
    ], 
    "rhythmic": "点绛唇"
  }, 
  {
    "author": "曹组", 
    "paragraphs": [
      "涨云暮卷，漏声不到小帘栊。", 
      "银河淡扫澄空。", 
      "皓月当轩高挂，秋入广寒宫。", 
      "正金波不动，桂影朦胧。", 
      "佳人未逢。", 
      "叹此夕、与谁同。", 
      "望远伤怀对景，霜满愁红。", 
      "南楼何处，想人在、长笛一声中。", 
      "凝泪眼、泣尽西风。"
    ], 
    "rhythmic": "婆罗门引"
  }, 
  {
    "author": "曹组", 
    "paragraphs": [
      "甚时得归京里去。"
    ], 
    "rhythmic": "失调名"
  }, 
  {
    "author": "曹组", 
    "paragraphs": [
      "松竹翠萝寒，迟日江山暮。", 
      "幽径无人独自芳，此恨凭谁诉。", 
      "似共梅花语。", 
      "尚有寻芳侣。", 
      "著意闻时不肯香，香在无心处。"
    ], 
    "rhythmic": "卜算子"
  }, 
  {
    "author": "曹组", 
    "paragraphs": [
      "深拥熏篝倏已冥。", 
      "寂寥山枕畔，梦难成。", 
      "谁堪三两夜乌声。", 
      "银缸炧，花影上围屏。", 
      "犹记旧时情。", 
      "帘边人似月，月如冰。", 
      "从今张眼到天明。", 
      "衣带缓，谁与问伶俜。"
    ], 
    "rhythmic": "小重山"
  }, 
  {
    "author": "曹组", 
    "paragraphs": [
      "济楚风光，升平时世。", 
      "端门支散，碗遂逐旋温来，吃得过、那堪更使金器。", 
      "分明是。", 
      "与穷汉、消灾灭罪。", 
      "又没支分，犹然递滞。", 
      "打笃磨槎来根底。", 
      "换头巾，便上弄交番斯替。", 
      "告官里。", 
      "驼逗高阳饿鬼。"
    ], 
    "rhythmic": "脱银袍"
  }, 
  {
    "author": "曹组", 
    "paragraphs": [
      "雨细云轻，花娇玉软，於中好个情性。", 
      "争奈无缘相见，有分孤零。", 
      "香笺细写频相问。", 
      "我一句句儿都听。", 
      "到如今，不得同欢，伏惟与他耐静。", 
      "此事凭谁执证。", 
      "有楼前明月，窗外花影。", 
      "拚了一生烦恼，为伊成病。", 
      "只恐更把风流逞。", 
      "便因循、误人无定。", 
      "恁时节、若要眼儿斯觑，除非会圣。"
    ], 
    "rhythmic": "忆瑶姬"
  }, 
  {
    "author": "万俟咏", 
    "paragraphs": [
      "芳菲叶底。", 
      "谁会秋江意。", 
      "深绿护轻黄，怕青女、霜侵憔悴。", 
      "开分早晚，都占九秋天，花四出，香七里。", 
      "独步珠宫里。", 
      "佳名岩桂。", 
      "却是因遗子。", 
      "不自月中来，又那得、萧萧风味。", 
      "霓裳旧曲，休问广寒人，飞太白，酬仙蕊。", 
      "香外无香比。"
    ], 
    "rhythmic": "蓦山溪"
  }, 
  {
    "author": "万俟咏", 
    "paragraphs": [
      "寒甚正前三五日。", 
      "风将腊雪侵寅。", 
      "彩鸡缕燕已惊春。", 
      "玉梅飞上苑，金柳动天津。", 
      "□□□□□□□，□□□□□□。", 
      "□□□□□□□。", 
      "春盘共飣餖，绕坐庆时新。"
    ], 
    "rhythmic": "临江仙"
  }, 
  {
    "author": "万俟咏", 
    "paragraphs": [
      "望五云多处春深，开阆苑、别就蓬岛。", 
      "正梅雪韵清，桂月光皎。", 
      "凤帐龙帘萦嫩风，御座深、翠金间绕。", 
      "半天中、香泛千花，灯挂百宝。", 
      "圣时观风重腊，有箫鼓沸空，锦绣匝道。", 
      "竞呼卢、气贯调欢笑。", 
      "暗里金钱掷下，来侍燕、歌太平睿藻。", 
      "愿年年此际，迎春不老。"
    ], 
    "rhythmic": "雪明鹊夜慢・雪明鹊夜"
  }, 
  {
    "author": "万俟咏", 
    "paragraphs": [
      "人间天上。", 
      "端楼龙凤灯先赏。", 
      "倾城粉黛月明中，春思荡。", 
      "醉金瓯仙酿。", 
      "一从鸾辂北向。", 
      "旧时宝座应蛛网。", 
      "游人此际客江乡，空怅望。", 
      "梦连昌清唱。"
    ], 
    "rhythmic": "凤皇枝令・凤凰枝令"
  }, 
  {
    "author": "万俟咏", 
    "paragraphs": [
      "梅夏暗丝雨，麦秋扇浪风。", 
      "香芦结黍趁天中。", 
      "五日凄凉今古、与谁同。"
    ], 
    "rhythmic": "南歌子"
  }, 
  {
    "author": "万俟咏", 
    "paragraphs": [
      "平分素商。", 
      "四垂翠幕，斜界银潢。", 
      "颢气通建章。", 
      "正烟澄练色，露洗水光。", 
      "明映波融太液，影随帘挂披香。", 
      "楼观壮丽，附霁云、耀绀碧相望。", 
      "宫妆。", 
      "三千从赭黄。", 
      "万年世代，一部笙簧。", 
      "夜宴花漏长。", 
      "乍莺歌断续，燕舞回翔。", 
      "玉座频燃绛蜡，素娥重按霓裳。", 
      "还是共唱御制词，送御觞。"
    ], 
    "rhythmic": "明月照高楼慢・明月照高楼"
  }, 
  {
    "author": "万俟咏", 
    "paragraphs": [
      "昔年曾共黄花酒，一笑新香。"
    ], 
    "rhythmic": "失调名"
  }, 
  {
    "author": "万俟咏", 
    "paragraphs": [
      "碎云薄。", 
      "向碧玉枝缀万萼。", 
      "如将汞粉匀开，疑使柏麝熏却。", 
      "雪魄未应若。", 
      "况天赋、标艳仍绰约。", 
      "当暄风暖日佳处，戏蝶游蜂看著。", 
      "重重绣帘珠箔。", 
      "障秾艳霏霏，异香漠漠。", 
      "见说徐妃，当年嫁了，信任玉钿零落。", 
      "无言自啼露萧索。", 
      "夜深待、月上栏干角。", 
      "广寒宫、要与姮娥，素妆一夜相学。"
    ], 
    "rhythmic": "尉迟杯慢・尉迟杯"
  }, 
  {
    "author": "万俟咏", 
    "paragraphs": [
      "簇真香。", 
      "似风前拆麝囊。", 
      "嫩紫轻红，间斗异芳。", 
      "风流富贵，自觉兰蕙荒。", 
      "独占蕊珠春光。", 
      "绣结流苏密织，魂梦悠扬。", 
      "气融液散满洞房。", 
      "朝寒料峭，娇不易当。", 
      "著意要得韩郎。"
    ], 
    "rhythmic": "钿带长中腔"
  }, 
  {
    "author": "万俟咏", 
    "paragraphs": [
      "又随芳绪生，看翠霁连空，愁遍征路。", 
      "东风里，谁望断西塞，恨迷南浦。", 
      "天涯地角，意不尽、消沈万古。", 
      "曾是送别长亭下，细绿暗烟雨。", 
      "何处。", 
      "乱红铺绣茵，有醉眠荡子，拾翠游女。", 
      "王孙远，柳外共残照，断云无语。", 
      "池塘梦生，谢公後、还能继否。", 
      "独上画楼，春山暝、雁飞去。"
    ], 
    "rhythmic": "春草碧・番枪子"
  }, 
  {
    "author": "万俟咏", 
    "paragraphs": [
      "见梨花初带夜月，海棠半含朝雨。", 
      "内苑春、不禁过青门，御沟涨、潜通南浦。", 
      "东风静、细柳垂金缕。", 
      "望凤阙、非烟非雾。", 
      "好时代、朝野多欢，遍九陌、太平箫鼓。", 
      "乍莺儿百啭断续，燕子飞来飞去。", 
      "近绿水、台榭映秋千，斗草聚、双双游女。", 
      "饧香更、酒冷踏青路。", 
      "会暗识、夭桃朱户。", 
      "向晚骤、宝马雕鞍，醉襟惹、乱花飞絮。", 
      "正轻寒轻暖漏永，半阴半晴云暮。", 
      "禁火天、已是试新妆，岁华到、三分佳处。", 
      "清明看、汉宫传蜡炬。", 
      "散翠烟、飞入槐府。", 
      "敛兵卫、阊阖门开，住传宣、又还休务。"
    ], 
    "rhythmic": "三台", 
    "tags": [
      "宋词三百首"
    ]
  }, 
  {
    "author": "万俟咏", 
    "paragraphs": [
      "蜂蕊分香，燕泥破润，暂寒天气清新。", 
      "帝里繁华，昨夜细雨初匀。", 
      "万品花藏四苑，望一带、柳接重津。", 
      "寒食近，蹴鞠秋千，又是无限游人。", 
      "红妆趁戏，绮罗夹道，青帘卖酒，台榭侵云。", 
      "处处笙歌，不负治世良辰。", 
      "共见西城路好，翠华定、将出岩宸。", 
      "谁知道，仁主祈祥为民，非事行春。"
    ], 
    "rhythmic": "恋芳春慢"
  }, 
  {
    "author": "万俟咏", 
    "paragraphs": [
      "瑞日初迟，绪风乍暖，千花百草争香。", 
      "瑶池路稳，阆苑春深，云树水殿相望。", 
      "柳曲沙平，看尘随青盖，絮惹红妆。", 
      "卖酒绿阴傍。", 
      "无人不醉春光。", 
      "有十里笙歌，万家罗绮，身世疑在仙乡。", 
      "行乐知无禁，五侯半隐少年场。", 
      "舞妙歌妍，空妒得、莺娇燕忙。", 
      "念芳菲、都来几日，不堪风雨疏狂。"
    ], 
    "rhythmic": "安平乐慢"
  }, 
  {
    "author": "万俟咏", 
    "paragraphs": [
      "东风绿杨天，如画出、清明院宇。", 
      "玉艳淡泊，梨花带月，胭脂零落，海棠经雨。", 
      "单衣怯黄昏，人正在、珠帘笑语。", 
      "相并戏蹴秋千，共携手、同倚栏干，暗香时度。", 
      "翠窗绣户。", 
      "路缭绕、潜通幽处。", 
      "断魂凝伫。", 
      "嗟不似飞絮。", 
      "闲闷闲愁，难消遣、此日年年意绪。", 
      "无据。", 
      "奈酒醒春去。"
    ], 
    "rhythmic": "卓牌儿・卓牌子"
  }, 
  {
    "author": "万俟咏", 
    "paragraphs": [
      "春到南楼雪尽。", 
      "惊动灯期花信。", 
      "小雨一番寒。", 
      "倚阑干。", 
      "莫把阑干频倚。", 
      "一望几重烟水。", 
      "何处是京华。", 
      "暮云遮。"
    ], 
    "rhythmic": "昭君怨"
  }, 
  {
    "author": "万俟咏", 
    "paragraphs": [
      "一望西山烟雨。", 
      "目断心飞何处。", 
      "天外白云城。", 
      "几多程。", 
      "谩记阳关句。", 
      "衣上粉啼痕污。", 
      "陇水一分流。", 
      "此生休。"
    ], 
    "rhythmic": "昭君怨"
  }, 
  {
    "author": "万俟咏", 
    "paragraphs": [
      "一鞭清晓喜还家。", 
      "宿醉困流霞。", 
      "夜来小雨新霁，双燕舞风斜。", 
      "山不尽，水无涯。", 
      "望中赊。", 
      "送春滋味，念远情怀，分付杨花。"
    ], 
    "rhythmic": "诉衷情"
  }, 
  {
    "author": "万俟咏", 
    "paragraphs": [
      "晓风酸。", 
      "晓霜乾。", 
      "一雁南飞人度关。", 
      "客衣单。", 
      "客衣单。", 
      "千里断魂，空歌行路难。", 
      "寒梅惊破前村雪。", 
      "寒鸡啼破西楼月。", 
      "酒肠宽。", 
      "酒肠宽。", 
      "家在日边，不堪频倚阑。"
    ], 
    "rhythmic": "梅花引"
  }, 
  {
    "author": "万俟咏", 
    "paragraphs": [
      "千里草。", 
      "萋萋尽处遥山小。", 
      "遥山小。", 
      "行有远似，此山多少。", 
      "天若有情天亦老。", 
      "此情说便说不了。", 
      "说不了。", 
      "一声唤起，又惊春晓。"
    ], 
    "rhythmic": "忆秦娥"
  }, 
  {
    "author": "万俟咏", 
    "paragraphs": [
      "陇云溶泄，陇山峻秀，陇泉呜咽。", 
      "行人暂驻马，已不胜愁绝。", 
      "上陇首、凝眸天四阔。", 
      "更一声、塞雁凄切。", 
      "征书待寄远，有知心明月。"
    ], 
    "rhythmic": "忆少年"
  }, 
  {
    "author": "万俟咏", 
    "paragraphs": [
      "一声声。", 
      "一更更。", 
      "窗外芭蕉窗里灯。", 
      "此时无限情。", 
      "梦难成。", 
      "恨难平。", 
      "不道愁人不喜听。", 
      "空阶滴到明。"
    ], 
    "rhythmic": "长相思"
  }, 
  {
    "author": "万俟咏", 
    "paragraphs": [
      "短长亭。", 
      "古今情。", 
      "楼外凉蟾一晕生。", 
      "雨馀秋更清。", 
      "暮云平。", 
      "暮山横。", 
      "几叶秋声和雁声。", 
      "行人不要听。"
    ], 
    "rhythmic": "长相思"
  }, 
  {
    "author": "万俟咏", 
    "paragraphs": [
      "恨莺花渐老，但芳草、绿汀洲。", 
      "纵岫壁千寻，榆钱万叠，难买春留。", 
      "梅花向来始别，又匆匆，结子满枝头。", 
      "门外垂杨岸侧，画桥谁系兰舟。", 
      "悠悠。", 
      "岁月如流。", 
      "叹水覆、杳难收。", 
      "凭画阑，往往抬头举眼，都是春愁。", 
      "东风晚来更恶，怕飞红、拍絮入书楼。", 
      "双燕归来问我，怎生不上帘钩。"
    ], 
    "rhythmic": "木兰花慢"
  }, 
  {
    "author": "万俟咏", 
    "paragraphs": [
      "燕子飞来花在否，微雨退、掩重门。", 
      "正满院梨花雪照人。", 
      "独自个、怯黄昏。", 
      "轻风淡月总消魂。", 
      "罗衣暗惹啼痕。", 
      "谩觑著、秋千腰褪裙。", 
      "可㬠是、不宜春。"
    ], 
    "rhythmic": "武陵春"
  }, 
  {
    "author": "万俟咏", 
    "paragraphs": [
      "千秋万岁君，五帝三王世。", 
      "观风重令节，与民乐盛际。", 
      "蕊宫长春，洞天不老，花艳蝉辉，十里照春珠翠。", 
      "闹罗绮。", 
      "遥望太极，一簇通明里。", 
      "钧台奏寿，蓬山呈妙戏。", 
      "六宫人来，五云楼迥，风送歌声，依约睿思圣制。"
    ], 
    "rhythmic": "快活年近拍"
  }, 
  {
    "author": "万俟咏", 
    "paragraphs": [
      "正波泛银汉，漏滴铜壶，上元佳致。", 
      "绛烛银灯，若繁星连缀。", 
      "明月逐人，暗尘随马，尽五陵豪贵。", 
      "鬓惹乌云，裙拖湘水，谁家姝丽。", 
      "金阙南边，彩山北面，接地罗绮，沸天歌吹。", 
      "六曲屏开，拥三千珠翠。", 
      "帝乐□深，凤炉烟喷，望舜颜瞻礼。", 
      "太平无事，君臣宴乐，黎民欢醉。"
    ], 
    "rhythmic": "醉蓬莱"
  }, 
  {
    "author": "万俟咏", 
    "paragraphs": [
      "小潇湘。", 
      "正天影倒碧，波面容光。", 
      "水仙朝罢，间列绿盖红幢。", 
      "吹风细雨，荡十顷、清香。", 
      "人在水精中央。", 
      "霜绡雾，襟袂收凉。", 
      "款放轻舟闹红里，有晴蜓点水，交颈鸳鸯。", 
      "翠阴密处，曾觅相并青房。", 
      "晚霞散绮，泛远净、一叶鸣榔。", 
      "拟去尽促雕觞。", 
      "歌云未断，月上飞梁。"
    ], 
    "rhythmic": "芰荷香"
  }, 
  {
    "author": "万俟咏", 
    "paragraphs": [
      "可惜香红。", 
      "又一番骤雨，几阵狂风。", 
      "霎时留不往，便夜来和月，飞过帘栊。", 
      "离愁未了，酒病相仍，便堪此恨中。", 
      "片片随、流水斜阳去，各自西东。", 
      "又还是、九十春光，误双飞戏蝶，并采游峰。", 
      "人生能几许，细算来何物，得似情浓。", 
      "沈腰暗减，潘鬓先秋，寸心不易供。", 
      "望暮云、千里沈沈障翠峰。"
    ], 
    "rhythmic": "别瑶姬慢・忆瑶姬"
  }, 
  {
    "author": "万俟咏", 
    "paragraphs": [
      "天如洗。", 
      "金波冷浸冰壶里。", 
      "冰壶里。", 
      "一年得似，此宵能几。", 
      "等闲莫把栏干倚。", 
      "马蹄去便三千里。", 
      "三千里。", 
      "几重云岫，几重烟水。"
    ], 
    "rhythmic": "忆秦娥"
  }, 
  {
    "author": "田为", 
    "paragraphs": [
      "梦怕愁时断，春从醉里回。", 
      "凄凉怀抱向谁开。", 
      "些子清明时候、被莺催。", 
      "柳外都成絮，栏边半是苔。", 
      "多情帘燕独徘徊。", 
      "依旧满身花雨、又归来。"
    ], 
    "rhythmic": "南柯子・南歌子"
  }, 
  {
    "author": "田为", 
    "paragraphs": [
      "团玉梅梢重，香罗芰扇低。", 
      "帘风不动蝶交飞。", 
      "一样绿阴庭院、锁斜晖。", 
      "对月怀歌扇，因风念舞衣。", 
      "何须惆怅惜芳菲。", 
      "┾却一年憔悴、待春归。"
    ], 
    "rhythmic": "南柯子・南歌子"
  }, 
  {
    "author": "田为", 
    "paragraphs": [
      "嫩冰未白，被霜风换却，满院秋色。", 
      "小阁深沈围坐促，初拥红炉宜窄。", 
      "帘密收香，窗明迟夜，砚冷凝新滴。", 
      "无人知道，个中多少岑寂。", 
      "翻念一枕高唐，当年仙梦觉，难寻消息。", 
      "睡起微醒衣袖重，不管腰支犹索。", 
      "旋暖银簧，时添酥字，笋玉寒无力。", 
      "如今肠断，暮云依旧凝碧。"
    ], 
    "rhythmic": "念奴娇"
  }, 
  {
    "author": "田为", 
    "paragraphs": [
      "小雨分山，断云镂日，丹青难状清晓。", 
      "柳眼窥晴，梅妆迎暖，林外幽禽啼早。", 
      "烟径润如酥，正浓淡遥看堤草。", 
      "望中新景无穷，最是一年春好。", 
      "骄马黄金络脑。", 
      "争探得东君，何处先到。", 
      "万盏飞觞，千金倚玉，不肯轻辜年少。", 
      "桃李怯残寒，半吐芳心犹小。", 
      "谩教蜂蝶多情，未应知道。"
    ], 
    "rhythmic": "探春・探春慢"
  }, 
  {
    "author": "田为", 
    "paragraphs": [
      "雁空浮碧，印晓月，露洗重阳天气。", 
      "望极楼外，淡烟半隔疏林，掩映断桥流水。", 
      "黄金篱畔白衣人，更谁会、渊明深意。", 
      "晚风底。", 
      "落日乱鸿，飞起无际。", 
      "情多对景凄凉，念旧赏，步屐登高迢递。", 
      "兴满东山，共携素手持杯，劝泛玉浆云蕊。", 
      "此时霜鬓欲归心，谩老尽、悲秋情味。", 
      "向醉里。", 
      "免得又成憔悴。"
    ], 
    "rhythmic": "惜黄花慢"
  }, 
  {
    "author": "田为", 
    "paragraphs": [
      "玉台挂秋月。", 
      "铅素浅，梅花傅香雪。", 
      "冰姿洁。", 
      "金莲衬、小小凌波罗袜。", 
      "雨初歇。", 
      "楼外孤鸿声渐远，远山外、行人音信绝。", 
      "此恨对语犹难，那堪更寄书说。", 
      "教人红销翠减，觉衣宽金缕，都为轻别。", 
      "太情切。", 
      "消魂处、画角黄昏时节。", 
      "声呜咽。", 
      "落尽庭花春去也，银蟾迥、无情圆又缺。", 
      "恨伊不似馀香，惹鸳鸯结。"
    ], 
    "rhythmic": "江神子慢・江城子慢", 
    "tags": [
      "宋词三百首"
    ]
  }, 
  {
    "author": "徐伸", 
    "paragraphs": [
      "闷来弹雀，又搅破、一帘花影。", 
      "谩试著春衫，还思纤手，熏彻金炉烬冷。", 
      "动是愁多如何向，但怪得、新来多病。", 
      "想旧日沈腰，而今潘鬓，不堪临镜。", 
      "重省。", 
      "别时泪滴，罗衣犹凝。", 
      "料为我厌厌，日高慵起，长托春酲未醒。", 
      "雁翼不来，马蹄轻驻，门闭一庭芳景。", 
      "空伫立，尽日阑干倚遍，昼长人静。"
    ], 
    "rhythmic": "转调二郎神・二郎神"
  }, 
  {
    "author": "江汉", 
    "paragraphs": [
      "升平无际。", 
      "庆八载相业，君臣鱼水。", 
      "镇抚风棱，调燮精神，合是圣朝房魏。", 
      "凤山政好，还被画毂朱轮催起。", 
      "按锦辔。", 
      "映玉带金鱼，都人争指。", 
      "丹陛。", 
      "常注意。", 
      "追念裕陵，元佐今无几。", 
      "绣衮香浓，鼎槐风细。", 
      "荣耀满门朱紫。", 
      "四方具瞻师表，尽道一夔足矣。", 
      "运花笔，又管领年年，烘春桃李。"
    ], 
    "rhythmic": "喜迁莺"
  }, 
  {
    "author": "田中行", 
    "paragraphs": [
      "为谁和泪倚阑干。"
    ], 
    "rhythmic": "失调名"
  }, 
  {
    "author": "田中行", 
    "paragraphs": [
      "一宵风雨送春归。", 
      "绿暗红稀。", 
      "画楼尽日凭阑意，与谁同拈花枝。", 
      "门外蔷薇开也，枝头梅子酸时。", 
      "玉人应是数归期。", 
      "翠敛愁眉。", 
      "塞鸿不到双鱼远，恨楼前、流水难西。", 
      "新恨欲题红叶，东风满院花飞。"
    ], 
    "rhythmic": "风入松"
  }, 
  {
    "author": "赵温之", 
    "paragraphs": [
      "琼姿冰体。", 
      "料莹光乍傅，广寒宫里。", 
      "北陆寒深，南园春先，此後万花方起。", 
      "翦霞斗萼，栽芯砌□，天与高致。", 
      "大潇洒，最宜雪宜月，宜亭宜水。", 
      "好是。", 
      "天涯庾岭上，万珠浮动香千里。", 
      "写横斜，鬟插垂袅，占尽秀骨清意。", 
      "醉魂易醒，吟兴信来，佳思无际。", 
      "为传语，向东风，甘使无言桃李。"
    ], 
    "rhythmic": "喜迁莺"
  }, 
  {
    "author": "赵温之", 
    "paragraphs": [
      "竹外溪边，一枝破寒冲腊。", 
      "莹素肌、玉雕冰刻。", 
      "赋闲标，足馀韵，岂同常格。", 
      "最风流，生来处处尽好，别得造化工力。", 
      "疏影幽香，意思迥然殊绝。", 
      "算不枉、诗人分别。", 
      "冻云深，凉月皎，愈增清冽。", 
      "大潇洒，尤得静中雅趣，不许莺栖燕歇。"
    ], 
    "rhythmic": "踏青游"
  }, 
  {
    "author": "赵温之", 
    "paragraphs": [
      "妖艳相偎，清香交喷。", 
      "花王尤喜来亲迎。", 
      "有如二女事唐虞，群芳休更夸相并。", 
      "小雨资娇，轻风借润。", 
      "天应知我怜孤韵。", 
      "莫惊岁岁有双葩，仪真自古风流郡。"
    ], 
    "rhythmic": "踏莎行"
  }, 
  {
    "author": "王庭", 
    "paragraphs": [
      "溪风紧。", 
      "溪上官梅整整。", 
      "万木寒痴吹不醒。", 
      "一枝先破冷。", 
      "梦断香云耿耿。", 
      "月淡梨花清影。", 
      "长笛倚楼谁共听。", 
      "调高成绝品。"
    ], 
    "rhythmic": "谒金门"
  }, 
  {
    "author": "王庭", 
    "paragraphs": [
      "琼海无边银浪卷。", 
      "画戟朱楼，缥缈云间见。", 
      "当日使君曾拥传。", 
      "海霞光里时开宴。", 
      "翠斝红鳞吹酒面。", 
      "莫谓今朝，人在天涯远。", 
      "彩凤衔书应不晚。", 
      "愿公难老身长健。"
    ], 
    "rhythmic": "凤栖梧・蝶恋花"
  }, 
  {
    "author": "王庭", 
    "paragraphs": [
      "朱门映柳画帘垂。", 
      "门前闻马嘶。", 
      "主人新著绿袍归。", 
      "天恩下玉墀。", 
      "凭翠袖，拈花枝。", 
      "劝教人醉时。", 
      "请君听唱碧云词。", 
      "倒倾金屈卮。"
    ], 
    "rhythmic": "醉桃源・阮郎归"
  }, 
  {
    "author": "王庭", 
    "paragraphs": [
      "家住天门阊阖外，别来几度花开。", 
      "近传消息到江淮。", 
      "玉京知好在，金阙尚崔嵬。", 
      "流落江南山尽处，雨馀苍翠成堆。", 
      "暂同溪馆醉尊罍。", 
      "恐随丹诏动，且任玉山颓。"
    ], 
    "rhythmic": "临江仙"
  }, 
  {
    "author": "王庭", 
    "paragraphs": [
      "问道春来相识否，岭头昨夜开花。", 
      "水村烟坞寄生涯。", 
      "月寒疏影淡，整整复斜斜。", 
      "素面玉妃嫌粉污，晨妆洗尽铅华。", 
      "香肌应只饭胡麻。", 
      "年年如许瘦，知是阿谁家。"
    ], 
    "rhythmic": "临江仙"
  }, 
  {
    "author": "王庭", 
    "paragraphs": [
      "寂寞久无红袖饮，忽逢浩齿轻讴。", 
      "坐令孤客洗穷愁。", 
      "谁知沅水上，却似洛城游。", 
      "闻道辰溪贤令长，深房别锁明眸。", 
      "多年铅鼎养青虬。", 
      "不应携妓女，骑鹤上扬州。"
    ], 
    "rhythmic": "临江仙"
  }, 
  {
    "author": "王庭", 
    "paragraphs": [
      "帘外东风吹断梦，卷帘人探春还。", 
      "一枝疏影动檐间。", 
      "鸳鸯□瓦冷，霜月堕栏干。", 
      "闻道寿阳如许好，晨妆洗尽微殷。", 
      "可怜玉骨瘦孱孱。", 
      "谁家长笛□，吹彻玉楼寒。"
    ], 
    "rhythmic": "临江仙"
  }, 
  {
    "author": "王庭", 
    "paragraphs": [
      "小院桃花，烟锁几重珠箔。", 
      "更深後、海棠睡著。", 
      "东风吹去，落谁家墙角。", 
      "平白地教人，为他情恶。", 
      "花若有情，情应不薄。", 
      "也须悔从前事错。", 
      "而今夜雨，念玉颜飘泊。", 
      "知那里人家，怎生顿著。"
    ], 
    "rhythmic": "人娇"
  }, 
  {
    "author": "王庭", 
    "paragraphs": [
      "梅花发。", 
      "夜寒吹笛千山月。", 
      "千山月。", 
      "此时愁听，龙吟幽噎。", 
      "数枝飞尽南枝雪。", 
      "风光又作年时别。", 
      "年时别。", 
      "江头心绪，乱丝千结。"
    ], 
    "rhythmic": "忆秦娥"
  }, 
  {
    "author": "王庭", 
    "paragraphs": [
      "少年时节，见皇州灯火，衣冠朝市。", 
      "天汉桥边瞻凤辇，帘幕千家垂地。", 
      "人似神仙，身游佛国，谪堕红尘里。", 
      "如今憔悴，渐无往岁欢味。", 
      "此夜帝里喧传，太平祥瑞，有街头人醉。", 
      "更值端门新又起，楼阙千兵严卫。", 
      "朝野多欢，边庭初静，歌舞方腾沸。", 
      "良宵好景，异时多少遗事。"
    ], 
    "rhythmic": "念奴娇"
  }, 
  {
    "author": "王庭", 
    "paragraphs": [
      "花外红楼，当时青鬓颜如玉。", 
      "淡烟残烛。", 
      "醉入花间宿。", 
      "白发相逢，犹唱当时曲。", 
      "当时曲。", 
      "断弦难续。", 
      "且尽杯中醁。"
    ], 
    "rhythmic": "点绛唇"
  }, 
  {
    "author": "王庭", 
    "paragraphs": [
      "玉漏春迟，铁关金锁星桥夜。", 
      "暗尘随马。", 
      "明月应无价。", 
      "天半朱楼，银汉星光射。", 
      "更深也。", 
      "翠娥如画。", 
      "犹在凉蟾下。"
    ], 
    "rhythmic": "点绛唇", 
    "prologue": "夜之游。况逢千载一时，如在十洲三岛。有劳诸子，慢动三挝。对此芳辰，先呈口号。万家帘幕卷青烟。火炬银花耀碧天。留得江南春不夜，为传新唱落尊前。"
  }, 
  {
    "author": "王庭", 
    "paragraphs": [
      "春入西园，数重花外红楼起。", 
      "倚阑金翠。", 
      "人在非烟里。", 
      "风月佳时，蓬岛开平地。", 
      "笙歌沸。", 
      "画桥灯市。", 
      "一夜惊桃李。"
    ], 
    "rhythmic": "点绛唇"
  }, 
  {
    "author": "王庭", 
    "paragraphs": [
      "一拂退黄衫子，几团嗅芯蜂儿。", 
      "西风吹下月中枝。", 
      "种在寒岩影里。", 
      "人道蜡梅相似，又传菊满东篱。", 
      "饶伊颜色入时宜。", 
      "安得香传九里。"
    ], 
    "rhythmic": "西江月"
  }, 
  {
    "author": "王庭", 
    "paragraphs": [
      "锦袍绣帽跃金鞍。", 
      "卷旗幡。", 
      "整师还。", 
      "轻骑穷追，湘尾鼓声寒。", 
      "千里尘清高会处，张翠幕，万人看。", 
      "藕丝衫袖捧雕盘。", 
      "玉颓山。", 
      "夜将阑。", 
      "幸遇休兵，且尽玉壶宽。", 
      "未用汉军频出塞，徒生事，斩楼兰。"
    ], 
    "rhythmic": "江城子"
  }, 
  {
    "author": "王庭", 
    "paragraphs": [
      "渡头犹唱棹歌声。", 
      "雨初晴。", 
      "月初生。", 
      "忽见飞虹，夭矫挂寒汀。", 
      "两岸小儿齐拍手，今夜里，放人行。", 
      "朱栏画鹢照江亭。", 
      "客来登。", 
      "眼初明。", 
      "如泛银河，天上跨长鲸。", 
      "君是济川舟楫手，将许事，笑谈成。"
    ], 
    "rhythmic": "江城子"
  }, 
  {
    "author": "王庭", 
    "paragraphs": [
      "夜郎江上看元宵。", 
      "斗回杓。", 
      "雪初消。", 
      "灯火银花，何处是星桥。", 
      "哄得满城春不夜，三妓女，五溪徭。", 
      "此时回首忆行朝。", 
      "太平楼。", 
      "倚层宵。", 
      "红蜡光中，买酒听吹箫。", 
      "且就天涯聊一醉，歌一曲，望京谣。"
    ], 
    "rhythmic": "江城子"
  }, 
  {
    "author": "王庭", 
    "paragraphs": [
      "天回北斗欲中宵。", 
      "屡移杓。", 
      "客魂消。", 
      "记得皇州，灯火虹成桥。", 
      "异俗西南开万里，冠带尽，百蛮徭。", 
      "卢溪太守未还朝。", 
      "起朱楼。", 
      "接丛宵。", 
      "翠幕红妆，歌管玉为箫。", 
      "民乐丰登无一事，看下诏，采风谣。"
    ], 
    "rhythmic": "江城子"
  }, 
  {
    "author": "王庭", 
    "paragraphs": [
      "楼头钟鼓变新声。", 
      "晚霞晴。", 
      "水云生。", 
      "何处归帆，争泊蓼花汀。", 
      "遥望虹桥如画里，鳌背上，著人行。", 
      "夜阑风定见危亭。", 
      "却重登。", 
      "景方明。", 
      "影落波心，疑是海中鲸。", 
      "愿借吸川沧海量，为公寿，落桥成。"
    ], 
    "rhythmic": "江城子"
  }, 
  {
    "author": "王庭", 
    "paragraphs": [
      "月落灯残人散後。", 
      "忽到尊前，但觉眉儿皱。", 
      "数日不来如许瘦。", 
      "裙腰减尽君知否。", 
      "公子风流应自有。", 
      "占断春光，肯落谁人手。", 
      "已是许多时做就。", 
      "重教舞彻双罗袖。"
    ], 
    "rhythmic": "蝶恋花"
  }, 
  {
    "author": "王庭", 
    "paragraphs": [
      "罨画楼中人已醉。", 
      "别院微闻，笑语帘垂地。", 
      "催唤倾城香雾起。", 
      "翠帷双卷春风里。", 
      "妆样尖新歌妙丽。", 
      "满酌金尊，不信人憔悴。", 
      "饥客眼寒谁管你。", 
      "主人见惯浑闲事。"
    ], 
    "rhythmic": "蝶恋花"
  }, 
  {
    "author": "王庭", 
    "paragraphs": [
      "桂树新生都几许。", 
      "兄弟骑龙，双入蟾宫去。", 
      "一日两枝同折处。", 
      "娥拍手都分与。", 
      "杨柳江头春色暮。", 
      "白马青衫，两郡文章主。", 
      "只恐远方难久住。", 
      "高宗梦觉思霖雨。"
    ], 
    "rhythmic": "蝶恋花"
  }, 
  {
    "author": "王庭", 
    "paragraphs": [
      "颓玉成山，倾江作酒，醉来莫问升沈。", 
      "少年狂怪，应笑老婆心。", 
      "也会东涂西抹，行穿过、柳陌花阴。", 
      "诚何用，腰龟左顾，犹待铸黄金。", 
      "如今。", 
      "回首处，青楼缥缈，朱箔重深。", 
      "叹江海飘零，离恨难禁。", 
      "好在铜梁玉垒，将军骑、他日重临。", 
      "归来看，文君未老，相对抚鸣琴。"
    ], 
    "rhythmic": "满庭芳"
  }, 
  {
    "author": "王庭", 
    "paragraphs": [
      "宿雨初收，晚风微度，万家帘卷青烟。", 
      "暗尘随马，人物似神仙。", 
      "试问天公借月，天须放、明月教圆。", 
      "应移下，广寒宫殿，灯火接星躔。", 
      "卢川。", 
      "元古郡，当时太守，宾从俱贤。", 
      "到如今井邑，歌吹喧阗。", 
      "花下红妆卖酒，时相遇、曲水桥边。", 
      "谁知道，山城父老，重见中兴年。"
    ], 
    "rhythmic": "满庭芳"
  }, 
  {
    "author": "王庭", 
    "paragraphs": [
      "东阁官梅，玉栏朱槛，未如山馆疏篱。", 
      "水边竹外，斜出两三枝。", 
      "最好西湖月下，林处士、著意吟时。", 
      "何须说，扬州旧日，何逊更能诗。", 
      "谁知。", 
      "深雪里，玉妃粲粲，初下瑶池。", 
      "笑人间春色，只在桃蹊。", 
      "紫燕黄鹂解语，来时但、青实离离。", 
      "争知道，调羹附鼎，终得近丹墀。"
    ], 
    "rhythmic": "满庭芳", 
    "tags": [
      "西湖"
    ]
  }, 
  {
    "author": "王庭", 
    "paragraphs": [
      "兰亭丝竹。", 
      "高会群贤，其人如玉。", 
      "曲水流觞，灯前细雨，檐花蔌蔌。", 
      "舞雩初试春衣，听咏歌、童子五六。", 
      "泽畔行吟，沙汀拾翠，满江新绿。"
    ], 
    "rhythmic": "柳梢青"
  }, 
  {
    "author": "王庭", 
    "paragraphs": [
      "武陵西上沅陵渡。", 
      "扁舟忘了来时路。", 
      "花外有人烟。", 
      "相逢疑是仙。", 
      "清尊留夜语。", 
      "醉倒知何处。", 
      "归去客心惊。", 
      "金鸡嘲哳鸣。"
    ], 
    "rhythmic": "菩萨蛮"
  }, 
  {
    "author": "王庭", 
    "paragraphs": [
      "薄薄春衫簇绮霞。", 
      "画檐晨起见栖鸦。", 
      "宿妆仍拾落梅花。", 
      "回首高楼闻笑语，倚栏红袖卷轻纱。", 
      "玉肌微减旧时些。"
    ], 
    "rhythmic": "浣溪沙"
  }, 
  {
    "author": "王庭", 
    "paragraphs": [
      "九里香风动地来。", 
      "寻香空绕百千回。", 
      "错惊秋色上崔嵬。", 
      "谁识芗林三昧手，能令花落又花开。", 
      "返魂元学岭头梅。"
    ], 
    "rhythmic": "浣溪沙"
  }, 
  {
    "author": "王庭", 
    "paragraphs": [
      "城东楼阁连云起。", 
      "冠绝辰州市。", 
      "莲灯初发万枝红。", 
      "也似江南风景、半天中。", 
      "花衢柳陌年时静。", 
      "划地今年盛。", 
      "棚前箫鼓闹如雷。", 
      "添个辰溪女子、舞三台。"
    ], 
    "rhythmic": "虞美人"
  }, 
  {
    "author": "王庭", 
    "paragraphs": [
      "催花一霎清明雨。", 
      "留得东风且住。", 
      "两岸柳汀烟坞。", 
      "未放行人去。", 
      "人如双鹄云间举。", 
      "明夜扁舟何处。", 
      "只向武陵南渡。", 
      "便是长安路。"
    ], 
    "rhythmic": "桃源忆故人"
  }, 
  {
    "author": "王庭", 
    "paragraphs": [
      "红尘紫阳春来早。", 
      "晚市烟光好。", 
      "灯发万枝莲，华月光中，天净开蓬岛。", 
      "老人旧日曾年少。", 
      "年少还须老。", 
      "今夕在天涯，烛影星桥，也似长安道。"
    ], 
    "rhythmic": "醉花阴"
  }, 
  {
    "author": "王庭", 
    "paragraphs": [
      "玉妃谪堕烟村远。", 
      "犹似瑶池见。", 
      "缺月挂寒梢，时有幽香，飞到朱帘畔。", 
      "春风岭上淮南岸。", 
      "曾为谁魂断。", 
      "依旧瘦稜稜，天若有情，天也应须管。"
    ], 
    "rhythmic": "醉花阴"
  }, 
  {
    "author": "王庭", 
    "paragraphs": [
      "月娥昨夜江头过。", 
      "把素衫揉破。", 
      "冷逐晓云归，留与东风，吹作千千朵。", 
      "云残香瘦春犹可。", 
      "玉笛愁无那。", 
      "倚著画楼人，且莫教他，吹动些儿个。"
    ], 
    "rhythmic": "醉花阴"
  }, 
  {
    "author": "王庭", 
    "paragraphs": [
      "琼楼玉宇。", 
      "满人寰似、海边洲渚。", 
      "蓬莱又还水浅，鲸涛静见，银宫如许。", 
      "紫极鸣筲声断，望霓舟何处。", 
      "待夜深、重倚层霄，认得瑶池广寒路。", 
      "郢中旧曲谁能度。", 
      "恨歌声、响入青云去。", 
      "西湖近时绝唱，总不道、月梅盐絮。", 
      "暗想当年宾从，毫端有惊人句。", 
      "谩说枚叟邹生，共作梁园赋。"
    ], 
    "rhythmic": "雨霖铃", 
    "tags": [
      "西湖"
    ]
  }, 
  {
    "author": "王庭", 
    "paragraphs": [
      "云静天高，山明水阔。", 
      "一年待个中秋月。", 
      "十分魄少一分圆，今宵已觉蟾光别。", 
      "且尽金尊，遥瞻玉阙。", 
      "更深江水沙如雪。", 
      "来宵风雨不相关，重须买酒追佳节。"
    ], 
    "rhythmic": "鹊桥仙"
  }, 
  {
    "author": "王庭", 
    "paragraphs": [
      "飞雪满貂裘，马蹄轻骤。", 
      "笔下文章焕星斗。", 
      "凌云才调，尽是夺标高手。", 
      "况闻场屋里，知名久。", 
      "金榜篆云，银鞍披绣。", 
      "归去天香满衣袖。", 
      "莫辞今夕，且尽一尊芳酒。", 
      "为君歌一曲，为君寿。"
    ], 
    "rhythmic": "感皇恩"
  }, 
  {
    "author": "王庭", 
    "paragraphs": [
      "羸马怯征鞍，骎骎欲骤。", 
      "昨夜文星动南斗。", 
      "广寒宫近，欲上烟霄携手。", 
      "素娥不奈冷，凄凉久。", 
      "知是谪仙，肝肠锦绣。", 
      "天半清风动襟袖。", 
      "而今西笑，且饮新丰美酒。", 
      "悠然还独酌，谁为寿。"
    ], 
    "rhythmic": "感皇恩"
  }, 
  {
    "author": "王庭", 
    "paragraphs": [
      "一叶下西风，寒生南浦。", 
      "椎鼓鸣桡送君去。", 
      "长亭把酒，却倩阿谁留住。", 
      "尊前人似玉，能留否。", 
      "醉中暂听，离歌几许。", 
      "听不能终泪如雨。", 
      "无情江水，断送扁舟何处。", 
      "归时烟浪卷，朱帘暮。"
    ], 
    "rhythmic": "感皇恩"
  }, 
  {
    "author": "王庭", 
    "paragraphs": [
      "画鼓轰天。", 
      "暗尘随宝马，人似神仙。", 
      "天恁不教昼短，明月长圆。", 
      "天应未知道，天天。", 
      "须肯放、三夜如年。", 
      "流酥拥上香。", 
      "为个甚、晚妆特地鲜妍。", 
      "花下清阴乍合，曲水桥边。", 
      "高人到此也乘兴，任横街，一一须穿。", 
      "莫言无国艳，有朱门、锁婵娟。"
    ], 
    "rhythmic": "寰海清"
  }, 
  {
    "author": "王庭", 
    "paragraphs": [
      "翠袖卷轻纱。", 
      "玉腕慵遮。", 
      "蕊珠宫殿倚彤霞。", 
      "不愤江南梅信早，争下香车。", 
      "月露洗凝华。", 
      "艳压群葩。", 
      "暗传春信到天涯。", 
      "试问东风谁第一，先到人家。"
    ], 
    "rhythmic": "浪淘沙"
  }, 
  {
    "author": "王庭", 
    "paragraphs": [
      "宴罢莫匆匆，聊驻玉鞍金勒。", 
      "闻道建溪新焙，尽龙蟠苍璧。", 
      "黄金碾入碧花瓯，瓯翻素涛色。", 
      "今夜酒醒归去，觉风生两腋。"
    ], 
    "rhythmic": "好事近"
  }, 
  {
    "author": "王庭", 
    "paragraphs": [
      "湘江停瑟。", 
      "洛川回雪。", 
      "是耶非、相逢飘瞥。", 
      "云鬓风裳，照心事、娟娟山月。", 
      "翦烟花、带萝同结。", 
      "留环盟切。", 
      "贻珠情彻。", 
      "解携时、玉声愁绝。", 
      "罗袜尘生，早波面、春痕欲灭。", 
      "送人行、水声凄咽。"
    ], 
    "rhythmic": "解佩令"
  }, 
  {
    "author": "薛式", 
    "paragraphs": [
      "一是金丹总数，河图象出真机。", 
      "谁知罔象尽玄微。", 
      "大道从兹孕起。", 
      "斗柄璇玑正位，阴中却抱阳辉。", 
      "子母著绯衣。", 
      "此是乾坤真理。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "偃月炉中金鼎，三台两曜行神。", 
      "尊卑简易汞中真。", 
      "握固休推心肾。", 
      "白虎长存坎户，青龙却与南邻。", 
      "阴魂阳魄似窗尘。", 
      "大意不离玄牝。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "天上三清真境，三皇五帝规模。", 
      "瞿昙老氏仲尼徒。", 
      "经史深藏妙素。", 
      "间有真人出世，来明赤子玄珠。", 
      "蟾光终日耀昏衢。", 
      "满目黄芽显露。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "内有五行相制，包含一粒红铅。", 
      "相生相杀自天然。", 
      "此药殊无贵贱。", 
      "会向我家园里，栽培一亩天田。", 
      "中男小女共相连。", 
      "种得黄芽满院。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "凿破玄元三五，拨开造化圭璋。", 
      "希夷妙旨在中央。", 
      "咫尺无名罔象。", 
      "片饷工夫便得，教君地久天长。", 
      "蓬莱仙岛是吾乡。", 
      "怎不留心信向。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "竹破须还竹补，人衰须假铅全。", 
      "思量只是眼睛前。", 
      "自是时人不见。", 
      "日月相交离坎，龙蛇产在先天。", 
      "长生妙药在家园。", 
      "一饷工夫便现。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "此道至灵至圣，无令泄漏轻为。", 
      "全凭德行两相宜。", 
      "言语须防避忌。", 
      "要籍五行生旺，须明阳盛阴衰。", 
      "三人同志谨防危。", 
      "进火工夫仔细。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "炼就光明莹玉，回来却入黄泉。", 
      "升腾须假至三年。", 
      "携养殷勤眷恋。", 
      "九九才终变化，神功岂假言宣。", 
      "分明顷刻做神仙。", 
      "永驾鸾车凤辇。"
    ], 
    "rhythmic": "西江月"
  }, 
  {
    "author": "薛式", 
    "paragraphs": [
      "一气初回遇朔，鼎中神水温温。", 
      "刚柔相会气均匀。", 
      "妙在无过浑沌。", 
      "八卦循回循绕，推排九窍追奔。", 
      "东西沈静合朝昏。", 
      "莫与常人议论。"
    ], 
    "rhythmic": "西江月"
  }, 
  {
    "author": "陈克", 
    "paragraphs": [
      "枕帐依依残梦，斋房忽忽馀酲。", 
      "薄衣团扇绕阶行。", 
      "曲阑幽树，看得绿成阴。", 
      "檐雨为谁凝咽，林花似我飘零。", 
      "微吟休作断肠声。", 
      "流莺百啭，解道此时情。"
    ], 
    "rhythmic": "临江仙"
  }, 
  {
    "author": "陈克", 
    "paragraphs": [
      "四海十年兵不解，胡尘直到江城。", 
      "岁华销尽客心惊。", 
      "疏髯浑似雪，衰涕欲生冰。", 
      "送老齑盐何处是，我缘应在吴兴。", 
      "故人相望若为情。", 
      "别愁深夜雨，孤影小窗灯。"
    ], 
    "rhythmic": "临江仙"
  }, 
  {
    "author": "陈克", 
    "paragraphs": [
      "宝瑟尘生郎去後。", 
      "绿窗闲却春风手。", 
      "浅色宫罗新染就。", 
      "晴时後。", 
      "裁缝细意花枝斗。", 
      "象尺熏炉移永昼。", 
      "粉涩蔷薇透。", 
      "晚景看来浑似旧。", 
      "沈吟久。", 
      "个侬争得知人瘦。"
    ], 
    "rhythmic": "渔家傲"
  }, 
  {
    "author": "陈克", 
    "paragraphs": [
      "浅画香膏拂紫绵。", 
      "牡丹花重翠云偏。", 
      "手挼梅子并郎肩。", 
      "病起心情终是怯，困来模样不禁怜。", 
      "旋移针线小窗前。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "香雾空蒙堕彩蟾。", 
      "倾城催映出重帘。", 
      "□□银烛夜厌厌。", 
      "何物与侬供醉眼，半黄梅子带红盐。", 
      "粉融香润玉纤纤。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "淡墨花枝掩薄罗。", 
      "嫩蓝裙子窣湘波。", 
      "水晶新样碾风荷。", 
      "问著似羞还似恶，恼来成笑不成歌。", 
      "芙蓉帐里奈君何。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "短烛荧荧照碧窗。", 
      "重重帘幕护梨霜。", 
      "幽欢不怕夜偏长。", 
      "罗袜钿钗红粉醉，曲屏深幔绿橙香。", 
      "征鸿离远断人肠。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "小院春来百草青。", 
      "拂墙桃李已飘零。", 
      "绝知春意总无凭。", 
      "卢女嫁时终薄命，徐娘身老谩多情。", 
      "洗香吹粉转娉婷。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "窗纸幽幽不肯明。", 
      "寒更忍作断肠声。", 
      "背人残烛却多情。", 
      "合下心期唯有梦，如今魂梦也无凭。", 
      "几行闲泪莫纵横。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "慢梳头浅画眉。", 
      "乱莺残梦起多时。", 
      "不道小庭花露湿，翦酴。", 
      "帘额好风低燕子，窗油晴日打蜂儿。", 
      "翠袖粉笺闲弄笔，写新诗。"
    ], 
    "rhythmic": "摊破浣溪沙・山花子"
  }, 
  {
    "author": "陈克", 
    "paragraphs": [
      "花满院。", 
      "飞去飞来双燕。", 
      "红雨入帘寒不卷。", 
      "晓屏山六扇。", 
      "翠袖玉笙凄断。", 
      "脉脉两娥愁浅。", 
      "消息不知郎近远。", 
      "一春长梦见。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "柳丝碧。", 
      "柳下人家寒食。", 
      "莺语匆匆花寂寂。", 
      "玉阶春藓湿。", 
      "闲凭薰笼无力。", 
      "心事有谁知得。", 
      "檀炷绕窗灯背壁。", 
      "画檐残雨滴。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "深院静。", 
      "尘暗曲房凄冷。", 
      "黄叶满阶风不定。", 
      "无端吹酒醒。", 
      "露湿小园幽径。", 
      "悄悄啼姑相应。", 
      "半被馀熏残烛影。", 
      "夜长人独冷。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "春漏促。", 
      "谁见两人心曲。", 
      "罨画屏风银蜡烛。", 
      "泪珠红蔌蔌。", 
      "懊恼欢娱不足。", 
      "只许梦中相逐。", 
      "今夜月明何处宿。", 
      "画桥春水绿。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "春草碧。", 
      "忆著去年寒食。", 
      "白纻红裙香□□，折花闹调客。", 
      "好在江南江北。", 
      "燕子不传消息。", 
      "醉眼腾腾羞面赤。", 
      "断肠侬记得。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "罗帐薄。", 
      "缥缈绮疏飞阁。", 
      "红地团花金解络。", 
      "香囊垂四角。", 
      "尽日春风帘幕。", 
      "谁见绿屏纤弱。", 
      "云压枕函钗自落。", 
      "无端春梦恶。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "愁脉脉。", 
      "目断江南江北。", 
      "烟树重重芳信隔。", 
      "小楼山几尺。", 
      "细草孤云斜日。", 
      "一向弄晴天色。", 
      "帘外落花飞不得。", 
      "东风无气力。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "春寂寂。", 
      "绿暗溪南溪北。", 
      "溪水沈沈天一色。", 
      "鸟飞春树黑。", 
      "肠断小楼吹笛，醉里看朱成碧。", 
      "愁满眼前遮不得。", 
      "可怜双鬓白。"
    ], 
    "rhythmic": "谒金门"
  }, 
  {
    "author": "陈克", 
    "paragraphs": [
      "踏车不用青裙女。", 
      "日夜歌声苦。", 
      "风流墨绶强跻攀。", 
      "唤起潜蛟飞舞、破天悭。", 
      "公庭休更重门掩。", 
      "细听催诗点。", 
      "一尊已咏北窗风。", 
      "卧看雪儿纤手、剥莲蓬。"
    ], 
    "rhythmic": "虞美人"
  }, 
  {
    "author": "陈克", 
    "paragraphs": [
      "小山戢戢盆池浅。", 
      "芳树阴阴转。", 
      "红阑干上刺蔷薇。", 
      "蝴蝶飞来飞去、两三枝。", 
      "绣裙斜立腰肢困。", 
      "翠黛萦新恨。", 
      "风流踪迹使人猜。", 
      "过了斗鸡时节、合归来。"
    ], 
    "rhythmic": "虞美人"
  }, 
  {
    "author": "陈克", 
    "paragraphs": [
      "绿阴满院帘垂地。", 
      "落絮萦香砌。", 
      "池光不定药栏低。", 
      "闲并一双鸂鶒、没人时。", 
      "旧欢黯黯成幽梦。", 
      "帐卷金泥重。", 
      "日虹斜处暗尘飞。", 
      "脉脉小窗孤枕、镜花移。"
    ], 
    "rhythmic": "虞美人"
  }, 
  {
    "author": "陈克", 
    "paragraphs": [
      "柳条窣窣闲庭院。", 
      "锦波绣浪春风转。", 
      "红日上阑干。", 
      "晚来花更寒。", 
      "绿檀金隐起。", 
      "翠被香烟里。", 
      "幽恨有谁知。", 
      "空梁落燕泥。"
    ], 
    "rhythmic": "菩萨蛮"
  }, 
  {
    "author": "陈克", 
    "paragraphs": [
      "赤阑桥尽香街直。", 
      "笼街细柳娇无力。", 
      "金碧上青空。", 
      "花晴帘影红。", 
      "黄衫飞白马。", 
      "日日青楼下。", 
      "醉眼不逢人。", 
      "午香吹暗尘。"
    ], 
    "rhythmic": "菩萨蛮", 
    "tags": [
      "宋词三百首"
    ]
  }, 
  {
    "author": "陈克", 
    "paragraphs": [
      "池塘淡淡浮鸂鶒。", 
      "杏花吹尽垂杨碧。", 
      "天气度清明。", 
      "小园新雨晴。", 
      "绿窗描绣罢。", 
      "笑语酴醾下。", 
      "围坐赌青梅。", 
      "困从双脸来。"
    ], 
    "rhythmic": "菩萨蛮"
  }, 
  {
    "author": "陈克", 
    "paragraphs": [
      "绿芜墙绕青苔院。", 
      "中庭日淡芭蕉卷。", 
      "蝴蝶上阶飞。", 
      "烘帘自在垂。", 
      "玉钩双语燕。", 
      "宝甃杨花转。", 
      "几处簸钱声。", 
      "绿窗春睡轻。"
    ], 
    "rhythmic": "菩萨蛮", 
    "tags": [
      "宋词三百首"
    ]
  }, 
  {
    "author": "陈克", 
    "paragraphs": [
      "柳条到地莺声滑。", 
      "鸳鸯睡稳清沟阔。", 
      "九曲转朱阑。", 
      "花深人对闲。", 
      "日长刀尺罢。", 
      "试屐樱桃下。", 
      "髻玉钗风。", 
      "云轻线脚红。"
    ], 
    "rhythmic": "菩萨蛮"
  }, 
  {
    "author": "陈克", 
    "paragraphs": [
      "绿阴寂寂樱桃下。", 
      "盆池劣照蔷薇架。", 
      "帘影假山前。", 
      "映阶红叶翻。", 
      "芭蕉笼碧砌。", 
      "子中庭睡。", 
      "香径没人来。", 
      "拂墙花又开。"
    ], 
    "rhythmic": "菩萨蛮"
  }, 
  {
    "author": "陈克", 
    "paragraphs": [
      "曲陌春风，谁家姊妹同墙看。", 
      "映花烘暖。", 
      "困入茸茸眼。", 
      "细马轻衫，倚醉偷回面。", 
      "垂杨转。", 
      "坠鞭挥扇。", 
      "白地肝肠断。"
    ], 
    "rhythmic": "点绛唇"
  }, 
  {
    "author": "陈克", 
    "paragraphs": [
      "寻遍石亭春，黯黯暮山明灭。", 
      "竹外小溪深处，倚一枝寒月。", 
      "淡云疏雨苦无情，得折便须折。", 
      "醉帽凤鬟归去，有馀香愁绝。"
    ], 
    "rhythmic": "好事近"
  }, 
  {
    "author": "陈克", 
    "paragraphs": [
      "柏舟高躅。", 
      "晚岁宜遐福。", 
      "门户壮，疏汤沐。", 
      "青袍围白发。", 
      "端锦缥犀轴。", 
      "仙桂长，交柯却映蟠桃熟。", 
      "缥缈长江曲。", 
      "入破□箫逐。", 
      "香雾满，飞华屋。", 
      "玉钩凉月挂，冰麝芙蓉馥。", 
      "千万寿，酒中倒卧南山绿。"
    ], 
    "rhythmic": "千秋岁", 
    "tags": [
      "长江"
    ]
  }, 
  {
    "author": "陈克", 
    "paragraphs": [
      "禁瘆馀寒酒半醒。", 
      "蒲萄力软被愁侵。", 
      "鲤鱼不寄江南信，绿尽菖蒲春水深。", 
      "疑梦断，怆离襟。", 
      "重帘复幕静愔愔。", 
      "赤阑干外梨花雨，还是去年寒食心。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "芳树阴阴脱晚红。", 
      "馀香不断玉钗风。", 
      "簿情夫婿花相似，一片西飞一片东。", 
      "金翡翠，绣芙蓉。", 
      "从教纤媚笑床空。", 
      "揉蓝衫子休无赖，只与离人结短封。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "小市桥弯更向东。", 
      "便门长记旧相逢。", 
      "踏青会散秋千下，鬓影衣香怯晚风。", 
      "悲往事，向孤鸿。", 
      "断肠肠断旧情浓。", 
      "梨花院落黄茅店，绣被春寒此夜同。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "粉墙丹柱柳丝中。", 
      "帘箔轻明花影重。", 
      "午醉醒来一面风。", 
      "绿匆匆。", 
      "几颗樱桃叶底红。"
    ], 
    "rhythmic": "豆叶黄・忆王孙"
  }, 
  {
    "author": "陈克", 
    "paragraphs": [
      "树头初日鹁鸠鸣。", 
      "野店山桥新雨晴。", 
      "短褐无泥竹杖轻。", 
      "水泠泠。", 
      "梅片飞时春草青。"
    ], 
    "rhythmic": "豆叶黄・忆王孙"
  }, 
  {
    "author": "陈克", 
    "paragraphs": [
      "秋千人散小庭空。", 
      "麝冷灯昏愁杀侬。", 
      "独有闲阶两袖风。", 
      "月胧胧。", 
      "一树梨花细雨中。"
    ], 
    "rhythmic": "豆叶黄・忆王孙"
  }, 
  {
    "author": "陈克", 
    "paragraphs": [
      "柳外东风不满旗。", 
      "青裾白面出疏篱。", 
      "来打鼓侬吹笛，催送儿郎踏浪飞。", 
      "倾两耳，斗双螭。", 
      "家家春酒泻尖泥。", 
      "侬今已是沧浪客，莫向尊前唱教池。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "罨画溪头春水生。", 
      "铜官山外夕阳明。", 
      "暖风无力小舟横。", 
      "万事悠悠生处熟，三杯兀兀醉时醒。", 
      "杏花杨柳更多情。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "桥北桥南新雨晴。", 
      "柳边花底暮寒轻。", 
      "万家灯火照溪明。", 
      "凫舄差池官事了，木山彩错市人惊。", 
      "街头酒贱唱歌声。"
    ], 
    "rhythmic": "浣溪沙"
  }, 
  {
    "author": "陈克", 
    "paragraphs": [
      "阆风玄圃。", 
      "阳羡溪头山好处。", 
      "郁郁葱葱。", 
      "胜日尊罍笑语中。", 
      "十分芳酒。", 
      "鹤发初生千万寿。", 
      "乐事年年。", 
      "弟劝兄酬阿母前。"
    ], 
    "rhythmic": "减字木兰花"
  }, 
  {
    "author": "陈克", 
    "paragraphs": [
      "老屋风悲脱叶，枯城月破浮烟。", 
      "谁人惨惨把忧端。", 
      "蛮歌犯星起，重觉在天边。", 
      "秋色巧摧愁鬓，夜寒偏著诗肩。", 
      "不知桂影为谁圆。", 
      "何须照床里，终是一人眠。"
    ], 
    "rhythmic": "临江仙"
  }, 
  {
    "author": "陈克", 
    "paragraphs": [
      "枕边清血。", 
      "梦好离肠切。", 
      "笑倚柳条同挽结。", 
      "满眼河桥烟月。", 
      "莺啼新晓璁珑。", 
      "罗窗寂寞春空。", 
      "只许梦魂相近，此生枉是相逢。"
    ], 
    "rhythmic": "清平乐"
  }, 
  {
    "author": "陈克", 
    "paragraphs": [
      "白苎吴侬红颊儿。", 
      "行歌半是使君诗。", 
      "山茶处处春犹浅，灯市人人夜不归。", 
      "拚剧饮，莫相违。", 
      "皇恩往往下丹墀。", 
      "挥毫却对莲花炬，忆著苹洲秉烛时。"
    ], 
    "rhythmic": "鹧鸪天"
  }, 
  {
    "author": "陈克", 
    "paragraphs": [
      "午夜添红蜡，分曹立翠娥。", 
      "觥筹寂寂断经过。", 
      "谁料绮丛香里、是银河。", 
      "老去空髯戟，愁来奈脸波。", 
      "一杯如此断肠何。", 
      "枉杀两人心事、只闻歌。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "献鲤荣今日，凭熊瑞此邦。", 
      "年年寿酒乐城隍。", 
      "共道使君椿树、似甘棠。", 
      "歌舞重城晓，从容燕席凉。", 
      "不须苏合与都梁。", 
      "风外荷花无数、是炉香。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "北固烟中寺，西津雨後山。", 
      "看公英气两眉间。", 
      "如在林霏、江月袭人寒。", 
      "展翼声名久，占熊福艾全。", 
      "风流不是地行仙。", 
      "好去鞭笞鸾凤、紫微天。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "云里千山暖，溪头八月凉。", 
      "华簪霭霭待萱堂。", 
      "羡子怀中双橘、半青黄。", 
      "老去齐眉案，闲来坦腹床。", 
      "相如何日从长杨。", 
      "惭愧年年高会、索槟榔。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "胜日萱庭小，西风橘柚长。", 
      "天怜扇枕彩衣郎。", 
      "乞与淡云纤月、十分凉。", 
      "潋滟三危雾，氤氲百濯香。", 
      "年来椿树更苍苍。", 
      "不用蓝桥辛苦、捣玄霜。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "画幛经梅润，罗衣尚麦寒。", 
      "古苔苍石绿句栏。", 
      "帘外映花新竹、两三竿。", 
      "蠢蠢吴蚕卧，娉娉楚女闲。", 
      "红阴角子共尝酸。", 
      "肠断个侬憨态、小眉弯。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "看月凭肩枨，娇春枕臂眠。", 
      "不尽花絮夜来寒。", 
      "帐底浓香残梦、更缠绵。", 
      "起晚笼莺怪，妆迟绣伴牵。", 
      "声声催唤药栏边。", 
      "整髻收裙无力、上秋千。"
    ], 
    "rhythmic": "南歌子"
  }, 
  {
    "author": "陈克", 
    "paragraphs": [
      "越罗巧画春山叠。", 
      "个里融香雪。", 
      "满身空翠不胜寒。", 
      "恰似那回偷印、小眉山。", 
      "青骢油壁西陵下。", 
      "仿佛当时话。", 
      "而今眼底是高唐。", 
      "拂拂淡云疏雨、断人肠。"
    ], 
    "rhythmic": "虞美人"
  }, 
  {
    "author": "朱敦复", 
    "paragraphs": [
      "尚志服事跛神仙。", 
      "辛勤了、万千般。", 
      "一朝身死入黄泉。", 
      "至诚地、哭皇天。", 
      "旁人苦苦叩玄言。", 
      "不免得、告诸贤。", 
      "禁法蝎儿不曾传。", 
      "吃畜生、四十年。"
    ], 
    "rhythmic": "双燕儿"
  }, 
  {
    "author": "朱敦儒", 
    "paragraphs": [
      "肩拍洪崖，手携子晋，梦里暂辞尘宇。", 
      "高步层霄，俯人间如许。", 
      "算蜗战、多少功名，问蚁聚、几回今古。", 
      "度银潢、展尽参旗，桂花澹，月飞去。", 
      "天风紧，玉楼斜，舞万女霓袖，光摇金缕。", 
      "明廷宴阕，倚青冥回顾。", 
      "过瑶池、重借双成，就楚岫、更邀巫女。", 
      "转云车、指点虚无，引蓬莱路。"
    ], 
    "rhythmic": "聒龙谣"
  }, 
  {
    "author": "朱敦儒", 
    "paragraphs": [
      "凭月携箫，溯空秉羽，梦踏绛霄仙去。", 
      "花冷街榆，悄中天风露。", 
      "并真官、蕊佩芬芳，望帝所、紫云容与。", 
      "享钧天、九奏传觞，听龙啸，看莺舞。", 
      "惊尘世，悔平生，叹万感千恨，谁怜深素。", 
      "群仙念我，好人间难住。", 
      "劝阿母、偏与金桃，教酒星、剩斟琼醑。", 
      "醉归时、手授丹经，指长生路。"
    ], 
    "rhythmic": "聒龙谣"
  }, 
  {
    "author": "朱敦儒", 
    "paragraphs": [
      "故国当年得意，射麋上苑，走马长楸。", 
      "对匆匆佳气，赤县神州。", 
      "好景何曾虚过，胜友是处相留。", 
      "向伊川雪夜，洛浦花朝，占断狂游。", 
      "胡尘卷地，南走炎荒，曳裾强学应刘。", 
      "空漫说、螭蟠龙卧，谁取封侯。", 
      "塞雁年年北去，蛮江日日西流。", 
      "此生老矣，除非春梦，重到东周。"
    ], 
    "rhythmic": "雨中花・夜行船"
  }, 
  {
    "author": "朱敦儒", 
    "paragraphs": [
      "当年五陵下，结客占春游。", 
      "红缨翠带，谈笑跋马水西头。", 
      "落日经过桃叶，不管插花归去，小袖挽人留。", 
      "换酒春壶碧，脱帽醉青楼。", 
      "楚云惊，陇水散，两漂流。", 
      "如今憔悴，天涯何处可消忧。", 
      "长揖飞鸿旧月。", 
      "不知今夕烟水，都照几人愁。", 
      "有泪看芳草，无路认西州。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "白日去如箭，达者惜分阴。", 
      "问君何苦，长抱冰炭利名心。", 
      "冀望封侯一品，侥升仙三岛，不死解烧金。", 
      "听取百年曲，三叹有遗音。", 
      "会良朋，逢美景，井频斟。", 
      "昔人已矣，松下泉底不如今。", 
      "幸遇重阳佳节，高处红萸黄菊，好把醉乡寻。", 
      "澹澹飞鸿没，千古共销魂。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "偏赏中秋月，从古到如今。", 
      "金风玉露相间，别做一般清。", 
      "是处帘栊争卷，谁家管弦不动，乐世足欢情。", 
      "莫指关山路，空使翠蛾颦。", 
      "水精盘，鲈鱼脍，点新橙。", 
      "鹅黄酒暖，纤手传杯任频斟。", 
      "须惜晓参横後，直到来年今夕，十二数亏盈。", 
      "未必来年看，得似此回明。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "平生看明月，西北有高楼。", 
      "如今羁旅，常叹茅屋暗悲秋。", 
      "闻说吴淞江上，有个垂虹亭好，结友漾轻舟。", 
      "记得蓬莱路，端是旧曾游。", 
      "趁黄鹄，湖影乱，海光浮。", 
      "绝尘胜处，合是不数白苹洲。", 
      "何物陶朱张翰，劝汝橙齑鲈脍，交错献还酬。", 
      "寄语梅仙道，来岁肯同不。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "天宇著垂象，日月共回旋。", 
      "因何明月，偏被指点古来传。", 
      "浪语修成七宝，漫说霓裳九奏，阿姊最婵娟。", 
      "愤激书青奏，伏愿听臣言。", 
      "诏六丁，驱狡兔，屏痴蟾。", 
      "移根老桂，种在历历白榆边。", 
      "深锁广寒宫殿，不许姮娥歌舞，按次守星躔。", 
      "永使无亏缺，长对日团圆。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "中秋一轮月，只和旧青冥。", 
      "都缘人意，须道今夕别般明。", 
      "是处登临开宴，争看吴歌楚舞，沈醉倒金尊。", 
      "各自心中事，悲乐几般情。", 
      "烛摧花，鹤警露，忽三更。", 
      "舞茵未卷，玉绳低转便西倾。", 
      "认取眼前流景，试看月归何处，因甚有亏盈。", 
      "我自阖门睡，高枕笑浮生。"
    ], 
    "rhythmic": "水调歌头"
  }, 
  {
    "author": "朱敦儒", 
    "paragraphs": [
      "春寒未定。", 
      "是欲近清明，雨斜风横。", 
      "深闭朱门，尽日柳摇金井。", 
      "年光自趁飞花紧。", 
      "奈幽人、雪添双鬓。", 
      "谢山携妓，黄垆贳酒，旧愁慵整。", 
      "念壮节、漂零未稳。", 
      "负九江风笛，五湖烟艇。", 
      "起舞悲歌，泪眼自看清影。", 
      "新莺又向愁时听。", 
      "把人间、如梦深省。", 
      "旧溪鹤在，寻云弄水，是事休问。"
    ], 
    "rhythmic": "桂枝香"
  }, 
  {
    "author": "朱敦儒", 
    "paragraphs": [
      "放船千里凌波去。", 
      "略为吴山留顾。", 
      "云屯水府，涛随神女，九江东注。", 
      "北客翩然，壮心偏感，年华将暮。", 
      "念伊嵩旧隐，巢由故友，南柯梦、遽如许。", 
      "回首妖氛未扫，问人间、英雄何处。", 
      "奇谋报国，可怜无用，尘昏白羽。", 
      "铁锁横江，锦帆冲浪，孙郎良苦。", 
      "但求敲桂棹，悲吟梁父，泪流如雨。"
    ], 
    "rhythmic": "水龙吟"
  }, 
  {
    "author": "朱敦儒", 
    "paragraphs": [
      "晓来极目同云，暧空降雪花零乱。", 
      "平生尘想，老来俗状，都齐惊散。", 
      "玉凤凌霄，素虬横海，一杯相劝。", 
      "任霓裳学舞，梅妆作面，终不似、天裁翦。", 
      "正是年华美满。", 
      "斗迎春、巧飞钗燕。", 
      "冲寒醉眼，倚空长揖，群仙笑粲。", 
      "说道瑶池，有人来报，西真开宴。", 
      "便争回蕊佩，高驰羽驾，卷东风转。"
    ], 
    "rhythmic": "水龙吟"
  }, 
  {
    "author": "朱敦儒", 
    "paragraphs": [
      "见梅惊笑，问经年何处，收香藏白。", 
      "似语如愁，却问我、何苦红尘久客。", 
      "观里栽桃，仙家种杏，到处成疏隔。", 
      "千林无伴，澹然独傲霜雪。", 
      "且与管领春回，孤标争肯接、雄蜂雌蝶。", 
      "岂是无情，知受了、多少凄凉风月。", 
      "寄驿人遥，和羹心在，忍使芳尘歇。", 
      "东风寂寞，可怜谁为攀折。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "插天翠柳，被何人，推上一轮明月。", 
      "照我藤床凉似水，飞入瑶台琼阙。", 
      "雾冷笙箫，风轻环佩，玉锁无人掣。", 
      "闲云收尽，海光天影相接。", 
      "谁信有药长生，素娥新炼就、飞霜凝雪。", 
      "打碎珊瑚，争似看、仙桂扶疏横绝。", 
      "洗尽凡心，满身清露，冷浸萧萧发。", 
      "明朝尘世，记取休向人说。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "晚凉可爱，是黄昏人静，风生苹叶。", 
      "谁作秋声穿细柳，初听寒蝉凄切。", 
      "旋采芙蓉，重熏沈水，暗里香交彻。", 
      "拂开冰簟，小床独卧明月。", 
      "老来应免多情，还因风景好，愁肠重结。", 
      "可惜良宵人不见，角枕兰衾虚设。", 
      "宛转无眠，起来闲步，露草时明灭。", 
      "银河西去，画楼残角呜咽。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "老来可喜，是历遍人间，谙知物外。", 
      "看透虚空，将恨海愁山，一时挼碎。", 
      "免被花迷，不为酒困，到处惺惺地。", 
      "饱来觅睡，睡起逢场作戏。", 
      "休说古往今来，乃翁心里，没许多般事。", 
      "也不蕲仙不佞佛，不学栖栖孔子。", 
      "懒共贤争，从教他笑，如此只如此。", 
      "杂剧打了，戏衫脱与呆底。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "素秋天气，是登山临水，昔人悲处。", 
      "我遇清时无个事，好约莺迁鸿翥。", 
      "旋整兰舟，多携芳酝，笑里轻帆举。", 
      "松江缆月，望云飞棹延伫。", 
      "别乘文雅风流，新词光万丈，珠连锦聚。", 
      "恨不同游，指浩渺、玉宇琼楼相付。", 
      "桂子收香，蟾辉采露，暂辍尊前舞。", 
      "丝囊封寄，倩他双翠衔去。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "腊回春近，正日添宫线，香传梅驿。", 
      "玉律冰壶此际显，天与奇才英识。", 
      "贯日孤忠，凌云独志，曾展回天力。", 
      "功名由命，等闲却铩鸾翮。", 
      "谁信夫子如今，眠云情意稳，风尘机息。", 
      "邂逅初心得计处，伊水鸥闲波碧。", 
      "但恐天教，经纶缘在，未遂紫烟客。", 
      "君王图旧，看公归觐京国。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "放船纵棹，趁吴江风露，平分秋色。", 
      "帆卷垂虹波面冷，初落萧萧枫叶。", 
      "万顷琉璃，一轮金鉴，与我成三客。", 
      "碧空寥阔，瑞星银汉争白。", 
      "深夜悄悄鱼龙，灵旗收暮霭，天光相接。", 
      "莹澈乾坤，全放出、叠玉层冰宫阙。", 
      "洗尽凡心，相忘尘世，梦想都销歇。", 
      "胸中云海，浩然犹浸明月。"
    ], 
    "rhythmic": "念奴娇"
  }, 
  {
    "author": "朱敦儒", 
    "paragraphs": [
      "枕海山横，陵江潮去，雉堞秋风残照。", 
      "闲寻桂子，试听菱歌，湖上晚来凉好。", 
      "几处兰舟，采莲游女，归去隔花相恼。", 
      "奈长安不见，刘郎已老，暗伤怀抱。", 
      "谁信得、旧日风流，如今憔悴，换却五陵年少。", 
      "逢花倒，遇酒坚辞，常是懒歌慵笑。", 
      "除奉天威，扫平狂虏，整顿乾坤都了。", 
      "共赤松携手，重骑明月，再游蓬岛。"
    ], 
    "rhythmic": "苏武慢"
  }, 
  {
    "author": "朱敦儒", 
    "paragraphs": [
      "折芙蓉弄水，动玉佩、起秋风。", 
      "正柳外闲云，溪头澹月，映带疏钟。", 
      "人间厌谪堕久，恨霓旌未返碧楼空。", 
      "且与时人度日，自怜怀抱谁同。", 
      "当时种玉五云东。", 
      "露冷夜耕龙。", 
      "念瑞草成畦，琼疏未采，尘染衰容。", 
      "谁知素心未已，望清都绛阙有无中。", 
      "寂寞归来隐几，梦听帝乐冲融。"
    ], 
    "rhythmic": "木兰花慢"
  }, 
  {
    "author": "朱敦儒", 
    "paragraphs": [
      "指荣河峻岳，锁胡尘、几经秋。", 
      "叹故苑花空，春游梦冷，万斛堆愁。", 
      "簪缨散、关塞阻，恨难寻杏馆觅瓜畴。", 
      "凄惨年来岁往，断鸿去燕悠悠。", 
      "拘幽。", 
      "化碧海西头。", 
      "剑履问谁收。", 
      "但易水歌传，子山赋在，青史名留。", 
      "吾曹镜中看取，且狂歌载酒古扬州。", 
      "休把霜髯老眼，等闲清泪空流。"
    ], 
    "rhythmic": "木兰花慢"
  }, 
  {
    "author": "朱敦儒", 
    "paragraphs": [
      "今年生日，庆一百省岁。", 
      "喜趁烧灯作欢会。", 
      "问先生有甚，阴德神丹，霜雪里、鹤在青松相似。", 
      "总无奇异处，只是天然，冷澹寻常旧家计。", 
      "探袖弄明珠，满眼儿孙，一壶酒、□向花间长醉。", 
      "且落魄、装个老人星，共野叟行歌，太平时世。"
    ], 
    "rhythmic": "洞仙歌"
  }, 
  {
    "author": "朱敦儒", 
    "paragraphs": [
      "风流老峭，负不群奇表。", 
      "弹指超凡怎由教。", 
      "把俗儒故纸，推向一边，三界外、寻得一场好笑。", 
      "尘缘无处躲，应见宰官，苦行公心众难到。", 
      "这功名富贵，有也寻常，管做得、越古超今神妙。", 
      "待接得、众生总成佛，向酒肆淫房，再逞年少。"
    ], 
    "rhythmic": "洞仙歌"
  }, 
  {
    "author": "朱敦儒", 
    "paragraphs": [
      "何人不爱，是江梅红绽。", 
      "雪野寒空冻云晚。", 
      "照清溪绰约，粉艳先春，包绛萼、姑射冰肌自暖。", 
      "上林花万品，都借风流，国色天香任欣羡。", 
      "共素娥青女，一笑相逢，人不见、悄悄霜宫月殿。", 
      "想乘云、是在玉皇前，粲蕊佩明珰，侍清都燕。"
    ], 
    "rhythmic": "洞仙歌"
  }, 
  {
    "author": "朱敦儒", 
    "paragraphs": [
      "鹏海风波，鹤巢云水，梦残身寄尘寰。", 
      "老来穷健，无闷也无欢。", 
      "随分饥餐困睡，浑忘了、秋热春寒。", 
      "清平世，闲人自在，乘兴访溪山。", 
      "渔竿。", 
      "要老伴，浮江载酒，舣棹观澜。", 
      "倩轻鸥假道，白鹭随轩。", 
      "直到垂虹亭上，惊怪我、却做仙官。", 
      "中秋月，披襟四顾，不似在人间。"
    ], 
    "rhythmic": "满庭芳"
  }, 
  {
    "author": "朱敦儒", 
    "paragraphs": [
      "花满金盆，香凝碧帐，小楼晓日飞光。", 
      "有人相伴，开镜点新妆。", 
      "脸嫩琼肌著粉，眉峰秀、波眼宜长。", 
      "云鬟就，玉纤溅水，轻笑换明珰。", 
      "檀郎。", 
      "犹恣意，高敧凤枕，慵下银床。", 
      "问今日何处，斗草寻芳。", 
      "不管馀酲未解，扶头酒、亲捧瑶觞。", 
      "催人起，雕鞍翠幰，乘露看姚黄。"
    ], 
    "rhythmic": "满庭芳"
  }, 
  {
    "author": "朱敦儒", 
    "paragraphs": [
      "竹翠阴森，寒泉浸、几峰奇石。", 
      "销畏日、溪蒲呈秀，水蕉供碧。", 
      "筠簟平铺光欲动，纱裯高挂空无色。", 
      "似月明、苹叶起秋风，潇湘白。", 
      "不敢笑，红尘客。", 
      "争肯羡，神仙宅。", 
      "且披襟脱帽，自适其适。", 
      "靖节窗风犹有待，本初朔饮非长策。", 
      "怎似我、心闲便清凉，无南北。"
    ], 
    "rhythmic": "满江红"
  }, 
  {
    "author": "朱敦儒", 
    "paragraphs": [
      "吴越东风起，江南路，芳草绿争春。", 
      "倚危楼纵目，绣帘初卷，扇边寒减，竹外花明。", 
      "看西湖、画船轻泛水，茵幄稳临津。", 
      "嬉游伴侣，两两携手，醉回别浦，歌遏南云。", 
      "有客愁如海，江山异，举目暗觉伤神。", 
      "空想故园池阁，卷地烟尘。", 
      "但且恁、痛饮狂歌，欲把恨怀开解，转更销魂。", 
      "只是皱眉弹指，冷过黄昏。"
    ], 
    "rhythmic": "风流子", 
    "tags": [
      "西湖"
    ]
  }, 
  {
    "author": "朱敦儒", 
    "paragraphs": [
      "嵩高维岳，图书之渊，西都二室三川。", 
      "神鼎定金，麟符刻玉，英灵未称河山。", 
      "谁再整乾坤。", 
      "是挺生真主，浴日开天。", 
      "御归梁苑，驾回汾水凤楼闲。", 
      "升平运属当千。", 
      "眷凝旒暇日，西顾依然。", 
      "银汉诏虹，瑶台赐碧，一新瑞气祥烟。", 
      "重到帝居前。", 
      "怪鹊桥龙阙，飞下人间。", 
      "父老欢呼，翠华来也太平年。"
    ], 
    "rhythmic": "望海潮"
  }, 
  {
    "author": "朱敦儒", 
    "paragraphs": [
      "红炉围锦，翠幄盘雕，楼前万里同云。", 
      "青雀窥窗，来报瑞雪纷纷。", 
      "开帘放教飘洒，度华筵、飞入金尊。", 
      "斗迎面，看美人呵手，旋浥罗巾。", 
      "莫说梁园往事，休更羡、越溪访戴幽人。", 
      "此日西湖真境，圣治中兴。", 
      "直须听歌按舞，任留香、满酌杯深。", 
      "最好是，贺丰年、天下太平。"
    ], 
    "rhythmic": "胜胜慢・声声慢", 
    "tags": [
      "西湖"
    ]
  }, 
  {
    "author": "朱敦儒", 
    "paragraphs": [
      "远寻花。", 
      "正风亭霁雨，烟浦移沙。", 
      "缓提金勒，路拥桃叶香车。", 
      "凭高帐饮，照羽觞、晚日横斜。", 
      "六朝浪语繁华。", 
      "山围故国，绮散馀霞。", 
      "无奈尊前万里客，叹人今何在，身老天涯。", 
      "壮心零落，怕听叠鼓掺挝。", 
      "江浮醉眼，望浩渺、空想灵槎。", 
      "曲终泪湿琵琶。", 
      "谁扶上马，不省还家。"
    ], 
    "rhythmic": "芰荷香"
  }, 
  {
    "author": "朱敦儒", 
    "paragraphs": [
      "七十衰翁，告老归来，放怀纵心。", 
      "念聚星高宴，围红盛集，如何著得，华发陈人。", 
      "勉意追随，强颜陪奉，费力劳神恐未真。", 
      "君休怪，近频辞雅会，不是无情。", 
      "岩扃。", 
      "旧菊犹存。", 
      "更松偃、梅疏新种成。", 
      "爱静窗明几，焚香宴坐，闲调绿绮，默诵黄庭。", 
      "莲社轻舆，雪溪小棹，有兴何妨寻弟兄。", 
      "如今且，花迷酒困，心迹双清。"
    ], 
    "rhythmic": "沁园春"
  }, 
  {
    "author": "朱敦儒", 
    "paragraphs": [
      "凭高望远，云断路迷，山簇暮寒凄紧。", 
      "兰菊如斯，燕子怎知秋尽。", 
      "想闺中、锦换新翻晕。", 
      "自解佩匆匆散後，鸳鸯到今难问。", 
      "只得愁成病。", 
      "是悔上瑶台，误留金枕。", 
      "不忍相忘，万里再寻音信。", 
      "奈飘风、不许蓬莱近。", 
      "又一番、冻雨凄凉，送归鸿成阵。"
    ], 
    "rhythmic": "卜算子慢"
  }, 
  {
    "author": "朱敦儒", 
    "paragraphs": [
      "夜饮西真洞。", 
      "群仙惊戏弄。", 
      "素娥传酒袖凌风，送送送。", 
      "吸尽金波，醉朝天阙，斗班星拱。", 
      "碧简承新宠。", 
      "紫微恩露重。", 
      "忽然推枕草堂空。", 
      "梦梦梦。", 
      "帐冷衾寒，月斜灯暗，画楼钟动。"
    ], 
    "rhythmic": "醉春风"
  }, 
  {
    "author": "朱敦儒", 
    "paragraphs": [
      "宴阕。", 
      "散津亭鼓吹扁舟发。", 
      "离魂黯、隐隐阳关彻。", 
      "更风愁雨细添凄切。", 
      "恨结。", 
      "叹良朋雅会轻离诀。", 
      "一年价、把酒风花月。", 
      "便山遥水远分吴越。", 
      "书倩雁，梦借蝶。", 
      "重相见、且把归期说。", 
      "只愁到他日，彼此萍踪别。", 
      "总难如、前会时节。"
    ], 
    "rhythmic": "踏歌"
  }, 
  {
    "author": "朱敦儒", 
    "paragraphs": [
      "溪清水浅，月胧烟澹，玉破梅梢未遍。", 
      "横枝依约影如无，但风里、空香数点。", 
      "乘风欲去，凌波难住，谁见红愁粉怨。", 
      "夜深青女湿微霜，暗香散、广寒宫殿。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "今年冬後，黄花初绽。", 
      "莫怪时光较晚。", 
      "晓来玉露芳丛，莹秀色、无尘到眼。", 
      "支筇驻屐，徘徊篱畔。", 
      "弄酌金杯自泛。", 
      "须添罗幕护风霜，要留与、疏梅相见。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "娥怕闹，银蟾传令，且与遮鸾翳凤。", 
      "直须人睡俗尘清，放云汉、冰轮徐动。", 
      "山翁散发，披衣松下，琴奏瑶池三弄。", 
      "曲终鹤警露华寒，笑浊世、饶伊做梦。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "携琴寄鹤，辞山别水，乘兴随云做客。", 
      "囊中欲试紫金丹，待点化、鸾红凤碧。", 
      "谁知到此，玉梯无路，天上难通消息。", 
      "不如却趁白云归，免误使、山英扫迹。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "竹西散策，花阴围坐，可恨来迟几日。", 
      "披香不觉玉壶空，破酒面、飞红半湿。", 
      "悲歌醉舞，九人而已，总是天涯倦客。", 
      "东风吹泪故园春，问我辈、何时去得。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "白鸥欲下，金鱼不去，圆叶低开蕙帐。", 
      "轻风冷露夜深时，独自个、凌波直上。", 
      "幽阑共晚，明珰难寄，尘世教谁将傍。", 
      "会寻织女趁灵槎，泛旧路、银河万丈。"
    ], 
    "rhythmic": "鹊桥仙"
  }, 
  {
    "author": "朱敦儒", 
    "paragraphs": [
      "西子溪头春到也，大家追趁芳菲。", 
      "盘雕翦锦换障泥。", 
      "花添金凿落，风展玉东西。", 
      "先探谁家梅最早，雪儿桂子同携。", 
      "别翻舞袖按新词。", 
      "从今排日醉，醉过牡丹时。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "堪笑一场颠倒梦，元来恰似浮云。", 
      "尘劳何事最相亲。", 
      "今朝忙到夜，过腊又逢春。", 
      "流水滔滔无住处，飞光忽忽西沈。", 
      "世间谁是百年人。", 
      "个中须著眼，认取自家身。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "直自凤凰城破後，掰钗破镜分飞。", 
      "天涯海角信音稀。", 
      "梦回辽海北，魂断玉关西。", 
      "月解重圆星解聚，如何不见人归。", 
      "今春还听杜鹃蹄。", 
      "年年看塞雁，一十四番回。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "最好中秋秋夜月，常时易雨多阴。", 
      "难逢此夜更无云。", 
      "玉轮飞碧落，银幕换层城。", 
      "桂子香浓凝瑞露，中兴气象分明。", 
      "酒楼灯市管弦声。", 
      "今宵谁肯睡，醉看晓参横。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "生长西都逢化日，行歌不记流年。", 
      "花间相过酒家眠。", 
      "乘风游二室，弄雪过三川。", 
      "莫笑衰容双鬓改，自家风味依然。", 
      "碧潭明月水中天。", 
      "谁闲如老子，不肯作神仙。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "纱帽篮舆青织盖，儿孙从我嬉游。", 
      "绿池红径雨初收。", 
      "桃偏会笑，细柳几曾愁。", 
      "随分盘筵供笑语，花间社酒新。", 
      "踏歌起舞醉方休。", 
      "陶潜能啸傲，贺老最风流。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "几日春愁无意绪，拈金翦彩慵拈。", 
      "小楼终日怕凭阑。", 
      "一双新泪眼，千里旧关山。", 
      "苦恨碧云音信断，只教征雁空还。", 
      "早知盟约是虚言。", 
      "枉裁诗字锦，悔寄泪痕笺。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "信取虚空无一物，个中著甚商量。", 
      "风头紧後白云忙。", 
      "风元无去住，云自没行藏。", 
      "莫听古人闲语话，终归失马亡羊。", 
      "自家肠肚自端详。", 
      "一齐都打碎，放出大圆光。"
    ], 
    "rhythmic": "临江仙"
  }, 
  {
    "author": "朱敦儒", 
    "paragraphs": [
      "草草园林作洛川。", 
      "碧宫红塔借风烟。", 
      "虽无金谷花能笑，也有铜驼柳解眠。", 
      "春似旧，酒依前。", 
      "何妨倚杖雪垂肩。", 
      "五陵侠少今谁健，似我亲逢建武年。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "检尽历头冬又残。", 
      "爱他风雪忍他寒。", 
      "拖条竹杖家家酒，上个篮舆处处山。", 
      "添老大，转痴顽。", 
      "谢天教我老来闲。", 
      "道人还了鸳鸯债，纸帐梅花醉梦间。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "我是清都山水郎，天教懒慢带疏狂。", 
      "曾批给露支风敕，累奏留云借月章。", 
      "诗万首，酒千觞，几曾着眼看侯王？玉楼金阙慵归去，且插梅花醉洛阳。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "唱得梨园绝代声。", 
      "前朝惟数李夫人。", 
      "自从惊破霓裳後，楚奏吴歌扇里新。", 
      "秦嶂雁，越溪砧。", 
      "西风北客两飘零。", 
      "尊前忽听当时曲，侧帽停杯泪满巾。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "曾为梅花醉不归。", 
      "佳人挽袖乞新词。", 
      "轻红遍写鸳鸯带，浓碧争斟翡翠卮。", 
      "人已老，事皆非。", 
      "花前不饮泪沾衣。", 
      "如今但欲关门睡，一任梅花作雪飞。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "画舫东时洛水清。", 
      "别离心绪若为情。", 
      "西风挹泪分携後，十年长亭九梦君。", 
      "云背水，雁回汀。", 
      "只应芳草见离魂。", 
      "前回共采芙蓉处，风自凄凄月自明。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "竹粉吹香杏子丹。", 
      "试新纱帽纻衣宽。", 
      "日长几案琴书静，地僻池塘鸥鹭闲。", 
      "寻汗漫，听潺湲。", 
      "澹然心寄水云间。", 
      "无人共酌松黄酒，时有飞仙暗往还。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "至节先庚欲雪天。", 
      "玳筵围锦帐青毡。", 
      "嫖姚副帅招佳客，太守高明别乘贤。", 
      "歌宛转，舞蹁迁。", 
      "金钗十二拥婵娟。", 
      "老人南极星边住，也趁梅花听管弦。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "凤烛星球初试灯。", 
      "冰轮辗破碧棱层。", 
      "来宵虽道十分满，未必胜如此夜明。", 
      "留上客，换瑶觥。", 
      "任教楼外晓参横。", 
      "春风从旧偏怜我，那更姮娥是故人。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "通处灵犀一点真。", 
      "随紫橐步红茵，个中自是神仙住，花作帘栊玉作人。", 
      "偏澹静，最尖新。", 
      "等闲舞雪振歌尘。", 
      "若教宋玉尊前见，应笑襄王梦里寻。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "天上人间酒最尊。", 
      "非甘非苦味通神。", 
      "一杯能变愁山色，三盏全迥冷谷春。", 
      "欢後笑，怒时瞋。", 
      "醒来不记有何因。", 
      "古时有个陶元亮，解道君当恕醉人。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "有个仙人捧玉卮。", 
      "满斟坚劝不须辞。", 
      "瑞龙透顶香难比，甘露浇心味更奇。", 
      "开道域，洗尘机。", 
      "融融天乐醉瑶池。", 
      "霓裳拽住君休去，待我醒时更一瓻。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "不系虚舟取性颠。", 
      "浮河泛海不知年。", 
      "乘风安用青帆引，逆浪何须锦缆牵。", 
      "云荐枕，月铺毡。", 
      "无朝无夜任横眠。", 
      "太虚空里知谁管，有个明官唤做天。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "极目江湖水浸云。", 
      "不堪回首洛阳春。", 
      "天津帐饮凌云客，花市行歌绝代人。", 
      "穿绣陌，踏香尘。", 
      "满城沈醉管弦声。", 
      "如今远客休惆怅，饱向皇都见太平。"
    ], 
    "rhythmic": "鹧鸪天"
  }, 
  {
    "author": "朱敦儒", 
    "paragraphs": [
      "老後人间无去处。", 
      "多谢碧桃留我住。", 
      "红尘回步旧烟霞，清境开扉新院宇。", 
      "隐几日长香一缕。", 
      "风散飞花红不聚。", 
      "眼前寻见自家春，罢问玉霄云海路。"
    ], 
    "rhythmic": "木兰花・玉楼春"
  }, 
  {
    "author": "朱敦儒", 
    "paragraphs": [
      "前日寻梅椒样缀。", 
      "今日寻梅蜂已至。", 
      "乍开绛萼欲生香，略绽粉苞先有意。", 
      "古人今日升沈异。", 
      "定是江南无驿使。", 
      "自调弦管自开尊，笑把花枝花下醉。"
    ], 
    "rhythmic": "木兰花・玉楼春"
  }, 
  {
    "author": "朱敦儒", 
    "paragraphs": [
      "邻家相唤，酒熟闲相过。", 
      "竹径引篮舆，会乡老、吾曹几个。", 
      "沈家姊妹，也是可怜人，回巧笑，发清歌，相间花间坐。", 
      "高谈阔论，无可无不可。", 
      "幸遇太平年，好时节、清明初破。", 
      "浮生春梦，难得是欢娱，休要劝，不须辞，醉便花间卧。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "琼蔬玉蕊。", 
      "久寄清虚里。", 
      "春到碧溪东，下白云、寻桃问李。", 
      "弹簧吹叶，懒傍少年场，遗楚佩，觅秦箫，踏破青鞋底。", 
      "河桥酒熟，谁解留侬醉。", 
      "两袖拂飞花，空一春、凄凉憔悴。", 
      "东风误我，满帽洛阳尘，唤飞鸿，遮落日，归去烟霞外。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "西真姊妹。", 
      "只这梅花是。", 
      "乘醉下瑶池，粉燕支、何曾梳洗。", 
      "冰姿素艳，无意压群芳，独自笑，有时愁，一点心难寄。", 
      "雪添蕊佩。", 
      "霜护盈盈泪。", 
      "尘世悔重来，梦凄凉，玉楼十二。", 
      "教些香去，说与惜花人，云黯澹，月朦胧，今夜谁同睡。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "夜来雨过，桃李将开遍。", 
      "策杖引儿童，也学人、随莺趁燕。", 
      "青天许大，多少好风光，一岁去，一春来，只恁空扰乱。", 
      "西池琼苑。", 
      "游赏人何限。", 
      "玉勒拥朱轮，各骋些、新欢旧怨。", 
      "都齐醉也，说甚是和非，我笑他，他不觉，花落春风晚。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "元来尘世。", 
      "放著希奇事。", 
      "行到路穷时，果别有、真山真水。", 
      "登临任意，随步白云生，三秀草，九花藤，满袖琼瑶蕊。", 
      "何须麴老，浩荡心常醉。", 
      "唱个快活歌，更说甚、黄梁梦里。", 
      "苍颜华发，只是旧时人，不动步，却还家，处处新桃李。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "东风不住。", 
      "几阵黄梅雨。", 
      "风外晓莺声，怨飘零、花残春暮。", 
      "鸳鸯散後，供了十年愁，怀旧事，想前欢，忍记丁宁语。", 
      "尘昏青镜，休照孤鸾舞。", 
      "烟锁凤楼空，问吹箫、人今何处。", 
      "小窗惊梦，携手似平生，阳台路。", 
      "行云去。", 
      "目断山无数。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "西江东去，总是伤时泪。", 
      "北陆日初长，对芳尊、多悲少喜。", 
      "美人去後，花落几春风，杯漫洗。", 
      "人难醉。", 
      "愁见飞灰细。", 
      "梅边雪外。", 
      "风味犹相似。", 
      "迤逦暖乾坤，仗君主、雄风英气。", 
      "吾曹老矣，端是有心人、追剑履。", 
      "辞黄绮。", 
      "珍重萧生意。"
    ], 
    "rhythmic": "蓦山溪"
  }, 
  {
    "author": "朱敦儒", 
    "paragraphs": [
      "先生馋病老难医。", 
      "赤米厌晨炊。", 
      "自种畦中白菜，腌成瓮里黄齑。", 
      "肥葱细点，香油慢，汤饼如丝。", 
      "早晚一杯无害，神仙九转休痴。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "先生筇杖是生涯。", 
      "挑月更担花。", 
      "把住都无憎爱，放行总是烟霞。", 
      "飘然携去，旗亭问酒，萧寺寻茶。", 
      "恰似黄鹂无定，不知飞到谁家。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "当年弹铗五陵间。", 
      "行处万人看。", 
      "雪猎星飞羽箭，春游花簇雕鞍。", 
      "飘零到此，天涯倦客，海上苍颜。", 
      "多谢江南苏小，尊前怪我青衫。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "东方千骑拟三河。", 
      "灯夕试春罗。", 
      "想是蟾宫高会，暂留暮雨娥。", 
      "使君燕喜，王孙赋就，桃叶秋波。", 
      "弱柳移来娇舞，落梅换了行歌。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "闲愁无奈指频弹。", 
      "芳景为谁残。", 
      "可惜良宵虚过，且容草草谋欢。", 
      "招要楚雨，留连汉佩，多谢青鸾。", 
      "浓艳暗香争暖，罗帷不用遮寒。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "元宵初过少吹弹。", 
      "楼角彩灯残。", 
      "踏雪闲寻深院，携壶试觅幽欢。", 
      "麻姑暂语，文君未寝，五老双鸾。", 
      "要共梅花同晓，薄罗不奈春寒。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "夜来听雪晓来看。", 
      "惊失却尘寰。", 
      "摇撼琼林玉树，心疑身是仙官。", 
      "乘风缥缈，凌空径去，不怕高寒。", 
      "却被孤鸿相劝，何如且在人间。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "新来省悟一生痴。", 
      "寻觅上天梯。", 
      "抛失眼前活计，踏翻暗里危机。", 
      "莫言就错，真须悔过，休更迟疑。", 
      "要识天苏味，元来只是黄齑。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "登临何处自销忧。", 
      "直北看扬州。", 
      "朱雀桥边晚市，石头城下新秋。", 
      "昔人何在，悲凉故国，寂寞潮头。", 
      "个是一场春梦，长江不住东流。"
    ], 
    "rhythmic": "朝中措", 
    "tags": [
      "长江"
    ]
  }, 
  {
    "author": "朱敦儒", 
    "paragraphs": [
      "胸中尘土久无奇。", 
      "今夕借清辉。", 
      "歌纵群英诸彦，舞狂蕙带荷衣。", 
      "鸳鸯湖上，波平岸远，酒酽鱼肥。", 
      "好是中秋圆月，分明天下人知。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "红稀绿暗掩重门。", 
      "芳径罢追寻。", 
      "已是老於前岁，那堪穷似他人。", 
      "一杯自劝，江湖倦客，风雨残春。", 
      "不是酴相伴，如何过得黄昏。"
    ], 
    "rhythmic": "朝中措"
  }, 
  {
    "author": "朱敦儒", 
    "paragraphs": [
      "清露湿幽香。", 
      "想瑶台、无语凄凉。", 
      "飘然欲去，依然如梦，云度银潢。", 
      "又是天风吹澹月，佩丁东、携手西厢。", 
      "泠泠玉磬，沈沈素瑟，舞遍霓裳。"
    ], 
    "rhythmic": "促拍丑奴儿"
  }, 
  {
    "author": "朱敦儒", 
    "paragraphs": [
      "海山叠翠。", 
      "夕阳殷雨云堆雪。", 
      "鹧鸪声里蛮花发。", 
      "我共扁舟，江上两萍叶。", 
      "东风落酒愁难说。", 
      "谁教春梦分胡越。", 
      "碧城芳草应销歇。", 
      "曾识刘郎，惟有半弯月。"
    ], 
    "rhythmic": "醉落魄・一斛珠"
  }, 
  {
    "author": "朱敦儒", 
    "paragraphs": [
      "倚晴空。", 
      "正三洲下叶，七泽收虹。", 
      "叹年光催老，身世飘蓬。", 
      "南歌客，新丰酒，但万里、云水俱东。", 
      "谢故人，解系船访我，脱帽相从。", 
      "人世欢易失，尊俎且更从容。", 
      "任酒倾波碧，烛翦花红。", 
      "君向楚，我归秦，便分路、青竹丹枫。", 
      "恁时节，漫梦凭夜蝶，书倩秋鸿。"
    ], 
    "rhythmic": "醉思仙"
  }, 
  {
    "author": "朱敦儒", 
    "paragraphs": [
      "曾醉武陵溪，竹深花好。", 
      "玉佩云鬟共春笑。", 
      "主人好事，坐客雨巾风帽。", 
      "日斜青凤舞，金尊倒。", 
      "歌断渭城，月沈星晓。", 
      "海上归来故人少。", 
      "旧游重到。", 
      "但有夕阳衰草。", 
      "恍然真一梦，人空老。"
    ], 
    "rhythmic": "感皇恩"
  }, 
  {
    "author": "朱敦儒", 
    "paragraphs": [
      "早起未梳头，小园行遍。", 
      "拄杖穿花露犹泫。", 
      "菊篱瓜畹。", 
      "最喜引枝添蔓。", 
      "先生独自笑，流莺见。", 
      "著意访寻，幽香国艳。", 
      "千里移根未为远。", 
      "浅深相间。", 
      "最要四时长看。", 
      "群芳休怪我，归来晚。"
    ], 
    "rhythmic": "感皇恩"
  }, 
  {
    "author": "朱敦儒", 
    "paragraphs": [
      "一个小园儿，两三亩地。", 
      "花竹随宜旋装缀。", 
      "槿篱茅舍，便有山家风味。", 
      "等闲池上饮，林间醉。", 
      "都为自家，胸中无事。", 
      "风景争来趁游戏。", 
      "称心如意。", 
      "剩活人间几岁。", 
      "洞天谁道在，尘寰外。"
    ], 
    "rhythmic": "感皇恩"
  }, 
  {
    "author": "朱敦儒", 
    "paragraphs": [
      "挂帘等月阑干曲。", 
      "厌永昼、劳烟倦局。", 
      "单衣汗透鲛绡缩。", 
      "脱帽梳犀枕玉。", 
      "移床就、碧梧翠竹。", 
      "寄语倩、娥伴宿。", 
      "轻风澹露清凉足。", 
      "云缀银河断续。"
    ], 
    "rhythmic": "杏花天"
  }, 
  {
    "author": "朱敦儒", 
    "paragraphs": [
      "听蝉翦叶迎秋燕。", 
      "画戟散、金铺开遍。", 
      "清风占住秦筝怨。", 
      "楼上衙牌易晚。", 
      "飞雨过、绣幕尽卷。", 
      "借水沈、龙涎旋碾。", 
      "金盆弄水停歌扇。", 
      "凉在冰肌粉面。"
    ], 
    "rhythmic": "杏花天"
  }, 
  {
    "author": "朱敦儒", 
    "paragraphs": [
      "残春庭院东风晓。", 
      "细雨打、鸳鸯寒峭。", 
      "花尖望见秋千了。", 
      "无路踏青斗草。", 
      "人别後、碧云信杳。", 
      "对好景、愁多欢少。", 
      "等他燕子传音耗。", 
      "红杏开也未到。"
    ], 
    "rhythmic": "杏花天"
  }, 
  {
    "author": "朱敦儒", 
    "paragraphs": [
      "木落江南感未平。", 
      "雨萧萧、衰鬓到今。", 
      "甚处是长安路，水连空、山锁暮云。", 
      "老人对酒今如此，一番新、残梦暗惊。", 
      "又是洒黄花泪，问明年、此会怎生。"
    ], 
    "rhythmic": "恋绣衾"
  }, 
  {
    "author": "朱敦儒", 
    "paragraphs": [
      "芝房并蒂空称瑞。", 
      "几曾见、香旎旎。", 
      "也不论兰休比蕙。", 
      "王孙高韵，说得的当，不减唐诸李。", 
      "今朝影落琼杯里。", 
      "共才子佳人斗高致。", 
      "莫道衰翁都无意。", 
      "为他丰韵，为他情味，销得真个醉。"
    ], 
    "rhythmic": "青玉案"
  }, 
  {
    "author": "朱敦儒", 
    "paragraphs": [
      "住近沈香浦，门前蕙草春。", 
      "鸳鸯飞下柘枝新。", 
      "见弄青梅初著、翠罗裙。", 
      "怕唤拈歌扇，嫌催上舞茵。", 
      "几时微步不生尘。", 
      "来作维摩方丈、散花人。"
    ], 
    "rhythmic": "南歌子"
  }, 
  {
    "author": "朱敦儒", 
    "paragraphs": [
      "瘦仙人，穷活计。", 
      "不养丹砂，不肯参同契。", 
      "两顿家餐三觉睡。", 
      "闭著门儿，不管人闲事。", 
      "又经年，知几岁。", 
      "老屋穿空，幸有天遮蔽。", 
      "不饮香醪常似醉。", 
      "白鹤飞来，笑我颠颠地。"
    ], 
    "rhythmic": "苏幕遮"
  }, 
  {
    "author": "朱敦儒", 
    "paragraphs": [
      "酒壶空，歌扇去。", 
      "独倚危楼，无限伤心处。", 
      "芳草连天云薄暮。", 
      "故国山河，一阵黄梅雨。", 
      "有奇才，无用处。", 
      "壮节飘零，受尽人间苦。", 
      "欲指虚无问征路。", 
      "回首风云，未忍辞明主。"
    ], 
    "rhythmic": "苏幕遮"
  }, 
  {
    "author": "朱敦儒", 
    "paragraphs": [
      "圆月又中秋。", 
      "南海西头。", 
      "蛮云瘴雨晚难收。", 
      "北客相逢弹泪坐，合恨分愁。", 
      "无酒可销忧。", 
      "但说皇州。", 
      "天家宫阙酒家楼。", 
      "今夜只应清汴水，呜咽东流。"
    ], 
    "rhythmic": "浪淘沙"
  }, 
  {
    "author": "朱敦儒", 
    "paragraphs": [
      "风约雨横江。", 
      "秋满篷窗。", 
      "个中物色尽凄凉。", 
      "更是行人行未得，独系归艎。", 
      "拥被换残香。", 
      "黄卷堆床。", 
      "开愁展恨翦思量。", 
      "伊是浮云侬是梦，休问家乡。"
    ], 
    "rhythmic": "浪淘沙"
  }, 
  {
    "author": "朱敦儒", 
    "paragraphs": [
      "白菊好开迟。", 
      "冷蝶空迷。", 
      "沾风惹露也随时。", 
      "何事深藏偏在後，天性难移。", 
      "陶令最怜伊。", 
      "同病相医。", 
      "寒枝瘦叶更栽培。", 
      "直待群芳零落後，独殿东篱。"
    ], 
    "rhythmic": "浪淘沙"
  }, 
  {
    "author": "朱敦儒", 
    "paragraphs": [
      "占秋呈瑞。", 
      "四海杨公子。", 
      "蹋拖尚带蓬壶体。", 
      "清新春草句，潇洒兰亭字。", 
      "宦情少，眠云弄月知心事。", 
      "此去应无滞。", 
      "稳步烟宵地。", 
      "鹏万里，鹤千岁。", 
      "他年黄阁老，访我清溪醉。", 
      "青凤舞，贻君万斛瑶花蕊。"
    ], 
    "rhythmic": "千秋岁"
  }, 
  {
    "author": "朱敦儒", 
    "paragraphs": [
      "红药花前欲送春。", 
      "金鞭柘弹趁芳尘。", 
      "故傍绣帘柳线。", 
      "恰见。", 
      "澹梳妆映瘦腰身。", 
      "闲倚金铺书闷字。", 
      "尤。", 
      "为谁憔悴减心情。", 
      "放下彩毫匀粉泪。", 
      "弹指。", 
      "你不知人是不知人。"
    ], 
    "rhythmic": "定风波"
  }, 
  {
    "author": "朱敦儒", 
    "paragraphs": [
      "梅倚江娥，日舒宫线。", 
      "老人星唤群仙宴。", 
      "泛杯玉友暖飞浮，堆盘金橘光零乱。", 
      "听命宽心，随缘适愿。", 
      "痴狂赢取身长健。", 
      "醉中等看碧桃春，尊前莫问蓬莱浅。"
    ], 
    "rhythmic": "踏莎行"
  }, 
  {
    "author": "朱敦儒", 
    "paragraphs": [
      "花涨藤江，草熏鸭步。", 
      "锦帆兰棹分春去。", 
      "二翁元是一溪云，暂为山北山南雨。", 
      "绿酒多斟，白须休觑。", 
      "飞丹约定烟霞侣。", 
      "与君先占赤城春，回桡早趁桃源路。"
    ], 
    "rhythmic": "踏莎行"
  }, 
  {
    "author": "朱敦儒", 
    "paragraphs": [
      "浪萍风梗，寄人间，倦为客。", 
      "梦里瀛洲，姓名误题仙籍。", 
      "敛翅归来，爱小园、蜕箨筼筜碧。", 
      "新种幽花，戒儿童休摘。", 
      "放怀随分，各逍遥，飞鴳等鹏翼。", 
      "舍此萧闲，问君携杖安适。", 
      "诸彦群英，诗酒皆勍敌。", 
      "太平时，向花前，不醉如何休得。"
    ], 
    "rhythmic": "梦玉人引"
  }, 
  {
    "author": "朱敦儒", 
    "paragraphs": [
      "一夜雨声连晓。", 
      "青灯相照。", 
      "旧时情绪此时心，花不见、人空老。", 
      "可惜春光闲了。", 
      "阴多晴少。", 
      "江南江北水连云，问何处、寻芳草。"
    ], 
    "rhythmic": "一落索"
  }, 
  {
    "author": "朱敦儒", 
    "paragraphs": [
      "惯被好花留住。", 
      "蝶飞莺语。", 
      "少年场上醉乡中，容易放、春归去。", 
      "今日江南春暮。", 
      "朱颜何处。", 
      "莫将愁绪比飞花，花有数、愁无数。"
    ], 
    "rhythmic": "一落索"
  }, 
  {
    "author": "朱敦儒", 
    "paragraphs": [
      "谁转琵琶弹侧调。", 
      "征尘万里伤怀抱。", 
      "客散黄昏庭院悄。", 
      "灯相照。", 
      "春寒燕子归来早。", 
      "可惜韶光虚过了。", 
      "多情人已非年少。", 
      "只恐莺啼春又老。", 
      "知音少。", 
      "人间何处寻芳草。"
    ], 
    "rhythmic": "渔家傲"
  }, 
  {
    "author": "朱敦儒", 
    "paragraphs": [
      "鉴水稽山尘不染。", 
      "归来贺老身强健。", 
      "有客跨鲸游汗漫。", 
      "留羽扇。", 
      "玉船取酒青鸾劝。", 
      "莫恨飞花容易散。", 
      "仙家风味何曾减。", 
      "春色一壶丹九转。", 
      "堪为伴。", 
      "雕粱幸有轻盈燕。"
    ], 
    "rhythmic": "渔家傲"
  }, 
  {
    "author": "朱敦儒", 
    "paragraphs": [
      "畏暑闲寻湖上径。", 
      "雨丝断送凉成阵。", 
      "风里芙蓉斜不整。", 
      "沈红影。", 
      "约回萍叶波心静。", 
      "催唤吴姬迎小艇。", 
      "妆花烛焰明相映。", 
      "饮到夜阑人却醒。", 
      "风雨定。", 
      "欲归更把阑干凭。"
    ], 
    "rhythmic": "渔家傲"
  }, 
  {
    "author": "朱敦儒", 
    "paragraphs": [
      "炎昼永，初夜月侵床。", 
      "露卧一丛莲叶畔，芙蓉香细水风凉。", 
      "枕上是仙乡。", 
      "浮世事，能有几多长。", 
      "白日明朝依旧在，黄花非晚是重阳。", 
      "不用苦思量。"
    ], 
    "rhythmic": "望江南・忆江南"
  }, 
  {
    "author": "朱敦儒", 
    "paragraphs": [
      "连云衰草，连天晚照，连山红叶。", 
      "西风正摇落，更前溪呜咽。", 
      "燕去鸿归音信绝。", 
      "问黄花、又共谁折。", 
      "征人最愁处，送寒衣时节。"
    ], 
    "rhythmic": "十二时・忆少年"
  }, 
  {
    "author": "朱敦儒", 
    "paragraphs": [
      "宫样细腰身。", 
      "玉带罗衫稳试新。", 
      "小底走来宣对御，催频。", 
      "曲殿西厢小苑门。", 
      "歌舞斗轻盈。", 
      "不许杨花上锦茵。", 
      "劝得君王真个醉，承恩。", 
      "金凤红袍印粉痕。"
    ], 
    "rhythmic": "南乡子"
  }, 
  {
    "author": "朱敦儒", 
    "paragraphs": [
      "风雪打黄昏。", 
      "别殿无人早闭门。", 
      "拜了天香罗袖冷，低颦。", 
      "催灭银灯解绣裙。", 
      "金鸭卧残薰。", 
      "看破屏风数泪痕。", 
      "回首昭阳天样远，销魂。", 
      "又过梅花一番春。"
    ], 
    "rhythmic": "南乡子"
  }, 
  {
    "author": "朱敦儒", 
    "paragraphs": [
      "宝篆香沈。", 
      "锦瑟尘侵。", 
      "日长时、懒把金针。", 
      "裙腰暗减，眉黛长颦。", 
      "看梅花过，梨花谢，柳花新。", 
      "春寒院落，灯火黄昏。", 
      "悄无言、独自销魂。", 
      "空弹粉泪，难托清尘。", 
      "但楼前望，心中想，梦中寻。"
    ], 
    "rhythmic": "行香子"
  }, 
  {
    "author": "朱敦儒", 
    "paragraphs": [
      "元来老子曾垂教。", 
      "挫锐和光为妙。", 
      "因甚不听他，强要争工巧。", 
      "只为忒惺惺，惹尽闲烦恼。", 
      "你但莫、多愁早老。", 
      "你但且、不分不晓。", 
      "第一随风便倒拖，第二君言亦大好。", 
      "管取没人嫌，便总道、先生俏。"
    ], 
    "rhythmic": "忆帝京"
  }, 
  {
    "author": "朱敦儒", 
    "paragraphs": [
      "飘萧我是孤飞雁。", 
      "不共红尘结怨。", 
      "几度蓬莱清浅。", 
      "侧翅曾傍看。", 
      "有时飞入西真院。", 
      "许趁风光流转。", 
      "玉芯绿花开遍。", 
      "可惜无人见。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "小园雨霁秋光转。", 
      "天气微寒犹暖。", 
      "黄菊红蕉庭院。", 
      "翠径苔痕软。", 
      "眼前明快眉间展。", 
      "细酌霞觞不浅。", 
      "一曲广陵弹遍。", 
      "目送飞鸿远。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "雨斜风横香成阵。", 
      "春去空留春恨。", 
      "欢少愁多因甚。", 
      "燕子浑难问。", 
      "碧尖蹙损眉慵晕。", 
      "泪湿燕支红沁。", 
      "可惜海棠吹尽。", 
      "又是黄昏近。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "西楼几日无人到。", 
      "依旧红围绿绕。", 
      "楼下落花谁扫。", 
      "不见长安道。", 
      "碧云望断无音耗。", 
      "倚遍阑干残照。", 
      "试问泪弹多少。", 
      "湿遍楼前草。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "谁能留得朱颜住。", 
      "枉了百般辛苦。", 
      "争似萧然无虑。", 
      "任运随缘去。", 
      "人人放著逍遥路。", 
      "只怕君心不悟。", 
      "弹指百年今古。", 
      "有甚成亏处。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "玉笙吹彻清商後。", 
      "寂寞弓弯舞袖。", 
      "巧画远山不就。", 
      "只为眉长皱。", 
      "灵犀望断星难透。", 
      "立到凄凉时候。", 
      "今夜月明如昼。", 
      "人共梅花瘦。"
    ], 
    "rhythmic": "桃源忆故人"
  }, 
  {
    "author": "朱敦儒", 
    "paragraphs": [
      "春雨细如尘，楼外柳丝黄湿。", 
      "风约绣帘斜去，透窗纱寒碧。", 
      "美人慵翦上元灯，弹泪倚瑶瑟。", 
      "却上紫姑香火，问辽东消息。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "春雨挠元宵，花绽柳眠无力。", 
      "风峭画堂帘幕，卷金泥红湿。", 
      "王孙开宴聚娇饶，越山洗愁碧。", 
      "休说凤凰城里，少年时踪迹。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "惊见老仙来，触目琳琅奇绝。", 
      "打酒道人林下，奏醉翁三叠。", 
      "接䍦倾倒海云飞，物色又催别。", 
      "回棹晚江春雨，胜剡溪风雪。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "春去尚堪寻，莫恨老来难却。", 
      "且趁禁烟百七，醉残英馀萼。", 
      "坐间玉润赋妍辞，情语见真乐。", 
      "引满瘿杯竹盏，胜黄金凿落。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "摇首出红尘，醒醉更无时节。", 
      "活计绿蓑青笠，惯披霜冲雪。", 
      "晚来风定钓丝闲，上下是新月。", 
      "千里水天一色，看孤鸿明灭。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "眼里数闲人，只有钓翁潇洒。", 
      "已佩水仙宫印，恶风波不怕。", 
      "此心那许世人知，名姓是虚假。", 
      "一棹五湖三岛，任船儿尖耍。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "渔父长身来，只共钓竿相识。", 
      "随意转船回棹，似飞空无迹。", 
      "芦花开落任浮生，长醉是良策。", 
      "昨夜一江风雨，都不曾听得。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "拨转钓鱼船，江海尽为吾宅。", 
      "恰向洞庭沽酒，却钱塘横笛。", 
      "醉颜禁冷更添红，潮落下前碛。", 
      "经过子陵滩畔，得梅花消息。"
    ], 
    "rhythmic": "好事近", 
    "tags": [
      "洞庭湖"
    ]
  }, 
  {
    "author": "朱敦儒", 
    "paragraphs": [
      "短棹钓船轻，江上晚烟笼碧。", 
      "塞雁海鸥分路，占江天秋色。", 
      "锦鳞拨刺满蓝鱼，取酒价相敌。", 
      "风顺片帆归去，有何人留得。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "猛向这边来，得个信音端的。", 
      "天与一轮钓线，领烟波千亿。", 
      "红尘今古转船头，鸥鹭已陈迹。", 
      "不受世间拘束，任东西南北。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "绿泛一瓯云，留住欲飞胡蝶。", 
      "相对夜深花下，洗萧萧风月。", 
      "从容言笑醉还醒，争忍便轻别。", 
      "只愿主人留客，更重斟金叶。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "失却故山云，索手指空为客。", 
      "莼菜鲈鱼留我，住鸳鸯湖侧。", 
      "偶然添酒旧壶卢，小醉度朝夕。", 
      "吹笛月波楼下，有何人相识。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "深住小溪春，好在柳枝桃叶。", 
      "风澹水轩人静，数双飞胡蝶。", 
      "日长时有一莺啼，兰佩为谁结。", 
      "销散旧愁新恨，泛琴心三叠。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "我不是神仙，不会炼丹烧药。", 
      "只是爱闲耽酒，畏浮名拘缚。", 
      "种成桃李一园花，真处怕人觉。", 
      "受用现前活计，且行歌行乐。"
    ], 
    "rhythmic": "好事近"
  }, 
  {
    "author": "朱敦儒", 
    "paragraphs": [
      "昨日晴。", 
      "今日阴。", 
      "楼下飞花楼上云。", 
      "阑干双泪痕。", 
      "江南人。", 
      "江北人。", 
      "一样春风两样情。", 
      "晚寒潮未平。"
    ], 
    "rhythmic": "长相思"
  }, 
  {
    "author": "朱敦儒", 
    "paragraphs": [
      "海云黄。", 
      "橘洲霜。", 
      "如箭滩流石似羊。", 
      "溪船十丈长。", 
      "人难量。", 
      "水难量。", 
      "过险方知著甚忙。", 
      "归休老醉乡。"
    ], 
    "rhythmic": "长相思"
  }, 
  {
    "author": "朱敦儒", 
    "paragraphs": [
      "翦胜迎春後，和风入律频催。", 
      "前回下叶飞霜处，红绽一枝梅。", 
      "正遇时调玉烛，须添酒满金杯。", 
      "寻芳伴侣休闲过，排日有花开。"
    ], 
    "rhythmic": "乌夜啼"
  }, 
  {
    "author": "朱敦儒", 
    "paragraphs": [
      "万里飘零南越，山引泪、酒添愁。", 
      "不见凤楼龙阙、又惊秋。", 
      "九日江亭闲望，蛮树绕，瘴云浮。", 
      "肠断红蕉花晚、水西流。"
    ], 
    "rhythmic": "沙塞子"
  }, 
  {
    "author": "朱敦儒", 
    "paragraphs": [
      "蛮径寻春春早，千点雪，已飞梅。", 
      "席地插花传酒、日西催。", 
      "莫作楚囚相泣，倾银汉，洗瑶池。", 
      "看尽人间桃李、拂衣归。"
    ], 
    "rhythmic": "沙塞子"
  }, 
  {
    "author": "朱敦儒", 
    "paragraphs": [
      "澹澹薰风庭院，青青过雨园林。", 
      "铜驼陌上旧莺声。", 
      "今日江边重听。", 
      "落帽酒中有趣，题桥琴里无心。", 
      "香残沈水缕烟轻。", 
      "花影阑干人静。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "琴上金星正照，砚中鸲眼相青。", 
      "闲来自觉有精神。", 
      "心海风恬浪静。", 
      "且喜面前花好，更听林外莺新。", 
      "瓮头清辣洞庭春。", 
      "醉里徐行路稳。"
    ], 
    "rhythmic": "西江月", 
    "tags": [
      "洞庭湖"
    ]
  }, 
  {
    "author": "朱敦儒", 
    "paragraphs": [
      "元是西都散汉，江南今日衰翁。", 
      "从来颠怪更心风。", 
      "做尽百般无用。", 
      "屈指八旬将到，回头万事皆空。", 
      "云间鸿雁草间虫。", 
      "共我一般做梦。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "穷後常如囚系，老来半似心风。", 
      "饥蚊饿蚤不相容。", 
      "一夜何曾做梦。", 
      "被我不扇不捉，廓然总是虚空。", 
      "寺钟官角任西东。", 
      "别弄些儿骨董。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "世事短如春梦，人情薄似秋云。", 
      "不须计较苦劳心。", 
      "万事原来有命。", 
      "幸遇三杯酒好，况逢一朵花新。", 
      "片时欢笑且相亲。", 
      "明日阴晴未定。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "日日深杯酒满，朝朝小圃花开。", 
      "自歌自舞自开怀。", 
      "且喜无拘无碍。", 
      "青史几番春梦，黄泉多少奇才。", 
      "不须计较与安排。", 
      "领取而今现在。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "正月天饶阴雨，江南寒在晨朝。", 
      "娇莺声袅杏花梢。", 
      "暗澹绿窗春晓。", 
      "好梦空留被在，新愁不共香销。", 
      "小楼帘卷路迢迢。", 
      "望断天涯芳草。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "织素休寻往恨，攀条幸有前缘。", 
      "隔河彼此事经年。", 
      "且说蓬莱清浅。", 
      "障面重新团扇，倾鬟再整花钿。", 
      "歌云舞雪画堂前。", 
      "长共阿郎相见。"
    ], 
    "rhythmic": "西江月"
  }, 
  {
    "author": "朱敦儒", 
    "paragraphs": [
      "花弄扇。", 
      "碧斗遥山眉黛晚。", 
      "白玉阑干。", 
      "倚遍春风翠袖寒。", 
      "难寻可见。", 
      "何似一双青翅燕。", 
      "人瘦春残。", 
      "芳草连云日下山。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "寻花携李。", 
      "红漾轻舟汀柳外。", 
      "小簇春山。", 
      "溪雨岩云不饱帆。", 
      "相逢心醉。", 
      "容易堆盘银烛泪。", 
      "痛饮何言。", 
      "犀箸敲残玉酒船。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "东风桃李。", 
      "春水绿波花影外。", 
      "载酒胥山。", 
      "祓禊相期落锦帆。", 
      "吾曹一醉。", 
      "却笑新亭人有泪。", 
      "相对清言。", 
      "不觉黄昏雨打船。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "闲人行李。", 
      "羽扇芒鞋尘世外。", 
      "一叠溪山。", 
      "也解分风送客帆。", 
      "时平易醉。", 
      "无复惊心并溅泪。", 
      "长揖忘言。", 
      "回棹桃花插满船。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "刘郎已老。", 
      "不管桃花依旧笑。", 
      "要听琵琶。", 
      "重院莺啼觅谢家。", 
      "曲终人醉。", 
      "多似浔阳江上泪。", 
      "万里东风。", 
      "国破山河落照红。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "慵歌怕酒。", 
      "今日春衫惊著瘦。", 
      "双燕帘栊。", 
      "金鸭香沈客泪中。", 
      "琵琶重听。", 
      "谁信人间多少恨。", 
      "落日东风。", 
      "吹得桃花满院红。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "古人误我。", 
      "独舞西风双泪堕。", 
      "鹤去无踪。", 
      "木落西陵返照红。", 
      "人间难住。", 
      "掷下酒杯何处去。", 
      "楼锁钟残。", 
      "山北山南两点烟。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "无知老子。", 
      "元住渔舟樵舍里。", 
      "暂借权监。", 
      "持节纡朱我甚惭。", 
      "不能者止。", 
      "免苦龟肠忧虎尾。", 
      "身退心闲。", 
      "剩向人间活几年。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "斫鱼作鲊。", 
      "酒面打开香可榨。", 
      "相唤同来。", 
      "草草杯盘饮几杯。", 
      "人生虚假。", 
      "昨日梅花今日谢。", 
      "不醉何为。", 
      "从古英雄总是痴。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "今年梅晚。", 
      "懒趁寿阳钗上燕。", 
      "月唤霜催。", 
      "不肯人间取次开。", 
      "低鬟掩袂。", 
      "愁寄玉阑金井外。", 
      "粉瘦香寒。", 
      "独抱深心一点酸。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "无人惜我。", 
      "我自殷勤怜这个。", 
      "恧峭惺惺。", 
      "不肯随人独自行。", 
      "乾坤许大。", 
      "只在棘针尖上坐。", 
      "依旧多情。", 
      "搂著虚空睡到明。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "年衰人老。", 
      "矍铄支离君莫笑。", 
      "白日青天。", 
      "我自心情胜少年。", 
      "超凡入妙。", 
      "游戏神通随意到。", 
      "酒圣诗仙。", 
      "舞棹虚空驾铁船。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "虚空无碍。", 
      "你自痴迷不自在。", 
      "撒手游行。", 
      "到处笙歌拥路迎。", 
      "天然美满。", 
      "不用些儿心计算。", 
      "莫听先生。", 
      "引入深山百丈坑。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "无人请我。", 
      "我自铺毡松下坐。", 
      "酌酒栽诗。", 
      "调弄梅花作侍儿。", 
      "心欢易醉。", 
      "明月飞来花下睡。", 
      "醉舞谁知。", 
      "花满纱巾月满怀。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "花随人去。", 
      "今夜钱塘江上雨。", 
      "宿酒残更。", 
      "潮过西窗不肯明。", 
      "小罗金缕。", 
      "结尽同心留不住。", 
      "何处长亭。", 
      "绣被春寒掩翠屏。"
    ], 
    "rhythmic": "减字木兰花", 
    "tags": [
      "钱塘江"
    ]
  }, 
  {
    "author": "朱敦儒", 
    "paragraphs": [
      "有何不可。", 
      "依旧一枚闲底我。", 
      "饭饱茶香。", 
      "瞌睡之时便上床。", 
      "百般经过。", 
      "且喜青鞋踏不破。", 
      "小院低窗。", 
      "桃李花开春昼长。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "江南春水。", 
      "罗幕黄昏寒未退。", 
      "好个相知。", 
      "唱到姮娥敛黛眉。", 
      "夜阑人醉。", 
      "风露无情花有泪。", 
      "画角残时。", 
      "一片参旗红杏西。"
    ], 
    "rhythmic": "减字木兰花"
  }, 
  {
    "author": "朱敦儒", 
    "paragraphs": [
      "淮海秋风，冶城飞下扬州叶。", 
      "画船催发。", 
      "倾酒留君别。", 
      "卧倒金壶，相对天涯客。", 
      "阳关彻。", 
      "大江横绝。", 
      "泪湿杯中月。"
    ], 
    "rhythmic": "点绛唇"
  }, 
  {
    "author": "朱敦儒", 
    "paragraphs": [
      "客梦初回，卧听吴语开帆索。", 
      "护霜云薄。", 
      "澹澹芙蓉落。", 
      "画舫无情，人去天涯角。", 
      "思量著。", 
      "翠蝉金雀。", 
      "别後新梳掠。"
    ], 
    "rhythmic": "点绛唇"
  }, 
  {
    "author": "朱敦儒", 
    "paragraphs": [
      "至日春云，万般祥瑞朝来奏。", 
      "太平时候。", 
      "乐事家家有。", 
      "玉指呵寒，酥点梅花瘦。", 
      "金杯酒。", 
      "与君为寿。", 
      "只愿人长久。"
    ], 
    "rhythmic": "点绛唇"
  }, 
  {
    "author": "朱敦儒", 
    "paragraphs": [
      "春雨春风，问谁染就江南草。", 
      "燕娇莺巧。", 
      "只是参军老。", 
      "今古红尘，愁了人多少。", 
      "尊前好。", 
      "缓歌低笑。", 
      "醉向花间倒。"
    ], 
    "rhythmic": "点绛唇"
  }, 
  {
    "author": "朱敦儒", 
    "paragraphs": [
      "缘径朱阑，暖烟晴日春来早。", 
      "自家亭沼。", 
      "不问人寻讨。", 
      "携酒提篮，儿女相随到。", 
      "风光好。", 
      "醉纱帽。", 
      "索共梅花笑。"
    ], 
    "rhythmic": "点绛唇"
  }, 
  {
    "author": "朱敦儒", 
    "paragraphs": [
      "狂踪怪迹。", 
      "谁料年老，天涯为客。", 
      "帆展霜风，船随江月，山寒波碧。", 
      "如今著处添愁，怎忍看、参西雁北。", 
      "洛浦莺花，伊川云水，何时归得。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "松江胜集。", 
      "中秋载酒，幽人闲客。", 
      "云将迟疑，桂娥羞涩，一欢难得。", 
      "天怜我辈凄凉，借万里、晴空湛碧。", 
      "浩浩烟波，堂堂风月，今夕何夕。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "红分翠别。", 
      "宿酒半醒，征鞍将发。", 
      "楼外残钟，帐前残烛，窗边残月。", 
      "想伊绣枕无眠，记行客、如今去也。", 
      "心下难拚，眼前难觅，口头难说。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "梅蒸乍热。", 
      "无处散策，芳菲初歇。", 
      "席展凉莞，帐垂黄草，天然奇绝。", 
      "披襟永昼清风，更荐枕、良宵皓月。", 
      "一梦游仙，软云推倒，广寒宫阙。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "秋光正洁。", 
      "仙家瑞草，黄花初发。", 
      "物外高情，天然雅致，清标偏别。", 
      "仙翁笑酌金杯，庆儿女、团圆喜悦。", 
      "嫁与萧郎，凤凰台上，长生风月。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "水云晚照。", 
      "浮生了了，霜风衰草。", 
      "日月金梭，江山春梦，天多人少。", 
      "赤松认得虚空，便一向、飞腾缥缈。", 
      "直上蓬瀛，回看沧海，凄然长啸。"
    ], 
    "rhythmic": "柳梢青"
  }, 
  {
    "author": "朱敦儒", 
    "paragraphs": [
      "扁舟去作江南客，旅雁孤云。", 
      "万里烟尘。", 
      "回首中原泪满巾。", 
      "碧山对晚汀洲冷，枫叶芦根。", 
      "日落波平。", 
      "愁损辞乡去国人。"
    ], 
    "rhythmic": "采桑子"
  }, 
  {
    "author": "朱敦儒", 
    "paragraphs": [
      "天高风劲尘寰静，佳节重阳。", 
      "叶下潇湘。", 
      "碧海晴空一陈霜。", 
      "安排弦管倾芳酝，报答秋光。", 
      "昼短歌长。", 
      "红烛黄花夜未央。"
    ], 
    "rhythmic": "采桑子"
  }, 
  {
    "author": "朱敦儒", 
    "paragraphs": [
      "一番海角凄凉梦，却到长安。", 
      "翠帐犀帘。", 
      "依旧屏斜十二山。", 
      "玉人为我调琴瑟，颦黛低鬟。", 
      "云散香残。", 
      "风雨蛮溪半夜寒。"
    ], 
    "rhythmic": "采桑子"
  }, 
  {
    "author": "朱敦儒", 
    "paragraphs": [
      "西江碧。", 
      "江亭夜燕天涯客。", 
      "天涯客。", 
      "一杯相属，此夕何夕。", 
      "烛残花冷歌声急。", 
      "秦关汉苑无消息。", 
      "无消息。", 
      "戍楼吹角，故人难得。"
    ], 
    "rhythmic": "忆秦娥"
  }, 
  {
    "author": "朱敦儒", 
    "paragraphs": [
      "霜风急。", 
      "江南路上梅花白。", 
      "梅花白。", 
      "寒溪残月，冷村深雪。", 
      "洛阳醉里曾同摘。", 
      "水西竹外常相忆。", 
      "常相忆。", 
      "宝钗双凤，鬓边春色。"
    ], 
    "rhythmic": "忆秦娥"
  }, 
  {
    "author": "朱敦儒", 
    "paragraphs": [
      "吴船窄。", 
      "吴江岸下长安客。", 
      "长安客。", 
      "惊尘心绪，转蓬踪迹。", 
      "征鸿也是关河隔。", 
      "孤飞万里谁相识。", 
      "谁相识。", 
      "三更月落，斗横西北。"
    ], 
    "rhythmic": "忆秦娥"
  }, 
  {
    "author": "朱敦儒", 
    "paragraphs": [
      "歌锺列。", 
      "公堂盛会酬佳节。", 
      "酬佳节。", 
      "皇恩宣布，早梅争发。", 
      "舞场椎鼓催回雪。", 
      "金壶镟酒琼酥热。", 
      "琼酥热。", 
      "今朝不饮，几时欢悦。"
    ], 
    "rhythmic": "忆秦娥"
  }, 
  {
    "author": "朱敦儒", 
    "paragraphs": [
      "江上见新年，年夜听春雨。", 
      "有个人人领略春，粉澹红轻注。", 
      "深劝玉东西，低唱黄金缕。", 
      "拈底梅花总是愁，酒尽人归去。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "陌上雪销初，才得江梅信。", 
      "翦彩盘金院落香，便觉烧灯近。", 
      "乐事眼前多，春酒今年胜。", 
      "好趁迎梅接柳时，满引金杯饮。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "碧瓦小红楼，芳草江南岸。", 
      "雨後纱窗几阵寒，零落梨花晚。", 
      "看到水如云，送尽鸦成点。", 
      "南北东西处处愁，独倚阑干遍。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "古涧一枝梅，免被园林锁。", 
      "路远山深不怕寒，似共春相躲。", 
      "幽思有谁知，托契都难可。", 
      "独自风流独自香，明月来寻我。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "灼灼一枝桃，粉艳天然好。", 
      "只被春风摆撼多，颜色凋零早。", 
      "结子未为迟，悔恨随芳草。", 
      "不下山来不出溪，待守刘郎老。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "旅雁向南飞，风雨群初失。", 
      "饥渴辛勤两翅垂，独下寒汀立。", 
      "鸥鹭苦难亲，缴忧相逼。", 
      "云海茫茫无处归，谁听哀鸣急。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "山晓鹧鸪啼，云暗泷州路。", 
      "榕叶阴浓荔子青，百尺桄榔树。", 
      "尽日不逢人，猛地风吹雨。", 
      "惨黯蛮溪鬼峒寒，隐隐闻铜鼓。"
    ], 
    "rhythmic": "卜算子"
  }, 
  {
    "author": "朱敦儒", 
    "paragraphs": [
      "乱红深翠。", 
      "楼阁春风外。", 
      "胡蝶成团飞照水。", 
      "睡鸭无人惊起。", 
      "身闲更觉身轻。", 
      "酒壶歌扇随行。", 
      "芳草绿杨堤畔，一声初听啼莺。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "人间花少。", 
      "菊小芙蓉老。", 
      "冷澹仙人偏得道。", 
      "买定西风一笑。", 
      "前身原是疏梅。", 
      "黄姑点碎冰肌。", 
      "惟有暗香长在，饱参清露霏微。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "相留不住。", 
      "又趁东风去。", 
      "楼外夕阳芳草路。", 
      "今夜短亭何处。", 
      "杏花斜压阑干。", 
      "朱帘不卷春寒。", 
      "惆怅黄昏前後，离愁酒病厌厌。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "多寒易雨。", 
      "春事都相误。", 
      "愁过黄昏无著处。", 
      "宝篆烧残香缕。", 
      "低鬟暗摘明珰。", 
      "罗巾挹损残妆。", 
      "檐外几声风玉，丁东敲断人肠。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "春寒雨妥。", 
      "花萼红难破。", 
      "绣线金针慵不作。", 
      "要见秋千无那。", 
      "西邻姊妹丁宁。", 
      "寻芳更约清明。", 
      "画个丙丁帖子，前阶後院求晴。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "当初相见。", 
      "君恨相逢晚。", 
      "一曲秦筝弹未遍。", 
      "无奈昭阳人怨。", 
      "便教恩浅情疏。", 
      "隔花空望金舆。", 
      "春晚不拈红粉，碧窗自录仙书。"
    ], 
    "rhythmic": "清平乐"
  }, 
  {
    "author": "朱敦儒", 
    "paragraphs": [
      "胧月黄昏亭榭。", 
      "池上秋千初架。", 
      "燕子说春寒。", 
      "杏花残。", 
      "泪断愁肠难断。", 
      "往事总成幽怨。", 
      "幽怨几时休。", 
      "泪还流。"
    ], 
    "rhythmic": "昭君怨"
  }, 
  {
    "author": "朱敦儒", 
    "paragraphs": [
      "折桂归来懒觅官。", 
      "十年风月醉家山。", 
      "有人挟瑟伴清闲。", 
      "楚畹飞香兰结佩，蓝田生暖玉连环。", 
      "拥书万卷看双鸾。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "西塞山边白鹭飞。", 
      "吴兴江上绿杨低。", 
      "桃花流水鳜鱼肥。", 
      "青箬笠将风里戴，短蓑衣向雨中披。", 
      "斜风细雨不须归。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "银海清泉洗玉杯。", 
      "恰篘白酒冷偏宜。", 
      "水林檎嫩折青枝。", 
      "争看使君长寿曲，旋教法部太平词。", 
      "快风凉雨火云摧。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "碧玉栏干白玉人。", 
      "倚花吹叶忍黄昏。", 
      "萧郎一去又经春。", 
      "眉澹翠峰愁易聚，脸残红雨泪难匀。", 
      "纤腰减半绿罗裙。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "雨湿清明香火残。", 
      "碧溪桥外燕泥寒。", 
      "日长独自倚阑干。", 
      "脱箨修篁初散绿，褪花新杏未成酸。", 
      "江南春好与谁看。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "风落芙蓉画扇闲。", 
      "凉随春色到人间。", 
      "乍垂罗幕乍飞鸾。", 
      "好把深杯添绿酒，休拈明镜照苍颜。", 
      "浮生难得是清欢。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "才子佳人相见难。", 
      "舞收歌罢又更阑。", 
      "密将春恨系幽欢。", 
      "结子同心香佩带，帕儿双字玉连环。", 
      "酒醒灯暗忍重看。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "晚菊花前敛翠蛾。", 
      "采花传酒缓声歌。", 
      "柳枝团扇别离多。", 
      "拥髻凄凉论旧事，曾随织女度银梭。", 
      "当年今夕奈愁何。"
    ], 
    "rhythmic": "浣溪沙"
  }, 
  {
    "author": "朱敦儒", 
    "paragraphs": [
      "柳花陌上捻明珰。", 
      "娇红新样妆。", 
      "匆匆曾贮一襟香。", 
      "月痕金缕凉。", 
      "分泪扇，掩离觞。", 
      "春残人断肠。", 
      "锦书难寄雁飞忙。", 
      "池塘芳草长。"
    ], 
    "rhythmic": "阮郎归"
  }, 
  {
    "author": "朱敦儒", 
    "paragraphs": [
      "卧病独眠人，无月中秋节。", 
      "澹照碧纱灯，冷看银屏雪。", 
      "风露转萧寒，砧杵添凄切。", 
      "伏枕漫书空，到晓愁难说。"
    ], 
    "rhythmic": "生查子"
  }, 
  {
    "author": "朱敦儒", 
    "paragraphs": [
      "青锦成帏瑞香浓。", 
      "雅称小帘栊。", 
      "主人好事，金杯留客，共倚春风。", 
      "不知因甚来尘世，香似旧曾逢。", 
      "江梅退步，幽兰偷眼，回避芳丛。"
    ], 
    "rhythmic": "眼儿媚"
  }, 
  {
    "author": "朱敦儒", 
    "paragraphs": [
      "叠翠阑红斗纤浓。", 
      "云雨绮为栊。", 
      "只忧谢了，偏须著意，障雨遮风。", 
      "瑞云香雾虽难觅，蓦地有时逢。", 
      "不妨守定，从他人笑，老入花丛。"
    ], 
    "rhythmic": "眼儿媚"
  }, 
  {
    "author": "朱敦儒", 
    "paragraphs": [
      "紫帔红襟艳争浓。", 
      "光彩烁疏栊。", 
      "香为小字，瑞为高姓，道骨仙风。", 
      "此花合向瑶池种，可惜未遭逢。", 
      "阿环见了，羞回眼尾，愁聚眉丛。"
    ], 
    "rhythmic": "眼儿媚"
  }, 
  {
    "author": "朱敦儒", 
    "paragraphs": [
      "青垂柳线水平池。", 
      "芳径燕初飞。", 
      "日长事少人静，山茧换单衣。", 
      "箫鼓远，篆香迟。", 
      "卷帘低。", 
      "半床花影，一枕松风，午醉醒时。"
    ], 
    "rhythmic": "诉衷情"
  }, 
  {
    "author": "朱敦儒", 
    "paragraphs": [
      "老人无复少年欢。", 
      "嫌酒倦吹弹。", 
      "黄昏又是风雨，楼外角声残。", 
      "悲故国，念尘寰。", 
      "事难言。", 
      "下了纸帐，曳上青毡，一任霜寒。"
    ], 
    "rhythmic": "诉衷情"
  }, 
  {
    "author": "朱敦儒", 
    "paragraphs": [
      "青旗彩胜又迎春。", 
      "暖律应祥云。", 
      "金盘内家生菜，宫院遍承恩。", 
      "时节好，管弦新。", 
      "度升平。", 
      "惠风迟日，柳眼梅心，任醉芳尊。"
    ], 
    "rhythmic": "诉衷情"
  }, 
  {
    "author": "朱敦儒", 
    "paragraphs": [
      "月中玉兔日中鸦。", 
      "随我度年华。", 
      "不管寒暄风雨，饱饭热煎茶。", 
      "居士竹，故侯瓜。", 
      "老生涯。", 
      "自然天地，本分云山，到处为家。"
    ], 
    "rhythmic": "诉衷情"
  }, 
  {
    "author": "朱敦儒", 
    "paragraphs": [
      "老人谙尽人间苦。", 
      "近来恰似心头悟。", 
      "九九是重阳。", 
      "重阳菊散芳。", 
      "出门何处去。", 
      "对面谁相语。", 
      "枕臂卧南窗。", 
      "铜炉柏子香。"
    ], 
    "rhythmic": "菩萨蛮"
  }, 
  {
    "author": "朱敦儒", 
    "paragraphs": [
      "芭蕉叶上秋风碧。", 
      "晚来小雨流苏湿。", 
      "新窨木樨沈。", 
      "香迟斗帐深。", 
      "无人同向夕。", 
      "还是愁成忆。", 
      "忆昔结同心。", 
      "鸳鸯何处寻。"
    ], 
    "rhythmic": "菩萨蛮"
  }, 
  {
    "author": "朱敦儒", 
    "paragraphs": [
      "风流才子倾城色。", 
      "红缨翠幰长安陌。", 
      "夜饮小平康。", 
      "暖生银字簧。", 
      "持杯留上客。", 
      "私语眉峰侧。", 
      "半冷水沈香。", 
      "罗帷宫漏长。"
    ], 
    "rhythmic": "菩萨蛮"
  }, 
  {
    "author": "朱敦儒", 
    "paragraphs": [
      "乡关散尽当年客。", 
      "春风寂寞花无色。", 
      "长日掩重门。", 
      "江山眼外昏。", 
      "画图高挂壁。", 
      "嵩少参差碧。", 
      "想见卧云人。", 
      "松黄落洞门。"
    ], 
    "rhythmic": "菩萨蛮"
  }, 
  {
    "author": "朱敦儒", 
    "paragraphs": [
      "芙蓉红落秋风急。", 
      "夜寒纸帐霜华湿。", 
      "枕畔木瓜香。", 
      "晓来清兴长。", 
      "轻舟青箬笠。", 
      "短棹溪光碧。", 
      "去觅谢三郎。", 
      "芦花何处藏。"
    ], 
    "rhythmic": "菩萨蛮"
  }, 
  {
    "author": "朱敦儒", 
    "paragraphs": [
      "拂破秋江烟碧。", 
      "一对双飞鸂鶒。", 
      "应是远来无力。", 
      "捎下相偎沙碛。", 
      "小艇谁吹横笛。", 
      "惊起不知消息。", 
      "悔不当时描得。", 
      "如今何处寻觅。"
    ], 
    "rhythmic": "双"
  }, 
  {
    "author": "朱敦儒", 
    "paragraphs": [
      "纸帐绸衾忒暖。", 
      "尽自由、横翻倒转。", 
      "睡觉西窗灯一盏。", 
      "恰听打、三更三点。", 
      "残梦不须深念。", 
      "这些个、光阴煞短。", 
      "解散缰绳休系绊。", 
      "把从前、一笔句断。"
    ], 
    "rhythmic": "鼓笛令"
  }, 
  {
    "author": "朱敦儒", 
    "paragraphs": [
      "今冬寒早风光好。", 
      "休怪搀先敧絮帽。", 
      "蟹肥一个可称斤，酒美三杯真合道。", 
      "年年闲梦垂垂了。", 
      "且喜风松吹不倒。", 
      "平分两月是新春，却共梅花依旧笑。"
    ], 
    "rhythmic": "西湖曲・玉楼春"
  }, 
  {
    "author": "朱敦儒", 
    "paragraphs": [
      "试看何时有，元来总是空。", 
      "丹砂只在酒杯中。", 
      "看取乃公双颊、照人红。", 
      "花外庄周蝶，松间御寇风。", 
      "古人漫尔说西东。", 
      "何似自家识取、卖油翁。"
    ], 
    "rhythmic": "风蝶令・南歌子"
  }, 
  {
    "author": "朱敦儒", 
    "paragraphs": [
      "春怎恋。", 
      "楼外绿催红殿。", 
      "短袖迎风愁半卷。", 
      "手寒无处暖。", 
      "目断蓬莱宫殿。", 
      "引去谁怜谁怨。", 
      "相见不如青翅燕。", 
      "举头长安远。"
    ], 
    "rhythmic": "谒金门"
  }, 
  {
    "author": "朱敦儒", 
    "paragraphs": [
      "拾翠当年延伫。", 
      "解佩感君诚素。", 
      "微步过南冈。", 
      "献明珰。", 
      "襟上泪难再会。", 
      "惆怅幽兰心事。", 
      "心事永难忘。", 
      "寄君王。"
    ], 
    "rhythmic": "洛妃怨・昭君怨"
  }, 
  {
    "author": "朱敦儒", 
    "paragraphs": [
      "帐掩秋风一半开。", 
      "闲将玉笛吹。", 
      "过云微雨散轻雷。", 
      "夜参差、认楼台。", 
      "暗香移枕新凉住，竹外漏声催。", 
      "放教明月上床来。", 
      "共清梦、两徘徊。"
    ], 
    "rhythmic": "燕归梁"
  }, 
  {
    "author": "朱敦儒", 
    "paragraphs": [
      "泷州几番清秋。", 
      "许多愁。", 
      "叹我等闲白了、少年头。", 
      "人间事。", 
      "如何是。", 
      "去来休。", 
      "自是不归归去、有谁留。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "东风吹尽江梅。", 
      "橘花开。", 
      "旧日吴王宫殿、长青苔。", 
      "今古事。", 
      "英雄泪。", 
      "老相催。", 
      "长恨夕阳西去、晚潮回。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "金陵城上西楼。", 
      "倚清秋。", 
      "万里夕阳垂地、大江流。", 
      "中原乱。", 
      "簪缨散。", 
      "几时收。", 
      "试倩悲风吹泪、过扬州。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "秋风又到人间。", 
      "叶珊珊。", 
      "四望烟波无尽、欠青山。", 
      "浮生事。", 
      "长江水。", 
      "几时闲。", 
      "幸是古来如此、且开颜。"
    ], 
    "rhythmic": "相见欢", 
    "tags": [
      "长江"
    ]
  }, 
  {
    "author": "朱敦儒", 
    "paragraphs": [
      "吟蛩作尽秋声。", 
      "月西沈。", 
      "凄断馀香残梦、下层城。", 
      "人不见。", 
      "屏空掩。", 
      "数残更。", 
      "还自搴帷独坐、看青灯。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "当年两上蓬瀛。", 
      "燕殊庭。", 
      "曾共群仙携手、斗吹笙。", 
      "云涛晚。", 
      "霓旌散。", 
      "海鸥轻。", 
      "却钓松江烟月、醉还醒。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "深秋庭院初凉。", 
      "近重阳。", 
      "篱畔一枝金菊、露微黄。", 
      "鲈脍韵。", 
      "橙齑品。", 
      "酒新香。", 
      "我是升平闲客、醉何妨。"
    ], 
    "rhythmic": "相见欢"
  }, 
  {
    "author": "朱敦儒", 
    "paragraphs": [
      "一夜新秋风雨。", 
      "客恨客愁无数。", 
      "我是卧云人，悔到红尘深处。", 
      "难住。", 
      "难住。", 
      "拂袖青山归去。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "好个中秋时节。", 
      "莫恨今宵无月。", 
      "岩壑一灯青，寒浸水香留客。", 
      "留客。", 
      "留客。", 
      "相对无言无说。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "盏底一盘金凤。", 
      "满泛酒光浮动。", 
      "引我上烟霞，智力一时无用。", 
      "无用。", 
      "无用。", 
      "蹋破十洲三洞。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "真个先生爱睡。", 
      "睡里百般滋味。", 
      "转面又翻身，随意十方游戏。", 
      "游戏。", 
      "游戏。", 
      "到了元无一事。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "莫恨中秋无月。", 
      "月又不甜不辣。", 
      "幸有瓮头春，闲坐暖云香雪。", 
      "香雪。", 
      "香雪。", 
      "满引水晶蕉叶。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "莫恨中秋无月。", 
      "多点金缸红蜡。", 
      "取酒拥丝簧，迎取轻盈桃叶。", 
      "桃叶。", 
      "桃叶。", 
      "唱我新歌白雪。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "一夜蟠桃吹坼。", 
      "刚道有人偷折。", 
      "幸自没踪由，无奈蝶蜂胡说。", 
      "胡说。", 
      "胡说。", 
      "方朔不须耳热。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "好笑山翁年纪。", 
      "不觉七十有四。", 
      "生日近元宵，占早烧灯欢会。", 
      "欢会。", 
      "欢会。", 
      "坐上人人千岁。"
    ], 
    "rhythmic": "如梦令"
  }, 
  {
    "author": "朱敦儒", 
    "paragraphs": [
      "西楼落月鸡声急。", 
      "夜浸疏香寒淅沥。", 
      "玉人酒渴嚼春冰。", 
      "晓色入帘横宝瑟。"
    ], 
    "rhythmic": "春晓曲"
  }, 
  {
    "author": "朱敦儒", 
    "paragraphs": [
      "江南岸。", 
      "江北岸。", 
      "折送行人无尽时。", 
      "恨分离。", 
      "酒一杯。", 
      "泪双垂。", 
      "君到长安百事违。", 
      "几时归。"
    ], 
    "rhythmic": "柳枝・杨柳枝"
  }, 
  {
    "author": "朱敦儒", 
    "paragraphs": [
      "别离情绪，奈一番好景，一番悲戚。", 
      "燕语莺啼人乍远，还是他乡寒食。", 
      "桃李无言，不堪攀折，总是风流客。", 
      "东君也自，怪人冷淡踪迹。", 
      "花艳草草春工，酒随花意薄，疏狂何益。", 
      "除却清风并皓月，脉脉此情谁识。", 
      "料得文君，重帘不卷，且等闲消息。", 
      "不如归去，受他真个怜惜。"
    ], 
    "rhythmic": "念奴娇"
  }, 
  {
    "author": "孙觌", 
    "paragraphs": [
      "弱骨轻肌不耐春。", 
      "一枝江路玉梅新。", 
      "巡檐索笑为何人。", 
      "素影徘徊波上月，醉香摇荡竹间云。", 
      "酒醒人散梦仙村。"
    ], 
    "rhythmic": "浣溪沙"
  }, 
  {
    "author": "慕容卿妻", 
    "paragraphs": [
      "满目江山忆旧游。", 
      "汀洲花草弄春柔。", 
      "长亭舣住木兰舟。", 
      "好梦易随流水去，芳心空逐晓云愁。", 
      "行人莫上望京楼。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "黄金双阙横空，望中隐约三山眇。", 
      "春皇欲降，渚烟收尽，青虹正绕。", 
      "日到层宵，九枝光满，普天俱照。", 
      "看海中桃熟，云幡绛节，冉冉度、沧波渺。", 
      "遥想建章宫阙，□熏风、月寒清晓。", 
      "红鸾影上，云韶声里，蒙天一笑。", 
      "万国朝元，百蛮款塞，太平多少。", 
      "听尧云深处，人人尽祝，似天难老。"
    ], 
    "rhythmic": "水龙吟"
  }, 
  {
    "author": "周紫芝", 
    "paragraphs": [
      "楚山千叠浮空，楚云只在巫山往。", 
      "鸾飞凤舞，当时空记，梦中奇语。", 
      "晓日曈昽，夕阳零乱，袅红萦素。", 
      "问如今依旧，霏霏冉冉，知他为、谁朝暮。", 
      "玉佩烟鬟飞动，炯星眸、人间相遇。", 
      "嫣然一笑，阳城下蔡，尽成惊顾。", 
      "蕙帐春浓，兰衾日暖，未成行雨。", 
      "但丁宁莫似，阳台梦断，又随风去。"
    ], 
    "rhythmic": "水龙吟"
  }, 
  {
    "author": "周紫芝", 
    "paragraphs": [
      "楚山木落风高，暮云黯黯孤容瘦。", 
      "天晴似洗，明霞消尽，玉峦排秀。", 
      "九凤飞来，五云深处，一时轻矫。", 
      "恨三山不见，六鳌去後，天空远，人将老。", 
      "堪笑此生如寄，信扁舟、来江表。", 
      "望中愁眼，依稀犹认，数峰林杪。", 
      "万里东南，跨江云梦，此情多少。", 
      "问何时还我，千岩万壑，卧霜天晓。"
    ], 
    "rhythmic": "水龙吟"
  }, 
  {
    "author": "周紫芝", 
    "paragraphs": [
      "近腊风光一半休。", 
      "南枝未动北枝愁。", 
      "嫦娥莫是见人羞。", 
      "么凤不传蓬岛信，杜鹃空办鹤林秋。", 
      "便须千杖打梁州。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "欲醉江梅兴未休。", 
      "待篘春瓮洗春愁。", 
      "不成欢绪却成羞。", 
      "天意若教花似雪，客情宁恨鬓如秋。", 
      "趁他何逊在扬州。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "无限春情不肯休。", 
      "江梅未动使人愁。", 
      "东昏觑得玉奴羞。", 
      "对酒情怀疑是梦，忆花天气黯如秋。", 
      "唤春云梦泽南州。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "水上鸣榔不系船。", 
      "醉来深闭短篷眠。", 
      "潮生潮落自年年。", 
      "一尺鲈鱼新活计，半蓑烟雨旧衣冠。", 
      "庙堂空有画图看。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "多病嫌秋怕上楼。", 
      "苦无情绪懒抬头。", 
      "雁来不寄小银钩。", 
      "一点离情深似海，万重凄恨黯如秋。", 
      "怎生禁得许多愁。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "新翻碧玉壶。", 
      "水精钗袅绛纱符。", 
      "吴姬亲手碎菖蒲。", 
      "彩索系时新睡起，榴花剪处要人扶。", 
      "心情还似去年无。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "学画双蛾苦未成。", 
      "鬓云新结翠鬟轻。", 
      "伴人歌笑已多情。", 
      "飞絮乱花闲院宇，舞鸾歌凤小娉婷。", 
      "阳关休唱断肠声。"
    ], 
    "rhythmic": "浣溪沙"
  }, 
  {
    "author": "周紫芝", 
    "paragraphs": [
      "江北上归舟，再见江南岸。", 
      "江北江南几度秋，梦里朱颜换。", 
      "人是岭头云，聚散天谁管。", 
      "君似孤云何处归，我似离群雁。"
    ], 
    "rhythmic": "卜算子"
  }, 
  {
    "author": "周紫芝", 
    "paragraphs": [
      "霜叶下孤篷，船在垂杨岸。", 
      "早是凄凉惜别时，更惜年华换。", 
      "别酒解留人，拚醉君休管。", 
      "醉里朱弦莫谩弹，愁入参差雁。"
    ], 
    "rhythmic": "卜算子"
  }, 
  {
    "author": "周紫芝", 
    "paragraphs": [
      "絮尽柳成空，春去花如扫。", 
      "窗外枝枝海石榴，特为幽人好。", 
      "密叶过疏篱，薄艳明芳草。", 
      "剪得花时却倚阑，楼上人垂手。"
    ], 
    "rhythmic": "卜算子"
  }, 
  {
    "author": "周紫芝", 
    "paragraphs": [
      "嫦娥天上人谁识。", 
      "家在蓬山烟水隔。", 
      "不应著意眼前人，便是登瀛当日客。", 
      "双眸炯炯秋波滴。", 
      "也解人间青与白。", 
      "檀郎未摘月边枝，枉是不教花爱惜。"
    ], 
    "rhythmic": "木兰花・玉楼春"
  }, 
  {
    "author": "周紫芝", 
    "paragraphs": [
      "江头雨後山如髻。", 
      "催送新凉风有意。", 
      "月来杨柳绿阴中，秋在梧桐疏影外。", 
      "小窗纹簟凉如水。", 
      "岁岁年年同此味。", 
      "眼前不忍对西风，梦里是堪追往事。"
    ], 
    "rhythmic": "木兰花・玉楼春"
  }, 
  {
    "author": "周紫芝", 
    "paragraphs": [
      "春闲昼永。", 
      "城下江深山倒影。", 
      "净扫风埃。", 
      "收拾烟光入句来。", 
      "短窗闲倚。", 
      "身似浮云门似水。", 
      "谁伴馀年。", 
      "结得青山一个缘。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "蓬莱三岛。", 
      "上有青青千岁草。", 
      "玉佩烟鬟。", 
      "来作人间一笑欢。", 
      "麻姑行酒。", 
      "萼绿华歌清韵袅。", 
      "玉秀兰芳。", 
      "醉舞东风彩袖长。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "西山岩桂。", 
      "常恨香闻烟雨外。", 
      "何似君家。", 
      "戏彩堂前早试花。", 
      "黄金千粟。", 
      "风撼芳条香馥馥。", 
      "一剪无多。", 
      "桃李漫山奈俗何。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "当年文伯。", 
      "曾是东坡门下客。", 
      "文采风流。", 
      "奕叶传芳总未休。", 
      "为公持酒。", 
      "愿祝彩衣无限寿。", 
      "归觐枫宸。", 
      "剩醉长安几度春。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "苍璧新敲小凤团。", 
      "赤泥开印煮清泉。", 
      "醉捧纤纤双玉笋，鹧鸪斑。", 
      "雪浪溅翻金缕袖，松风吹醒玉酡颜。", 
      "更待微甘回齿颊，且留连。"
    ], 
    "rhythmic": "摊破浣溪沙・山花子"
  }, 
  {
    "author": "周紫芝", 
    "paragraphs": [
      "门外青骢月下嘶。", 
      "映阶笼烛画帘垂。", 
      "一曲阳关声欲尽，不多时。", 
      "凤饼未残云脚乳，水沈催注玉花瓷。", 
      "忍看捧瓯春笋露，翠鬟低。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "白发三千丈，双鬓不胜垂。", 
      "人间忧喜如梦，老矣更何之。", 
      "蘧玉行年过了，未必如今俱是，五十九年非。", 
      "拟把彭殇梦，分付与痴儿。", 
      "君莫羡，客起舞，寿琼卮。", 
      "此生但愿，长遣猿鹤共追随。", 
      "金印借令如斗，富贵那能长久，不饮竟何为。", 
      "莫问蓬莱路，从古少人知。"
    ], 
    "rhythmic": "水调歌头"
  }, 
  {
    "author": "周紫芝", 
    "paragraphs": [
      "濯锦桥边月，几度照中秋。", 
      "年年此夜清景，伴我与君游。", 
      "万里相随何处，看尽吴波越嶂，更向古徐州。", 
      "应为霜髯老，西望倚黄楼。", 
      "天如水，云似扫，素魂流。", 
      "不知今夕何夕，相对语羁愁。", 
      "故国归来何事，记易南枝惊鹊，还对玉蟾羞。", 
      "踏尽疏桐影，更复为君留。"
    ], 
    "rhythmic": "水调歌头"
  }, 
  {
    "author": "周紫芝", 
    "paragraphs": [
      "岁晚念行役，江阔渺风烟。", 
      "六朝文物何在，回首更凄然。", 
      "倚尽危楼杰观，暗想琼枝璧月，罗袜步承莲。", 
      "桃叶山前鹭，无语下寒滩。", 
      "潮寂寞，浸孤垒，涨平川。", 
      "莫愁艇子何处，烟树杳无边。", 
      "王谢堂前双燕，空绕乌衣门巷，斜日草连天。", 
      "只有台城月，千古照婵娟。"
    ], 
    "rhythmic": "水调歌头"
  }, 
  {
    "author": "周紫芝", 
    "paragraphs": [
      "落日在烟树，云水两空蒙。", 
      "澹霞消尽，何事依约有微红。", 
      "湖上晚来风细，吹尽一天残雨，苍翠湿千峰。", 
      "谁遣长空月，冷浸玉壶中。", 
      "问明月，应解笑，白头翁。", 
      "不堪老去，依旧临水照衰容。", 
      "良夜几横烟棹，独倚危墙西望，目断远山重。", 
      "但恨故人远，此乐与谁同。"
    ], 
    "rhythmic": "水调歌头"
  }, 
  {
    "author": "周紫芝", 
    "paragraphs": [
      "秋云微淡月微羞。", 
      "云黯黯、月彩难留。", 
      "只应是、嫦娥心里，也似人愁。", 
      "几时回步玉移钩。", 
      "人共月、同上南楼。", 
      "却重听、画阑西角，月下轻讴。"
    ], 
    "rhythmic": "沙塞子"
  }, 
  {
    "author": "周紫芝", 
    "paragraphs": [
      "玉溪秋月浸寒波。", 
      "忍持酒、重听骊歌。", 
      "不堪对、绿阴飞阁，月下羞蛾。", 
      "夜深惊鹊转南柯。", 
      "惨别意、无奈愁何。", 
      "他年事、不须重问，转更愁多。"
    ], 
    "rhythmic": "沙塞子"
  }, 
  {
    "author": "周紫芝", 
    "paragraphs": [
      "荷气吹凉到枕边。", 
      "薄纱如雾亦如烟。", 
      "清泉浴後花垂雨，白酒倾时玉满船。", 
      "钗欲溜，髻微偏。", 
      "却寻霜粉扑香绵。", 
      "冰肌近著浑无暑，小扇频摇最可怜。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "乌鹊桥边河汉流。", 
      "洗车微雨湿清秋。", 
      "相逢不似长相忆，一度相逢一度愁。", 
      "云却静，月垂钩。", 
      "金针穿得喜回头。", 
      "只应人倚阑干处，便似天孙梳洗楼。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "尊酒年年乐事多。", 
      "古铜犹得几摩挲。", 
      "他时人物君须记，玉笋班中李泰和。", 
      "烦翠袖，把金荷。", 
      "功名馀事且高歌。", 
      "新来学得长生诀，写就黄庭不换鹅。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "名在休文季孟间。", 
      "一时风味更萧然。", 
      "琼林不逐春风老，安用丹砂巧驻颜。", 
      "春入户，酒吹澜。", 
      "小桃枝上锦阑斑。", 
      "明年欲与君为寿，无路相从入道山。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "袅袅云梳晓髻堆。", 
      "涓涓秋净眼波回。", 
      "旧家十二峰前住，偶为襄王下楚台。", 
      "闲院静，小桃开。", 
      "刘郎前度几回来。", 
      "东风易行云散，花里传觞莫谩催。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "晴日烘帘暖似春。", 
      "菊回霜晕浅仍深。", 
      "谁知此地栽花手，便是当时嗅蕊人。", 
      "秋渺渺，夜沈沈。", 
      "一声清唱袅残音。", 
      "娇痴应挽香罗比，六幅双裙染郁金。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "一点残红欲尽时。", 
      "乍凉秋气满屏帏。", 
      "梧桐叶上三更雨，叶叶声声是别离。", 
      "调宝瑟，拨金猊。", 
      "那时同唱鹧鸪词。", 
      "如今风雨西楼夜，不听清歌也泪垂。"
    ], 
    "rhythmic": "鹧鸪天", 
    "tags": [
      "宋词三百首"
    ]
  }, 
  {
    "author": "周紫芝", 
    "paragraphs": [
      "年少登高意气多。", 
      "黄花压帽醉嵯峨。", 
      "如今满眼看华发，强拈茱萸奈老何。", 
      "千垒岫，万重波。", 
      "一时分付与秦娥。", 
      "明年身健君休问，且对秋风卷翠螺。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "终日看山不厌山。", 
      "寻思百计不如闲。", 
      "何时得到重阳日，醉把茱萸仔细看。", 
      "醉帽，倚雕阑。", 
      "偶然携酒却成欢。", 
      "篱边黄菊关心事，触误愁人到酒边。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "读尽牙签玉轴书。", 
      "不知门外有园蔬。", 
      "借令未解銮坡去，也合雠书在石渠。", 
      "微雨後，小寒初。", 
      "满斟长寿碧琳腴。", 
      "不须更问荆州路，便上追锋御府车。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "楼上缃桃一萼红。", 
      "别来开谢几东风。", 
      "武陵春尽无人处，犹有刘郎去後踪。", 
      "香阁小，翠帘重。", 
      "今宵何事偶相逢。", 
      "行云又被风吹散，见了依前是梦中。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "彩双飞雪浪翻。", 
      "楚歌声转绿杨湾。", 
      "一川红旆初衔日，两岸朱楼不下帘。", 
      "阑倚处，玉垂纤。", 
      "白团扇底藕丝衫。", 
      "未成密约回秋水，看得羞时隔画檐。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "花褪残红绿满枝。", 
      "嫩寒犹透薄罗衣。", 
      "池塘雨细双鸳睡，杨柳风轻小燕飞。", 
      "人别後，酒醒时。", 
      "午窗残梦子规啼。", 
      "尊前心事人谁问，花底闲愁春又归。"
    ], 
    "rhythmic": "鹧鸪天"
  }, 
  {
    "author": "周紫芝", 
    "paragraphs": [
      "跳珠雨罢风初静，阑槛凭虚。", 
      "绛阙清都。", 
      "只在仙人碧玉壶。", 
      "九原唤起王摩诘，画作新图。", 
      "十城芙蕖。", 
      "乞与知章老鉴湖。"
    ], 
    "rhythmic": "采桑子"
  }, 
  {
    "author": "周紫芝", 
    "paragraphs": [
      "画幕灯前细雨，垂莲盏里清歌。", 
      "玉纤持板隔香罗。", 
      "不放行云飞过。", 
      "今夜尘生洛浦，明朝雨在巫山。", 
      "羞蛾且莫斗弯环。", 
      "不似司空见惯。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "池面风翻弱絮，树头雨退嫣红。", 
      "扑花蝴蝶杳无踪。", 
      "又做一场春梦。", 
      "便是一成去了，不成没个来时。", 
      "眼前无处说相思。", 
      "要说除非梦里。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "罗袖云轻雾薄，醉肌玉软花柔。", 
      "相逢不道有春愁。", 
      "只道春来微瘦。", 
      "一点人间深意，数声柳下轻讴。", 
      "带将离恨上归舟。", 
      "肠断月斜时候。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "发白犹旅枕，溪深未挂烟莎。", 
      "往来苕意如何。", 
      "应有轻鸥笑我。", 
      "细算年来活计，只消一个渔舟。", 
      "金鱼无分不须求。", 
      "只乞鲈鱼换酒。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "连理枝头并蒂，同心带上双垂。", 
      "背灯偷赠语低低。", 
      "一点浓情先寄。", 
      "翡翠钗头摘处，鸳鸯枕上醒时。", 
      "酸甜红颗阿谁知。", 
      "别是人间滋味。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "天意未教秋老，花容地宜霜。", 
      "酒肌红软玉肌香。", 
      "不与梨花同样。", 
      "来伴孙郎小宴，临风为舞霓裳。", 
      "更深绿水照红妆。", 
      "便是采莲船上。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "谁把蓝揉翡翠，天将蜡做梅花。", 
      "晚来秋水映残霞。", 
      "水墨新描图画。", 
      "纸上写将心去，眼边送却愁来。", 
      "今回相见比前回。", 
      "心下忡忡越。"
    ], 
    "rhythmic": "西江月"
  }, 
  {
    "author": "周紫芝", 
    "paragraphs": [
      "溪上晴山簇翠螺。", 
      "晓来霜叶醉，小池荷。", 
      "琐窗秋意苦无多。", 
      "帘绣卷，黄菊两三窠。", 
      "小睡拥香罗。", 
      "起来匀醉粉，玉垂梭。", 
      "只愁无奈夜长何。", 
      "你去也，今夜早来麽。"
    ], 
    "rhythmic": "小重山"
  }, 
  {
    "author": "周紫芝", 
    "paragraphs": [
      "碧玉山围十里湖。", 
      "水云天共远，戏双凫。", 
      "河阳花县锦屏铺。", 
      "人不老，长日在蓬壶。", 
      "一笑且踟蹰。", 
      "会骑箕尾去，上云衢。", 
      "十分深注碧琳腴。", 
      "休惜醉，醉後有人扶。"
    ], 
    "rhythmic": "小重山"
  }, 
  {
    "author": "周紫芝", 
    "paragraphs": [
      "秋意还深，渐银床露冷，梧叶风高。", 
      "婵娟也应为我，羞照霜毛。", 
      "流年老尽，漫银蟾、冷浸香醪。", 
      "除尽把，平生怨感，一时分付离骚。", 
      "伤心故人千里，问阴晴何处，还记今宵。", 
      "楼高共谁同看，玉桂烟梢。", 
      "南枝鹊绕，叹此生、飘转江皋。", 
      "须更约，他年清照，为人常到寒霄。"
    ], 
    "rhythmic": "汉宫春"
  }, 
  {
    "author": "周紫芝", 
    "paragraphs": [
      "香满箱奁，看沈犀弄水，浓麝含薰。", 
      "荀郎一时旧事，尽属王孙。", 
      "残膏剩馥，须倾囊、乞与兰荪。", 
      "金兽暖，云窗雾阁，为人洗尽馀醺。", 
      "依稀雪梅风味，似孤山尽处，马上烟村。", 
      "从来甲煎浅俗，那忍重闻。", 
      "苏台燕寝，下重帏、深闭孤云。", 
      "都占得，横斜乱影，伴他月下黄昏。"
    ], 
    "rhythmic": "汉宫春"
  }, 
  {
    "author": "周紫芝", 
    "paragraphs": [
      "江天云薄。", 
      "江头雪似杨花落。", 
      "寒灯不管人离索。", 
      "照得人来，真个睡不著。", 
      "归期已负梅花约。", 
      "又还春动空飘泊。", 
      "晓寒谁看伊梳掠。", 
      "雪满西楼，人在阑干角。"
    ], 
    "rhythmic": "醉落魄・一斛珠"
  }, 
  {
    "author": "周紫芝", 
    "paragraphs": [
      "柳边池阁。", 
      "晚来卷地东风恶。", 
      "人生不解频行乐。", 
      "昨日花开，今日风吹落。", 
      "杨花却似人飘泊。", 
      "春云更似人情薄。", 
      "如今始信从前错。", 
      "为个蝇头，轻负青山约。"
    ], 
    "rhythmic": "醉落魄・一斛珠"
  }, 
  {
    "author": "周紫芝", 
    "paragraphs": [
      "薰风池阁。", 
      "小红桥下荷花薄。", 
      "沙平水浅山如削。", 
      "水上鸳鸯，何处风吹落。", 
      "今朝端午新梳掠。", 
      "锦丝围腕花柔弱。", 
      "人生只有尊前乐。", 
      "前度刘郎，莫负重来约。"
    ], 
    "rhythmic": "醉落魄・一斛珠"
  }, 
  {
    "author": "周紫芝", 
    "paragraphs": [
      "云深海阔。", 
      "天风吹上黄金阙。", 
      "酒醒不记归时节。", 
      "三十年来，往事无人说。", 
      "浮生正似风中雪。", 
      "丹砂岂是神仙诀。", 
      "世间生死无休歇。", 
      "长伴君闲，只有山中月。"
    ], 
    "rhythmic": "醉落魄・一斛珠"
  }, 
  {
    "author": "周紫芝", 
    "paragraphs": [
      "酴醾花谢日迟迟。", 
      "杨花无数飞。", 
      "章台侧畔尽风吹。", 
      "飘零无定期。", 
      "烟漠漠，草萋萋。", 
      "江南春尽时。", 
      "可怜踪迹尚东西。", 
      "故园何日归。"
    ], 
    "rhythmic": "阮郎归"
  }, 
  {
    "author": "周紫芝", 
    "paragraphs": [
      "月棂疏影照婵娟。", 
      "闲临小玉盘。", 
      "枣花金钏出纤纤。", 
      "棋声敲夜寒。", 
      "飞雹冷，水精圆。", 
      "夜深人未眠。", 
      "笑催炉兽暖衾鸳。", 
      "莫教银漏残。"
    ], 
    "rhythmic": "阮郎归"
  }, 
  {
    "author": "周紫芝", 
    "paragraphs": [
      "西湖山下水潺潺。", 
      "满山风雨寒。", 
      "枝头红日晓斓斑。", 
      "越梅催晓丹。", 
      "连翠叶，拥金盘。", 
      "玉池生乳泉。", 
      "此生三度试甘酸。", 
      "欲归归尚难。"
    ], 
    "rhythmic": "阮郎归", 
    "tags": [
      "西湖"
    ]
  }, 
  {
    "author": "周紫芝", 
    "paragraphs": [
      "青鞋忍踏江沙路。", 
      "恨人已、骑鲸去。", 
      "笔底骅骝谁与度。", 
      "西州重到，可怜不见，华屋生存处。", 
      "秋江渺渺高台暮。", 
      "满壁栖鸦醉时句。", 
      "飞上金鸾人漫许。", 
      "清歌低唱，小蛮犹在，空湿梨花雨。"
    ], 
    "rhythmic": "青玉案"
  }, 
  {
    "author": "周紫芝", 
    "paragraphs": [
      "梅花落尽人谁管。", 
      "暗凄断、伤春眼。", 
      "雪後平芜春尚浅。", 
      "一簪华发，满襟离恨，羞作东风伴。", 
      "斗花小斛兰芽短。", 
      "犹是当时旧庭院。", 
      "拟把新愁凭酒遣。", 
      "春衫重看，酒痕犹在，忍放金杯满。"
    ], 
    "rhythmic": "青玉案"
  }, 
  {
    "author": "周紫芝", 
    "paragraphs": [
      "翠蛾懒画妆痕浅。", 
      "香肌得酒花柔软。", 
      "粉汗湿吴绫。", 
      "玉钗敲枕棱。", 
      "鬓丝云卸腻。", 
      "罗带还重系。", 
      "含笑出房栊。", 
      "羞随脸上红。"
    ], 
    "rhythmic": "菩萨蛮"
  }, 
  {
    "author": "周紫芝", 
    "paragraphs": [
      "风头不定云来去。", 
      "天教月到湖心住。", 
      "遥夜一襟愁。", 
      "水风浑似秋。", 
      "藕花迎露笑。", 
      "暗水飞萤照。", 
      "渔笛莫频吹。", 
      "客愁人不知。"
    ], 
    "rhythmic": "菩萨蛮"
  }, 
  {
    "author": "周紫芝", 
    "paragraphs": [
      "宝薰拂拂浓如雾。", 
      "暗惊梅蕊风前度。", 
      "依约似江村。", 
      "馀香马上闻。", 
      "画桥风雨暮。", 
      "零落知无数。", 
      "收拾小窗春。", 
      "金炉檀炷深。"
    ], 
    "rhythmic": "菩萨蛮"
  }, 
  {
    "author": "周紫芝", 
    "paragraphs": [
      "雨细欲收还滴。", 
      "满一庭秋色。", 
      "阑干独倚，无人共说，这些愁寂。", 
      "手把玉郎书迹。", 
      "怎不教人忆。", 
      "看看又是黄昏也，敛眉峰轻碧。"
    ], 
    "rhythmic": "西地锦"
  }, 
  {
    "author": "周紫芝", 
    "paragraphs": [
      "春雨细。", 
      "开尽一番桃李。", 
      "柳暗曲阑花满地。", 
      "日高人睡起。", 
      "绿浸小池春水。", 
      "沙暖鸳鸯双戏。", 
      "薄幸更无书一纸。", 
      "画楼愁独倚。"
    ], 
    "rhythmic": "谒金门"
  }, 
  {
    "author": "周紫芝", 
    "paragraphs": [
      "春寒入翠帷，月淡云来去。", 
      "院落半晴天，风撼梨花树。", 
      "人醉掩金铺，闲倚秋千柱。", 
      "满眼是相思，无说相思处。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "青丝结晓鬟，临镜心情懒。", 
      "知为晓愁浓，画得双蛾浅。", 
      "柳困玉楼空，花落红窗暖。", 
      "相对语春愁，只有春闺燕。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "新欢君未成，往事无人记。", 
      "行雨共行云，如梦还如醉。", 
      "相见又难言，欲住浑无计。", 
      "眉翠莫频低，我已无多泪。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "清歌忆去年，共唱秦楼曲。", 
      "门外月横波，帐里人如玉。", 
      "秋风吹彩云，梦断惊难续。", 
      "别调不堪闻，红泪销残烛。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "金鞍欲别时，芳草溪边渡。", 
      "不忍上西楼，怕看来时路。", 
      "帘幕卷东风，燕子双双语。", 
      "薄幸不归来，冷落春情绪。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "轻云浅护霜，晓日红生砌。", 
      "烟共宝薰浓，人与山长翠。", 
      "银浪酒杯浓，锦幄双鸾戏。", 
      "庭下彩衣郎，共祝千千岁。"
    ], 
    "rhythmic": "生查子"
  }, 
  {
    "author": "周紫芝", 
    "paragraphs": [
      "满院融融花气。", 
      "红绣一帘垂地。", 
      "往事忆年时。", 
      "只春知。", 
      "风又暖。", 
      "花渐满。", 
      "人似行云不见。", 
      "无计奈离情。", 
      "恶销凝。"
    ], 
    "rhythmic": "昭君怨"
  }, 
  {
    "author": "周紫芝", 
    "paragraphs": [
      "东风歇。", 
      "香尘满院花如雪。", 
      "花如雪。", 
      "看看又是，黄昏时节。", 
      "无言独自添香鸭。", 
      "相思情绪无人说。", 
      "无人说。", 
      "照人只有，西楼斜月。"
    ], 
    "rhythmic": "秦楼月・忆秦娥"
  }, 
  {
    "author": "周紫芝", 
    "paragraphs": [
      "雪似杨花飞不定。", 
      "枝上冻禽昏欲暝。", 
      "寒窗相对话分飞，箫鼓静。", 
      "灯炯炯。", 
      "一曲阳关和泪听。", 
      "酒入离肠愁欲凝。", 
      "往事不堪重记省。", 
      "劝君莫上玉楼梯，风力劲。", 
      "山色暝。", 
      "忍看去时楼下径。"
    ], 
    "rhythmic": "天仙子"
  }, 
  {
    "author": "周紫芝", 
    "paragraphs": [
      "遇坎乘流随分了。", 
      "鸡虫得失能多少。", 
      "儿辈雌黄堪一笑。", 
      "堪一笑。", 
      "鹤长凫短从他道。", 
      "几度秋风吹梦到。", 
      "花姑溪上人空老。", 
      "唤取扁舟归去好。", 
      "归去好。", 
      "孤篷一枕秋江晓。"
    ], 
    "rhythmic": "渔家傲"
  }, 
  {
    "author": "周紫芝", 
    "paragraphs": [
      "月黑波翻江浩渺。", 
      "扁舟系缆垂杨杪。", 
      "渔网横江灯火闹。", 
      "红影照。", 
      "分明赤壁回惊棹。", 
      "风静云收天似扫。", 
      "梦疑身在三山岛。", 
      "浮世功名何日了。", 
      "从醉倒。", 
      "柁楼红日千岩晓。"
    ], 
    "rhythmic": "渔家傲"
  }, 
  {
    "author": "周紫芝", 
    "paragraphs": [
      "休惜骑鲸人已远。", 
      "风流都被仍云占。", 
      "腰下锦绦缠宝剑。", 
      "光闪焰。", 
      "人间莫作牛刀看。", 
      "见说河阳花满县。", 
      "相邀更约疏狂伴。", 
      "幸有小蛮开小燕。", 
      "须少款。", 
      "玉堂此去知非晚。"
    ], 
    "rhythmic": "渔家傲"
  }, 
  {
    "author": "周紫芝", 
    "paragraphs": [
      "路入云岩山窈窕。", 
      "岩花滴露花头小。", 
      "香共西风吹得到。", 
      "秋欲杪。", 
      "天还未放秋容老。", 
      "谁道水南花不好。", 
      "犹胜金蕊浑如扫。", 
      "留取光阴重一笑。", 
      "须是早。", 
      "黄花更惜重阳帽。"
    ], 
    "rhythmic": "渔家傲"
  }, 
  {
    "author": "周紫芝", 
    "paragraphs": [
      "月黑天寒花欲睡。", 
      "移灯影落清尊里。", 
      "唤醒妖红明晚翠。", 
      "如有意。", 
      "嫣然一笑知谁会。", 
      "露湿柔柯红压地。", 
      "羞容似替人垂泪。", 
      "著意西风吹不起。", 
      "空绕砌。", 
      "明年花共谁同醉。"
    ], 
    "rhythmic": "渔家傲"
  }, 
  {
    "author": "周紫芝", 
    "paragraphs": [
      "蝉薄轻梳鬓，螺香浅画眉。", 
      "西湖人道似西施。", 
      "人似西施浓淡、更相宜。", 
      "画烛催歌板，飞花上舞衣。", 
      "殷勤犹劝玉东西。", 
      "不道使君肠断、已多时。"
    ], 
    "rhythmic": "南柯子・南歌子", 
    "tags": [
      "西湖"
    ]
  }, 
  {
    "author": "周紫芝", 
    "paragraphs": [
      "雾帐兰衾暖，薰炉宝篆浓。", 
      "眼波犹带睡朦胧。", 
      "卧听晓来双燕、语春风。", 
      "螺浅欢馀黛，霞销枕处红。", 
      "断云飞雨怕匆匆。", 
      "欲去且留情绪、两冲冲。"
    ], 
    "rhythmic": "南柯子・南歌子"
  }, 
  {
    "author": "周紫芝", 
    "paragraphs": [
      "白羽传觞急，金鞍跃马迟。", 
      "云间彩凤看双飞。", 
      "飞上碧梧枝上、稳双栖。", 
      "林下风流女，堂东坦腹儿。", 
      "此郎标韵世间稀。", 
      "好为伯鸾举案、又齐眉。"
    ], 
    "rhythmic": "南柯子・南歌子"
  }, 
  {
    "author": "周紫芝", 
    "paragraphs": [
      "西湖烟尽水溶溶。", 
      "一笑与谁同。", 
      "多谢湖边霜菊，伴人三见秋风。", 
      "两高南北，天教看尽，吴越西东。", 
      "趁取老来犹健，登临莫放杯空。"
    ], 
    "rhythmic": "朝中措", 
    "tags": [
      "西湖"
    ]
  }, 
  {
    "author": "周紫芝", 
    "paragraphs": [
      "大江流处是庐峰。", 
      "苍玉照晴空。", 
      "何事浅鬟浓黛，却成烟雨溟蒙。", 
      "如今纵有，云涛万顷，翠巘千重。", 
      "传语云间五老，一尊须要君同。"
    ], 
    "rhythmic": "朝中措"
  }, 
  {
    "author": "周紫芝", 
    "paragraphs": [
      "雨馀庭院冷萧萧。", 
      "帘幕度微飙。", 
      "鸟语唤回残梦，春寒勒住花梢。", 
      "无憀睡起，新愁黯黯，归路迢迢。", 
      "又是夕阳时候，一炉沈水烟销。"
    ], 
    "rhythmic": "朝中措"
  }, 
  {
    "author": "周紫芝", 
    "paragraphs": [
      "小桃花动著枝浓。", 
      "移得伴衰翁。", 
      "多谢天公怜我，一时染就轻红。", 
      "春光犹在，花枝未老，莫放尊空。", 
      "休倚半岩烟树，能消几度东风。"
    ], 
    "rhythmic": "朝中措"
  }, 
  {
    "author": "周紫芝", 
    "paragraphs": [
      "黄昏楼阁乱栖鸦。", 
      "天末淡微霞。", 
      "风里一池杨柳，月边满树梨花。", 
      "阳台路远，鱼沈尺素，人在天涯。", 
      "想得小窗遥夜，哀弦拨断琵琶。"
    ], 
    "rhythmic": "朝中措"
  }, 
  {
    "author": "周紫芝", 
    "paragraphs": [
      "短墙梅粉香初透。", 
      "削约寒枝瘦。", 
      "恼人知为阿谁开。", 
      "还伴冷烟疏雨、做愁媒。", 
      "飘零苦恨春情薄。", 
      "不管花开落。", 
      "小池疏影弄寒沙。", 
      "何似玉台鸾镜、对横斜。"
    ], 
    "rhythmic": "虞美人"
  }, 
  {
    "author": "周紫芝", 
    "paragraphs": [
      "西园摘处香和露。", 
      "洗尽南轩暑。", 
      "莫嫌坐上适来蝇。", 
      "只恐怕寒、难近玉壶冰。", 
      "井花浮翠金盆小。", 
      "午梦初回後。", 
      "诗翁自是不归来。", 
      "不是青门、无地可移栽。"
    ], 
    "rhythmic": "虞美人"
  }, 
  {
    "author": "周紫芝", 
    "paragraphs": [
      "痴云压地风尘卷。", 
      "雪共春寒浅。", 
      "山城寒夜不烧灯。", 
      "时见竹篱茅舍、两三星。", 
      "九衢风里香尘拥。", 
      "十载鳌山梦。", 
      "如今独自倚冰檐。", 
      "落尽短檠红灺、不成眠。"
    ], 
    "rhythmic": "虞美人"
  }, 
  {
    "author": "周紫芝", 
    "paragraphs": [
      "夕阳低尽柳如烟。", 
      "淡平川。", 
      "断肠天。", 
      "今夜十分，霜月更娟娟。", 
      "怎得人如天上月，虽暂缺，有时圆。", 
      "断云飞雨又经年。", 
      "思凄然。", 
      "泪涓涓。", 
      "且做如今，要见也无缘。", 
      "因甚江头来处雁，飞不到，小楼边。"
    ], 
    "rhythmic": "江城子"
  }, 
  {
    "author": "周紫芝", 
    "paragraphs": [
      "碧梧和露滴清秋。", 
      "小庭幽。", 
      "翠烟流。", 
      "羞带一襟，明月上危楼。", 
      "苦恨秋江风与月，偏管断，这些愁。", 
      "此情空道两绸缪。", 
      "信悠悠。", 
      "几时休。", 
      "到得如今，地见无由。", 
      "拟待不能思想得，无限事，在心头。"
    ], 
    "rhythmic": "江城子"
  }, 
  {
    "author": "周紫芝", 
    "paragraphs": [
      "楼上寒深，江边雪满，楚台烟霭空蒙。", 
      "一天飞絮，零乱点孤篷。", 
      "似我华颠雪领，浑无定、漂泊孤踪。", 
      "空凄黯，江天又晚，风袖倚蒙茸。", 
      "吾庐，犹记得，波横素练，玉做寒峰。", 
      "更短坡烟竹，声碎玲珑。", 
      "拟问山阴旧路，家何在、水远山重。", 
      "渔蓑冷，扁舟梦断，灯暗小窗中。"
    ], 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "paragraphs": [
      "晓色凝暾，霜痕犹浅，九天春意将回。", 
      "隔年花信，先已到江梅。", 
      "沈水烟浓如雾，金波满、红袖双垂。", 
      "仙翁醉，问春何处，春在玉东西。", 
      "瑶台。", 
      "人不老，还从东壁，来步天墀。", 
      "且细看八砖，花影迟迟。", 
      "会见朱颜绿鬓，家长近、咫尺天威。", 
      "君知否，天教雨露，常满岁寒枝。"
    ], 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "paragraphs": [
      "江绕淮城，云昏楚观，一枝烟笛谁横。", 
      "晓风吹帽，霜日照人明。", 
      "暗恼潘郎旧恨，应追念、菊老残英。", 
      "秋空晚，茱萸细拈，为谁倾。", 
      "人间，真梦境，新愁未了，绿鬓星星。", 
      "问明年此会，谁寄幽情。", 
      "倚尽一楼残照，何妨更、月到帘旌。", 
      "凭阑久，歌君妙曲，谁是米嘉荣。"
    ], 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "paragraphs": [
      "楚尾江横，斗南山秀，辋川谁画新图。", 
      "几时天际，平地出方壶。", 
      "应念江南倦客，家何在、飘泊江湖。", 
      "天教共，银涛翠壁，相伴老人娱。", 
      "长淮，看不尽，风帆落处，天在平芜。", 
      "算人间此地，岂是穷途。", 
      "好与婆娑尽日，应须待、月到金枢。", 
      "山中饮，从教笑我，白首醉模糊。"
    ], 
    "rhythmic": "潇湘夜雨・满庭芳"
  }, 
  {
    "author": "周紫芝", 
    "paragraphs": [
      "帘幕疏疏风透。", 
      "庭下月寒花瘦。", 
      "宽尽沈郎衣，方寸不禁僝僽。", 
      "难受。", 
      "难受。", 
      "灯暗月斜时候。"
    ], 
    "rhythmic": "宴桃源・如梦令"
  }, 
  {
    "author": "周紫芝", 
    "paragraphs": [
      "林外野塘烟腻。", 
      "衣上落梅香细。", 
      "瘦马步凌兢，人在乱山丛里。", 
      "憔悴。", 
      "憔悴。", 
      "回望小楼千里。"
    ], 
    "rhythmic": "宴桃源・如梦令"
  }, 
  {
    "author": "周紫芝", 
    "paragraphs": [
      "绿尽小池芳草。", 
      "门外柳垂春昼。", 
      "花上雨廉纤，帘幕燕来时候。", 
      "消瘦。", 
      "消瘦。", 
      "依约粉香襟袖。"
    ], 
    "rhythmic": "宴桃源・如梦令"
  }, 
  {
    "author": "周紫芝", 
    "paragraphs": [
      "旧日荼䕷时候。", 
      "酒涴粉香襟袖。", 
      "老去惜春心，试问孙郎知否。", 
      "花瘦。", 
      "花瘦。", 
      "剪取一枝重嗅。"
    ], 
    "rhythmic": "宴桃源・如梦令"
  }, 
  {
    "author": "周紫芝", 
    "paragraphs": [
      "寂寂江天，雪又满、晚来风急。", 
      "空懊恨、散盐飞絮，未成轻集。", 
      "万里长空飞不到，珠帘卷尽还羞入。", 
      "问向晚、谁欲画渔莎，寒江立。", 
      "天黯淡，催残日。", 
      "波浩渺，添寒力。", 
      "又何如聊遣，舞衣红湿。", 
      "好与月娥临晚砌，莫教先放梅花拆。", 
      "便准拟、一醉广寒宫，千山白。"
    ], 
    "rhythmic": "满江红"
  }, 
  {
    "author": "周紫芝", 
    "paragraphs": [
      "梅粉梢头雨未乾。", 
      "淡烟疏日带春寒。", 
      "暝鸦啼处，人在小楼边。", 
      "芳草只随春恨长，塞鸿空傍碧云还。", 
      "断霞销尽，新月又婵娟。"
    ], 
    "rhythmic": "定风波令・定风波"
  }, 
  {
    "author": "周紫芝", 
    "paragraphs": [
      "天意才晴风又雨。", 
      "催得风前，日日吹轻絮。", 
      "燕子不飞莺不语。", 
      "满庭芳草空无数。", 
      "春去可堪人去也。", 
      "枝上残红，不忍抬头觑。", 
      "假使留春春肯住。", 
      "唤谁相伴春同处。"
    ], 
    "rhythmic": "蝶恋花"
  }, 
  {
    "author": "周紫芝", 
    "paragraphs": [
      "槐幄如云，燕泥犹湿，雨馀清暑。", 
      "细草摇风，小荷擎雨，时节还端午。", 
      "碧罗窗底，依稀记得，闲系翠丝烟缕。", 
      "到如今、前欢如梦，还对彩绦无语。", 
      "榴花半吐，金刀犹在，往事更堪重数。", 
      "艾虎钗头，菖蒲酒里，旧约浑无据。", 
      "轻衫如雾，玉肌似削，人在画楼深处。", 
      "想灵符、无人共带，翠眉暗聚。"
    ], 
    "rhythmic": "永遇乐"
  }, 
  {
    "author": "周紫芝", 
    "paragraphs": [
      "月眉星眼，阆苑真仙侣。", 
      "娇小正笄年，每当筵、愁歌怕舞。", 
      "水亭烟树，春去已无踪，桃源路。", 
      "知何处。", 
      "往事如风絮。", 
      "如今闻道，误剪香云缕，闲系小乌纱，更无心、浅匀深注。", 
      "三山路杳，终不是人间，知谁与。", 
      "吹箫女。", 
      "共驾青鸾去。"
    ], 
    "rhythmic": "蓦山溪"
  }, 
  {
    "author": "周紫芝", 
    "paragraphs": [
      "西风持酒。", 
      "诮不做、愁时候。", 
      "机云兄弟，坐中玉树，琼枝高秀。", 
      "且莫劝人归去，坐来未久。", 
      "甘泉书奏。", 
      "报幽障、沈烽後。", 
      "明朝重九，茱萸休恼，泪沾襟袖。", 
      "怕衰黄花，也解笑人白首。"
    ], 
    "rhythmic": "品令"
  }, 
  {
    "author": "周紫芝", 
    "paragraphs": [
      "霜蓬零乱。", 
      "笑绿鬓、光阴晚。", 
      "紫茱时节，小楼长醉，一川平远。", 
      "休说龙山佳会，此情不浅。", 
      "黄花香满。", 
      "记白苎、吴歌软。", 
      "如今却向，乱山丛里，一枝重看。", 
      "对著西风搔首，为谁肠断。"
    ], 
    "rhythmic": "品令"
  }, 
  {
    "author": "周紫芝", 
    "paragraphs": [
      "芦州晚净。", 
      "雨罢江如镜。", 
      "属玉双飞栖不定。", 
      "数点晚来烟艇。", 
      "梦回满眼凄凉。", 
      "一成无奈思量。", 
      "舟在绿杨堤下，蝉嘶欲尽斜阳。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "烟鬟敛翠。", 
      "柳下门初闭。", 
      "门外一川风细细。", 
      "沙上暝禽飞起。", 
      "今宵水畔楼边。", 
      "风光宛似当年。", 
      "月到旧时明处，共谁同倚阑干。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "青春欲暮。", 
      "柳下将飞絮。", 
      "月到阶前梅子树。", 
      "啼得杜鹃飞去。", 
      "人归不掩朱门。", 
      "一成过了黄昏。", 
      "只有琐窗红蜡，照人犹自销魂。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "团栾小树。", 
      "天与香无数。", 
      "薄艳不尽风日苦。", 
      "剩著红油遮护。", 
      "移栽未到江南。", 
      "香山鼻观先参。", 
      "勾引老情偏醉，锦薰笼暖春酣。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "浅妆匀靓。", 
      "一点闲心性。", 
      "脸上羞红凝不定。", 
      "恼乱酒愁花病。", 
      "晚来泪揾残霞。", 
      "坠鬟小玉钗斜。", 
      "细雨一帘春恨，东风满地桃花。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "东风庭户。", 
      "红满桃花树。", 
      "准拟踏青南陌路。", 
      "双凤绣鞋新做。", 
      "秋千月挂黄昏。", 
      "画堂深掩朱门。", 
      "立尽花阴归去，此时别是销魂。"
    ], 
    "rhythmic": "清平乐"
  }, 
  {
    "author": "周紫芝", 
    "paragraphs": [
      "江上送年归。", 
      "还似年时。", 
      "屠苏休恨到君迟。", 
      "觅得醉乡无事处，莫放愁知。", 
      "红灺一灯垂。", 
      "应笑人衰。", 
      "鹤长凫短怨他谁。", 
      "明日江楼春到也，且醉南枝。"
    ], 
    "rhythmic": "浪淘沙"
  }, 
  {
    "author": "周紫芝", 
    "paragraphs": [
      "落日在阑干。", 
      "风满晴川。", 
      "坐来高浪拥银山。", 
      "白鹭欲栖飞不下，却入苍烟。", 
      "千里水云寒。", 
      "正绕烟鬟。", 
      "拍浮须要酒杯宽。", 
      "天与吾曹供一醉，不是人间。"
    ], 
    "rhythmic": "浪淘沙"
  }, 
  {
    "author": "周紫芝", 
    "paragraphs": [
      "风翠轻翻，雾红深注。", 
      "鸳鸯池畔双鱼树。", 
      "合欢凤子也多情，飞来连理枝头住。", 
      "欲付浓愁，深凭尺素。", 
      "戏鱼波上无寻处。", 
      "教谁试与问花看，如何寄得香笺去。"
    ], 
    "rhythmic": "踏莎行"
  }, 
  {
    "author": "周紫芝", 
    "paragraphs": [
      "燕子归来，梅花又落。", 
      "缃桃雨後燕支薄。", 
      "眼前先自许多愁，斜阳更在春池阁。", 
      "梦里新欢，年时旧约。", 
      "日长院静空帘幕。", 
      "几回猛待不思量，抬头又是思量著。"
    ], 
    "rhythmic": "踏莎行"
  }, 
  {
    "author": "周紫芝", 
    "paragraphs": [
      "鹊报寒枝，鱼传尺素。", 
      "晴香暗与风微度。", 
      "故人还寄陇头梅，凭谁为作梅花赋。", 
      "柳外朱桥，竹边深坞。", 
      "何时却向君家去。", 
      "便须倩月与徘徊，无人留得花常住。"
    ], 
    "rhythmic": "踏莎行"
  }, 
  {
    "author": "周紫芝", 
    "paragraphs": [
      "情似游丝，人如飞絮。", 
      "泪珠阁定空相觑。", 
      "一溪烟柳万丝垂，无因系得兰舟住。", 
      "雁过斜阳，草迷烟渚。", 
      "如今已是愁无数。", 
      "明朝且做莫思量，如何过得今宵去。"
    ], 
    "rhythmic": "踏莎行", 
    "tags": [
      "宋词三百首"
    ]
  }, 
  {
    "author": "周紫芝", 
    "paragraphs": [
      "山雨细、泉生幽谷，水满平田。", 
      "雪茧红蚕熟後，黄云陇麦秋间。", 
      "武陵烟暖，数声鸡犬，别是山川。", 
      "嗟老去、倦游踪迹，长恨华颠。", 
      "行尽吴头楚尾，空惭万壑千岩。", 
      "不如休也，一庵归去，依旧云山。"
    ], 
    "rhythmic": "雨中花令"
  }, 
  {
    "author": "周紫芝", 
    "paragraphs": [
      "燕子风高，小桃枝上花无数。", 
      "乱溪深处。", 
      "满地飞红雨。", 
      "唤得春来，又送春归去。", 
      "浑无绪。", 
      "刘郎前度。", 
      "空记来时路。"
    ], 
    "rhythmic": "点绛唇"
  }, 
  {
    "author": "周紫芝", 
    "paragraphs": [
      "人道长生，算来世上何曾有。", 
      "玉尊长倒。", 
      "早是人间少。", 
      "四十年来，历尽闲烦恼。", 
      "如今老。", 
      "大家开口。", 
      "赢得花前笑。"
    ], 
    "rhythmic": "点绛唇"
  }, 
  {
    "author": "周紫芝", 
    "paragraphs": [
      "水远山长何处去，欲行人似孤云。", 
      "十分瘦损沈休文。", 
      "忍将秋水镜，容易与君分。", 
      "试问梨花枝上雨，为谁弹满清尊。", 
      "一江风月黯离魂。", 
      "平波催短棹，小立送黄昏。"
    ], 
    "rhythmic": "临江仙"
  }, 
  {
    "author": "周紫芝", 
    "paragraphs": [
      "记得武陵相见日，六年往事堪惊。", 
      "回头双鬓已星星。", 
      "谁知江上酒，还与故人倾。", 
      "铁马红旗寒日暮，使君犹寄边城。", 
      "只愁飞诏下青冥。", 
      "不应霜塞晚，横槊看诗成。"
    ], 
    "rhythmic": "临江仙"
  }, 
  {
    "author": "周紫芝", 
    "paragraphs": [
      "江路绕青山，山翠扑衣轻湿。", 
      "谁酿晚来云意，做一天愁色。", 
      "竹溪斜度尽篮舆，疏梅暗香入。", 
      "何处最关心事，恨落梅风急。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "香蜡染宫黄，不属世间风月。", 
      "分我照寒金蕊，伴小窗愁绝。", 
      "高标独步本无双，一枝为谁折。", 
      "压尽半春桃李，任满山如雪。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "帘外一声歌，倾尽满城风月。", 
      "看到酒阑羞处，想多情难说。", 
      "周郎元是个中人，如今鬓如雪。", 
      "自恨老来肠肚，诮不堪摧折。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "雨後欲斜阳，红满井梧风叶。", 
      "还是夜来时候，共小轩明月。", 
      "不关纤手与调冰，消除这些热。", 
      "自是月娥肌骨，似玉壶香雪。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "春似酒杯浓，醉得海棠无力。", 
      "谁染玉肌丰脸，做燕支颜色。", 
      "送春风雨最无情，吹残也堪惜。", 
      "何似且留花住，唤小鬟催拍。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "秋意总关愁，那更与君轻别。", 
      "从此共谁同醉，恨老来风月。", 
      "遥知手板笑看云，江边醉时节，应为老人回首，记白头如雪。"
    ], 
    "rhythmic": "好事近"
  }, 
  {
    "author": "周紫芝", 
    "paragraphs": [
      "冰轮飞上，正金波翻动，玉壶新绿。", 
      "风帽还猗清露滴，凛凛微生寒粟。", 
      "白玉楼高，水精帘卷，十里堆琼屋。", 
      "千山人静，怒龙声喷蕲竹。", 
      "夜久斗落天高，银河还对泻，冷悬双瀑。", 
      "此地人间何处有，难买明珠千斛。", 
      "弄影人归，锦袍何在，更谁知鸿鹄。", 
      "素光如练，满天空挂寒玉。"
    ], 
    "rhythmic": "酹江月・念奴娇"
  }, 
  {
    "author": "周紫芝", 
    "paragraphs": [
      "楚山无尽，看西来新拥，石城双旆。", 
      "立马花边金镫暖，遥想元戎小队。", 
      "白雪歌成，莫愁去後，往事空千载。", 
      "一时吟啸，风流不减前辈。", 
      "闻道梦泽南州，日高初睡足，雅宜高会。", 
      "老去愁多谁念我，空对云山苍翠。", 
      "南雁归时，白头应记得，尊前倾盖。", 
      "送君南浦，无情空恨江水。"
    ], 
    "rhythmic": "酹江月・念奴娇"
  }, 
  {
    "author": "周紫芝", 
    "paragraphs": [
      "残月挂征鞍，路长山绕。", 
      "独拥寒貂犯霜晓。", 
      "水边林下，孤负此生多少。", 
      "星星空满鬓，因谁有。", 
      "不如办个，短蓑长钓。", 
      "唤取轻鸥伴人老。", 
      "思量也胜，看人眉头眼脑。", 
      "世间浑是梦，何时了。"
    ], 
    "rhythmic": "感皇恩"
  }, 
  {
    "author": "周紫芝", 
    "paragraphs": [
      "玉箸点椒花，年华又杪。", 
      "绛蜡烧残暗催晓。", 
      "小窗醒处，梦断月斜江悄。", 
      "故山春欲动，归程杳。", 
      "天意不放，人生长少。", 
      "富贵应须致身早。", 
      "此宵长愿，赢取一尊娱老。", 
      "假饶真百岁，能多少。"
    ], 
    "rhythmic": "感皇恩"
  }, 
  {
    "author": "周紫芝", 
    "paragraphs": [
      "无事小神仙，世人谁会。", 
      "著甚来由自萦系。", 
      "人生须是，做些闲中活计。", 
      "百年能几许，无多子。", 
      "近日谢天，与片闲田地。", 
      "作个茅堂待打睡。", 
      "酒儿熟也，赢取山中一醉。", 
      "人间如意事，只此是。"
    ], 
    "rhythmic": "感皇恩"
  }, 
  {
    "author": "周紫芝", 
    "paragraphs": [
      "江上一山横，偶来同住。", 
      "山北山南共来去。", 
      "今朝何事，目送征鸿轻举。", 
      "可堪吹不断，梨花雨。", 
      "千里莫厌，重霄云路。", 
      "飞下彤庭伴鹓鹭。", 
      "紫骝乌帽，看尽章台风絮。", 
      "故人应问我，今何处。"
    ], 
    "rhythmic": "感皇恩"
  }, 
  {
    "author": "周紫芝", 
    "paragraphs": [
      "何处是云庵，本来无住。", 
      "云共谁来共谁去。", 
      "菊篱杯酒，聊为渊明频举。", 
      "幅巾应屡湿，斜川雨。", 
      "此去常恨，相从无路。", 
      "记取孤飞水边鹭。", 
      "重来一笑，又是柳飞残絮。", 
      "梦魂飞不到，君闲处。"
    ], 
    "rhythmic": "感皇恩"
  }, 
  {
    "author": "周紫芝", 
    "paragraphs": [
      "江梅吹尽，更幽兰香度。", 
      "可惜浓春为谁住。", 
      "最嫌他、无数轻薄桃花，推不去，偏守定、东风一处。", 
      "病来应怕酒，□眼常醒，老去羞春似无语。", 
      "准拟强追随，管领风光，人生只、欢期难预。", 
      "纵留得、梨花做寒食，怎吃他朝来，这般风雨。"
    ], 
    "rhythmic": "洞仙歌"
  }, 
  {
    "author": "周紫芝", 
    "paragraphs": [
      "白首归何晚。", 
      "笑一椽、天教负与，楚江南岸。", 
      "门外春山晚无数，只有匡庐似染。", 
      "但想像、红妆不见。", 
      "谁念香山当日事，漫青衫、泪湿人谁管。", 
      "歌旧曲，空凄怨。", 
      "将军未老身归汉。", 
      "算功名、过了唯有，古词尘满。", 
      "谁似渊明拚得老，饱看云山万点。", 
      "况此老、斜川不远。", 
      "终待我他年自，剪黄花、一酹重阳盏。", 
      "君为我，休辞劝。"
    ], 
    "rhythmic": "贺新郎", 
    "tags": [
      "庐山"
    ]
  }, 
  {
    "author": "周紫芝", 
    "paragraphs": [
      "水傍边，山尽处。", 
      "唤取云来，共我山头住。", 
      "分得一江风共雨。", 
      "满院芙蓉，更听红妆舞。", 
      "趁霜晴，闲独步。", 
      "那里烟村，有个梅花树。", 
      "小径斜穿来又去。", 
      "醉後知他，有甚青云路。"
    ], 
    "rhythmic": "苏幕遮"
  }, 
  {
    "author": "周紫芝", 
    "paragraphs": [
      "老相邀，山作伴。", 
      "千里西来，始识庐山面。", 
      "爱酒扬雄浑不管。", 
      "天与邻翁，来慰穷愁眼。", 
      "似惊鸿，吹又散。", 
      "画柯横江，望断江南岸。", 
      "地角天涯无尽远。", 
      "一阕清歌，且放梨花满。"
    ], 
    "rhythmic": "苏幕遮", 
    "tags": [
      "庐山"
    ]
  }, 
  {
    "author": "周紫芝", 
    "paragraphs": [
      "无限江山无限愁。", 
      "两岸斜阳，人上扁舟。", 
      "阑干吹浪不多时，酒在离尊，情满沧洲。", 
      "早是霜华两鬓秋。", 
      "目送飞鸿，那更难留。", 
      "问君尺素几时来，莫道长江，不解西流。"
    ], 
    "rhythmic": "一剪梅・一翦梅", 
    "tags": [
      "长江"
    ]
  }, 
  {
    "author": "周紫芝", 
    "paragraphs": [
      "小春时候。", 
      "晴日吴山秀。", 
      "霜尚浅，梅先透。", 
      "波翻醽醁盏，雾暖芙蓉绣。", 
      "持寿酒。", 
      "仙娥特地回双袖。", 
      "试问春多少。", 
      "恩入芝兰厚。", 
      "松不老，山长久。", 
      "星占南极远，家是椒房旧。", 
      "君一笑。", 
      "金鸾看取人归後。"
    ], 
    "rhythmic": "千秋岁"
  }, 
  {
    "author": "周紫芝", 
    "paragraphs": [
      "当年文焰。", 
      "蜀锦词华烂。", 
      "年正少，声初远。", 
      "手攀天上桂，书奏蓬莱殿。", 
      "人尽道，洛阳盛事今重见。", 
      "千尺青苍干。", 
      "直节凌霄汉。", 
      "天未识，应嗟晚。", 
      "饮残长寿盏，归奉春皇燕。", 
      "金叶满。", 
      "擗麟且受麻姑劝。"
    ], 
    "rhythmic": "千秋岁"
  }, 
  {
    "author": "周紫芝", 
    "paragraphs": [
      "送春归去。", 
      "说与愁无数。", 
      "君去後，归何处。", 
      "人应空懊恼，春亦无言语。", 
      "寒日暮，腾腾醉梦随风絮。", 
      "尽日间庭雨。", 
      "红湿秋千柱。", 
      "人恨切，莺声苦。", 
      "拟倾浇闷酒，留取残红树。", 
      "春去也，不成不为愁人住。"
    ], 
    "rhythmic": "千秋岁"
  }, 
  {
    "author": "周紫芝", 
    "paragraphs": [
      "禁烟过後落花天。", 
      "无奈轻寒。", 
      "东风不管春归去，共残红、飞上秋千。", 
      "看尽天涯芳草，春愁堆在阑干。", 
      "楚江横断夕阳边。", 
      "无限青烟。", 
      "旧时云去今何处，山无数、柳涨平川。", 
      "与问风前回雁，甚时吹过江南。"
    ], 
    "rhythmic": "风入松"
  }, 
  {
    "author": "周紫芝", 
    "paragraphs": [
      "梅子生时春渐老。", 
      "红满地、落花谁扫。", 
      "旧年池馆不归来，又绿尽、今年草。", 
      "思量千里乡关道。", 
      "山共水、几时得到。", 
      "杜鹃只解怨残春，也不管、人烦恼。"
    ], 
    "rhythmic": "忆王孙"
  }, 
  {
    "author": "周紫芝", 
    "paragraphs": [
      "快风消暑。", 
      "门近雨边梅子树。", 
      "昼梦腾腾。", 
      "急雨声中唤不醒。", 
      "轻衫短箑。", 
      "林下日长聊散发。", 
      "无计医贫。", 
      "长作云山高卧人。"
    ], 
    "rhythmic": "减字木兰花"
  }, 
  {
    "author": "周紫芝", 
    "paragraphs": [
      "云踪老去浑无定，飘泊寒空。", 
      "又被东风。", 
      "吹过江南第几峰。", 
      "长安市上看花眼，不到衰翁。", 
      "好趁归鸿。", 
      "家在西岩碧桂丛。"
    ], 
    "rhythmic": "采桑子"
  }, 
  {
    "author": "周紫芝", 
    "paragraphs": [
      "好个神仙张志和。", 
      "平生只是一渔蓑。", 
      "和月醉，棹船歌。", 
      "乐在江湖可奈何。"
    ], 
    "rhythmic": "渔父词・渔父"
  }, 
  {
    "author": "周紫芝", 
    "paragraphs": [
      "禁中图画访玄真。", 
      "晚得歌词献紫宸。", 
      "天一笑，物皆春。", 
      "依旧扁舟钓白苹。"
    ], 
    "rhythmic": "渔父词・渔父"
  }, 
  {
    "author": "周紫芝", 
    "paragraphs": [
      "解印归来暂结庐。", 
      "有时同钓水西鱼。", 
      "闲著屐，醉骑驴。", 
      "分明人在辋川图。"
    ], 
    "rhythmic": "渔父词・渔父"
  }, 
  {
    "author": "周紫芝", 
    "paragraphs": [
      "趁梅寻得水边枝。", 
      "独棹渔船却过溪。", 
      "人似玉，醉如泥。", 
      "闲歌五色线中诗。"
    ], 
    "rhythmic": "渔父词・渔父"
  }
]
