[
  {
    "author": "张榘", 
    "paragraphs": [
      "碧油推上客。", 
      "有神机沈密，参运帷幄。", 
      "威声际沙漠。", 
      "庆云飞川泳，和熏三白。", 
      "霄渊鬲。", 
      "甚探梅、也来相约。", 
      "更谁怜久客，泥深穿履，栖栖东郭。", 
      "农麦。", 
      "年来管好，禾黍离离，讵忘关洛。", 
      "风高水涸。", 
      "多少事、待韬略。", 
      "看鹅池夜渡，黎明飞捷，儿辈未觉。", 
      "便冲寒，铁骑横驱，汛扫六合。"
    ], 
    "rhythmic": "瑞鹤仙"
  }, 
  {
    "author": "张榘", 
    "paragraphs": [
      "绿野归来，筇杖角巾，岂不快哉。", 
      "有清泉白石，东西岩岫，翠阴红影，高下楼台。", 
      "况是蕤宾，槐庭暑薄，照眼葵榴次第开。", 
      "轻熏里，翦香蒲为寿，一笑传杯。", 
      "栽培。", 
      "多少英材。", 
      "更霖雨、看看遍九垓。", 
      "算支撑厦屋，正资梁栋，调和钧鼎，须用盐梅。", 
      "旒冕兴思，绅望，应有天边丹诏催。", 
      "依还是，为苍生一起，重位元台。"
    ], 
    "rhythmic": "沁园春"
  }, 
  {
    "author": "张榘", 
    "paragraphs": [
      "豆花轻雨霁，更七日、是中秋。", 
      "记分野三台，家山双阙，孕秀名流。", 
      "平生佐时大略，有忠勤、一念等伊周。", 
      "十载清风楚泽，三年明月扬州。", 
      "须知万灶出貔貅。", 
      "智勇迈前猷。", 
      "自向来颖，□番平海，胆落毡裘。", 
      "红旗指关定洛，看春融、喜色动宸旒。", 
      "著取斑衣绣衮，揭开玉字金瓯。"
    ], 
    "rhythmic": "木兰花慢"
  }, 
  {
    "author": "张榘", 
    "paragraphs": [
      "素壁走龙蛇，难觅醉翁真迹。", 
      "惟有断岗衰草，是几番经历。", 
      "紫萸黄菊又西风，同作携壶客。", 
      "清兴未阑归去，负晴空明月。"
    ], 
    "rhythmic": "好事近"
  }, 
  {
    "author": "张榘", 
    "paragraphs": [
      "望神京、目断烟草，青天长剑频倚。", 
      "香街十里朱帘月，空想当年华丽。", 
      "堪叹处。", 
      "渺沙霭蒹葭，咿ン雁声起。", 
      "平山谩记。", 
      "怅杨柳春风，晴空栏槛，陈迹总非是。", 
      "重阳好，红叶黄华满地。", 
      "良辰美景如此。", 
      "青油幕府传芳，苒苒露琼花气。", 
      "还更喜。", 
      "看玉阃规恢，笑骋伊吾志。", 
      "尘清北冀。", 
      "便向关洛联镳，巍巍冠佩，麟阁画图里。"
    ], 
    "rhythmic": "摸鱼儿"
  }, 
  {
    "author": "张榘", 
    "paragraphs": [
      "斜日淡芜烟。", 
      "重阳又一年。", 
      "怅垂杨、几度飞绵。", 
      "只把晴空山色看。", 
      "多少恨、倩谁笺。", 
      "沙霭暗中原。", 
      "横戈谁夜眠。", 
      "尽今宵、且醉花边。", 
      "准拟来秋天气好，重把菊、嗅芳妍。"
    ], 
    "rhythmic": "唐多令"
  }, 
  {
    "author": "张榘", 
    "paragraphs": [
      "萸菊香凝雾。", 
      "记重阳、才经三日，悬朱户。", 
      "紫殿玉垣称寿，潋滟琼花清露。", 
      "正万里、尘清淮浦。", 
      "地宝从来标瑞应，甚新曾、秀出金芝树。", 
      "正此处，诞申甫。", 
      "人间小住千秋岁。", 
      "画堂深、彩侍怡声，慈颜笑语。", 
      "况是加恩封大国，锦诰鸾翔凤舞。", 
      "便娱侍、鱼轩沙路。", 
      "御果金泥宣晓宴，卷宫帘、争看元台母。", 
      "家庆事，耀今古。"
    ], 
    "rhythmic": "贺新凉・贺新郎"
  }, 
  {
    "author": "张榘", 
    "paragraphs": [
      "匹马锺山路。", 
      "怅年来只解，邮亭送人归去。", 
      "季子貂裘尘渐满，犹是区区羁旅。", 
      "谩空有、剑锋如故。", 
      "髀肉未消仪舌在，向樽前、莫洒英雄泪。", 
      "鞭未动，酒频举。", 
      "西风乱叶长安树。", 
      "叹离离、荒宫废苑，几番禾黍。", 
      "云栈萦纡今平步，休说襄淮乐土。", 
      "但衮衮江涛东注。", 
      "世上岂无高卧者，奈草庐、烟销无人顾。", 
      "笺此恨，付金缕。"
    ], 
    "rhythmic": "贺新凉・贺新郎"
  }, 
  {
    "author": "张榘", 
    "paragraphs": [
      "淮海波澄，湛桂影、半规凉月。", 
      "又还是、中秋相近，垂弧时节。", 
      "纶诰飞来宸眷重，彩衣著处慈颜悦。", 
      "注紫清、花露入瑶卮，琼香滑。", 
      "挥羽扇，持旄钺。", 
      "鲸海浪，阴山雪。", 
      "看威声到处，遐冲都折。", 
      "沙溪远标铜柱界，关河尽补金瓯缺。", 
      "庆君臣、千载会风云，看伊说。"
    ], 
    "rhythmic": "满江红"
  }, 
  {
    "author": "张榘", 
    "paragraphs": [
      "春梦草茸茸。", 
      "愁雨愁风。", 
      "对花须拚酒频中。", 
      "莫遣枝头银烛暗，辜负嫣红。", 
      "推起簿书丛。", 
      "何苦匆匆。", 
      "悭吟却讶少陵公。", 
      "天定为花开一笑，日上篱东。"
    ], 
    "rhythmic": "浪淘沙"
  }, 
  {
    "author": "张榘", 
    "paragraphs": [
      "烟缕暗蒙茸。", 
      "杨柳轻风。", 
      "雨声多在夜窗中。", 
      "春水渐生春事去，流尽残红。", 
      "新笋绿丛丛。", 
      "莺语匆匆。", 
      "一樽同酹定林公。", 
      "十里长松青未了，山北山东。"
    ], 
    "rhythmic": "浪淘沙"
  }, 
  {
    "author": "张榘", 
    "paragraphs": [
      "正莓墙、柳绵低度，枝头红紫飞尽。", 
      "阴涨绿冰钿碎，麝兰成阵。", 
      "仙骨嫩。", 
      "悦姑射瑶姬，青游琼苑。", 
      "风前有恨。", 
      "也一似宫梅，飘香坠粉，轻点寿阳鬓。", 
      "梨花雪，讲道全无清韵。", 
      "何曾流到春晚。", 
      "柔条不受真珠露，滴沥紫檀心晕。", 
      "芳又润。", 
      "待放金樽，拚作通宵饮。", 
      "日高慵困。", 
      "任翠幄低云，玉薰泛梦，路入醉乡稳。"
    ], 
    "rhythmic": "摸鱼儿"
  }, 
  {
    "author": "张榘", 
    "paragraphs": [
      "渐稠红飞尽，早秾绿、遍林梢。", 
      "正池馆轻寒，杨花飘絮，草色萦袍。", 
      "天香夜浮院宇，看亭亭、雨槛渍春膏。", 
      "趁取芳时胜赏，莫将年少轻抛。", 
      "鞭鞘。", 
      "驱放马啼高。", 
      "世事一秋毫。", 
      "便飞书倥偬，运筹闲暇，何害推敲。", 
      "花前效颦著句，悄干镆、侧畔奏铅刀。", 
      "何日重携樽酒，浮瓯细剪香苞。"
    ], 
    "rhythmic": "木兰花慢"
  }, 
  {
    "author": "张榘", 
    "paragraphs": [
      "柳绵稀，桃锦淡，春事在何许。", 
      "一种秾华，天香渍冰露。", 
      "嫩苞叠叠湘罗，红娇紫妒。", 
      "翠葆护、西真仙侣。", 
      "试听取。", 
      "更饶十日看承，霞腴污尘土。", 
      "池馆轻寒，次第少风雨。", 
      "好趁油幕清闲，重开芳醑。", 
      "莫孤负、莺歌蝶舞。"
    ], 
    "rhythmic": "祝英台近"
  }, 
  {
    "author": "张榘", 
    "paragraphs": [
      "玉垒澄秋，又还近、桂华如璧。", 
      "算六载、筹边整暇，几多功绩。", 
      "铁壁连云东海重，惊波截断狂鲵翼。", 
      "把向来、捣颍旧规模，平淮北。", 
      "经济妙，谁知得。", 
      "都总是，诗书力。", 
      "有召公家法，范公胸臆。", 
      "赫赫勋名俱向上，绵绵福寿宜无极。", 
      "著莱衣、辉映衮衣荣，恢霖泽。"
    ], 
    "rhythmic": "满江红"
  }, 
  {
    "author": "张榘", 
    "paragraphs": [
      "饱挹台城白露秋。", 
      "又骑黄鹄上江州。", 
      "恩波浩荡三千里，多少人家愿借留。", 
      "□寿斝，菊香浮。", 
      "姓名还喜到宸旒。", 
      "片□□□□□□，□振□□□下流。"
    ], 
    "rhythmic": "鹧鸪天"
  }, 
  {
    "author": "张榘", 
    "paragraphs": [
      "渺长江、浩无今古，悠悠经几流景。", 
      "桥家松竹知何在，寂历丹枫如锦。", 
      "行阵整。", 
      "想斗舰连艘，谈笑烟灰冷。", 
      "寒光万顷。", 
      "算只有当年，暮天霜月，惨澹照山影。", 
      "元戎队，画角梅花缓引。", 
      "楼船飞渡波稳。", 
      "中流击楫酬初志，此去君王高枕。", 
      "应暗省。", 
      "使万里尘清，谁逊周公瑾。", 
      "勋名不泯。", 
      "看阳蛰潜开，老龙挟雨，渊睡为民醒。"
    ], 
    "rhythmic": "安庆摸・摸鱼儿", 
    "tags": [
      "长江"
    ]
  }, 
  {
    "author": "刘克逊", 
    "paragraphs": [
      "解变西昆体，一赋冠群英。", 
      "清风峡畔，至今堂已读书名。", 
      "富贵轻於尘土，孝义高於山岳，惜不大其成。", 
      "陵谷纵迁改，草木亦光荣。", 
      "与仇香，穿阮屐，试同登。", 
      "石龛虽窄，可容一几短檠灯。", 
      "千仞苍崖如削，四面翠屏不断，云雾镇长生。", 
      "最爱岩前水，犹作诵弦声。"
    ], 
    "rhythmic": "水调歌头"
  }, 
  {
    "author": "王广文", 
    "paragraphs": [
      "辜负东风约。", 
      "忆曾将、淮南草木，笔端笼络。", 
      "后土祠中明月夜，忽有瑶姬跨鹤。", 
      "迥不比、水仙低弱。", 
      "天上人间惟一本，倒千锺、琼露花前酌。", 
      "追往事，怎忘却。", 
      "移根应费仙家药。", 
      "漫回头、关山信断，堡城笳作。", 
      "问讯而今平安否，莫遣玉箫惊落。", 
      "但画卷、依稀描著。", 
      "白发愧无渡江曲，与吾家、子敬相酬酢。", 
      "新旧恨，两交错。"
    ], 
    "rhythmic": "金缕歌・贺新郎"
  }, 
  {
    "author": "宋自道", 
    "paragraphs": [
      "山雨初晴，馀寒犹在东风软。", 
      "满庭苔藓。", 
      "青子无人见。", 
      "好客不来，门外芳菲遍。", 
      "难消遣。", 
      "流莺声啭。", 
      "坐看芭蕉展。"
    ], 
    "rhythmic": "点绛唇"
  }, 
  {
    "author": "宋自逊", 
    "paragraphs": [
      "壶山居士，未老心先懒。", 
      "爱学道人家，办竹几、蒲团茗碗。", 
      "青山可买，小结屋三间，开一径，俯清溪，修竹栽教满。", 
      "客来便请，随分家常饭。", 
      "若肯小留连，更薄酒、三杯两盏。", 
      "吟诗度曲，风月任招呼，身外事，不关心，自有天公管。"
    ], 
    "rhythmic": "蓦山溪"
  }, 
  {
    "author": "宋自逊", 
    "paragraphs": [
      "归去来兮，田园将芜，云胡不归。", 
      "既有诗千首，如斯者少，行年七十，从古来稀。", 
      "地阙东南，天倾西北，人事何缘有足时。", 
      "江湖上，转不如前日，步步危机。", 
      "石屏自有柴扉。", 
      "占海岸、潮头岸一矶。", 
      "唤彩衣孙子，携壶挈榼，白头翁媪，举桉齐眉。", 
      "身外声名，世间梦幻，万事一酲无是非。", 
      "书来往，都不须长语，直写心期。"
    ], 
    "rhythmic": "沁园春"
  }, 
  {
    "author": "宋自逊", 
    "paragraphs": [
      "唤起东坡老。", 
      "问雪堂、几番兴废，斜阳衰草。", 
      "一月有钱三十块，何苦抽身不早。", 
      "又底用、北门摛藻。", 
      "儋雨蛮烟添老色，和陶诗、翻被渊明恼。", 
      "到底是，忘言好。", 
      "周郎英发人间少。", 
      "谩依然、乌鹊南飞，山高月小。", 
      "岁月堂堂留不住，此世何时是了。", 
      "算不满、英雄一笑。", 
      "我有丰淮千斗酒，把新愁、旧恨都倾倒。", 
      "三弄笛，楚天晓。"
    ], 
    "rhythmic": "贺新郎"
  }, 
  {
    "author": "宋自逊", 
    "paragraphs": [
      "灵鹊桥初就。", 
      "记迢迢、重湖风浪，去年时候。", 
      "岁月不留人易老，万事茫茫宇宙。", 
      "但独对、西风搔首。", 
      "巧拙岂关今夕事，奈痴儿、呆女流传谬。", 
      "添话柄，柳州柳。", 
      "道人识破灰心久。", 
      "只好风、凉月佳时，疏狂如旧。", 
      "休笑双星经岁别，人到中年已後。", 
      "云雨梦、可曾常有。", 
      "雪藕调冰花熏茗，正梧桐、雨过新凉透。", 
      "且随分，一杯酒。"
    ], 
    "rhythmic": "贺新郎"
  }, 
  {
    "author": "宋自逊", 
    "paragraphs": [
      "举扇西风，又十载、重游秋浦。", 
      "对旧日、江山错愕，鬓丝如许。", 
      "世事兴亡空感慨，男儿事业谁堪数。", 
      "被老天、开眼看人忙，成今古。", 
      "江上路，喧鼙鼓。", 
      "山中地，纷豺虎。", 
      "谩乾坤许大，著身何处。", 
      "名利等成狂梦寐，文章亦是闲言语。", 
      "赖双投、酒熟蟹螯肥，忘羁旅。"
    ], 
    "rhythmic": "满江红"
  }, 
  {
    "author": "宋自逊", 
    "paragraphs": [
      "何敢笑人干禄，自知无分弹冠。", 
      "只将贫贱博清闲。", 
      "留取书遮老眼。", 
      "世上风波任险，门前路径须宽。", 
      "心无妄想梦魂安。", 
      "万事鹤长凫短。"
    ], 
    "rhythmic": "西江月"
  }, 
  {
    "author": "宋自逊", 
    "paragraphs": [
      "荷叶龟游，庭皋鹤舞，应是秋满淮涯。", 
      "昨夜将星明处，彷佛峨眉。", 
      "干戈已净银河淡，尘沙不动翠烟微。", 
      "邦人道，半月中秋，当歌不饮何为。", 
      "谁知心事远，但感慨登临，白羽频挥。", 
      "恨不明朝出塞，猎猎旌旗。", 
      "文南一失澶渊劲，夔门三箭武关奇。", 
      "挑灯看，龙吼传家旧剑，曾斩吴曦。"
    ], 
    "rhythmic": "昼锦堂"
  }, 
  {
    "author": "黄载", 
    "paragraphs": [
      "丽景融晴，浮光起昼，玉妃信意寻春。", 
      "一笑酒杯翻手，满地祥云。", 
      "宝台艳蹙文绡帕，郎官娇舞郁金裙。", 
      "嫣然处，况是生香微湿，腻脸馀醺。", 
      "暖烘肌欲透，愁日炙还销，风动成尘。", 
      "细为品归雪调，度与朱唇。", 
      "翠帏晚映真图画，金莲夜照越精神。", 
      "须拚醉，回首夕阳流水，碧草如茵。"
    ], 
    "rhythmic": "昼锦堂"
  }, 
  {
    "author": "黄载", 
    "paragraphs": [
      "瑶妃香透袜冷。", 
      "伫立青铜镜。", 
      "玉骨清无汗，亭亭碧波千顷。", 
      "云水摇扇影。", 
      "炎天永。", 
      "一国清凉境。", 
      "晚妆靓。", 
      "微酣不语，风流幽恨谁省。", 
      "沙鸥少事，看到睡鸳双醒。", 
      "兰棹歌遥隔浦应。", 
      "催暝。", 
      "藕丝萦断归艇。"
    ], 
    "rhythmic": "隔浦莲・隔浦莲近拍"
  }, 
  {
    "author": "黄载", 
    "paragraphs": [
      "吴宫故墅，是天开图画。", 
      "缥缈层云出飞榭。", 
      "隐隐楼空翠巘，水绕芜城，平畴迥，点染霜林凋谢。", 
      "越来溪上雁，声切阑干，似觅胥门怨吴霸。", 
      "属镂沈，香溪断，梦散云空，千年外、等是渔樵闲话。", 
      "但极目荒台郁苍烟，衰草里、又还夕阳西下。"
    ], 
    "rhythmic": "洞仙歌"
  }, 
  {
    "author": "黄载", 
    "paragraphs": [
      "冰心孤寂。", 
      "恋几插灵峰，半泓寒碧。", 
      "骨瘦和衣薄，清绝成愁极。", 
      "萧然满身是雪，怕人知、镜中消息。", 
      "独向百花梦外，自一家春色。", 
      "记罗浮幽梦浑如昔。", 
      "是浸眼鲸波，倚云丹壁。", 
      "夜醉空山酒，叫裂横霜笛。", 
      "回头洞天未晓，但迢迢、江南千驿。", 
      "饮散东风落月，正海山浮碧。"
    ], 
    "rhythmic": "孤鸾"
  }, 
  {
    "author": "黄载", 
    "paragraphs": [
      "迅影凋年，嫩晴贳暖，意行问讯春色。", 
      "不知春在谁家，闯香幔拢玉勒。", 
      "一枝竹外，似欲诉、经年相忆。", 
      "奈情多、难剪愁来，寂寞水寒烟碧。", 
      "吟正好、悲笳唤恨，酒正殢、夕阳催客。", 
      "殷勤片月飞来，更随暗香细索。", 
      "横斜瘦影，看尽未开时消息。", 
      "为春来，还怕春多，肠断夜阑霜笛。"
    ], 
    "rhythmic": "东风第一枝"
  }, 
  {
    "author": "王平子", 
    "paragraphs": [
      "书一纸。", 
      "小砑吴笺香细。", 
      "读到别来心下事。", 
      "蹙残眉上翠。", 
      "怕落傍人眼底。", 
      "握向抹胸儿里。", 
      "针线不忺收拾起。", 
      "和衣和闷睡。"
    ], 
    "rhythmic": "谒金门"
  }, 
  {
    "author": "俞文豹", 
    "paragraphs": [
      "小梅幽绝。", 
      "向冰谷深深，云阴幂幂。", 
      "饱阅年华，惯谙冷淡，只恁清臞风骨。", 
      "任他万红千紫，句引狂蜂游蝶。", 
      "惟只共、竹和松，同傲岁寒霜雪。", 
      "喜得。", 
      "化工力。", 
      "移根上苑，向阳和培植。", 
      "题名还经，孤山处士，许共高人攀折。", 
      "一枝垂欲放，只等春风披拂。", 
      "待叶底、结青青，恰是和羹时节。"
    ], 
    "rhythmic": "喜迁莺"
  }, 
  {
    "author": "赵希迈", 
    "paragraphs": [
      "三十年前，爱买剑、买书买画。", 
      "凡几度、诗坛争敌，酒兵取霸。", 
      "春色秋光如可买，钱悭也不曾论价。", 
      "任粗豪、争肯放头低，诸公下。", 
      "今老大，空嗟讶。", 
      "思往事，还惊诧。", 
      "是和非未说，此心先怕。", 
      "万事全将飞雪看，一闲且问苍天借。", 
      "乐馀龄、泉石在膏肓，吾非诈。"
    ], 
    "rhythmic": "满江红"
  }, 
  {
    "author": "赵希迈", 
    "paragraphs": [
      "寒云飞万里，一番秋、一番搅离怀。", 
      "向隋堤跃马，前时柳色，今度蒿莱。", 
      "锦缆残香在否，枉被白鸥猜。", 
      "千古扬州梦，一觉庭槐。", 
      "歌吹竹西难问，拚菊边醉著，吟寄天涯。", 
      "任红楼踪迹，茅屋染苍苔。", 
      "几伤心、桥东片月，趁夜潮、流恨入秦淮。", 
      "潮回处，引西风恨，又渡江来。"
    ], 
    "rhythmic": "八声甘州"
  }, 
  {
    "author": "吴渊", 
    "paragraphs": [
      "我来牛渚，聊登眺、客里襟怀如豁。", 
      "谁著危亭当此处，占断古今愁绝。", 
      "江势鲸奔，山形虎踞，天险非人设。", 
      "向来舟舰，曾扫百万胡羯。", 
      "追念照水然犀，男儿当似此，英雄豪杰。", 
      "岁月匆匆留不住，鬓已星星堪镊。", 
      "云暗江天，烟昏淮地，是断魂时节。", 
      "栏干捶碎，酒狂忠愤俱发。"
    ], 
    "rhythmic": "念奴娇"
  }, 
  {
    "author": "吴渊", 
    "paragraphs": [
      "太白已仙去，诗骨此山藏。", 
      "胸中锦绣如屋，都乞与东皇。", 
      "碎翦杏花千树，浓抹胭脂万点，妖艳断人肠。", 
      "晓露沐春色，晴日涨风光。", 
      "孤村路，逢休暇，共徜徉。", 
      "酒旗斜处，□□一簇几红妆。", 
      "暂息江头烽火，无奈鬓边霜雪，聊复放疏狂。", 
      "倚俟玉壶竭，未肯宝鞭扬。"
    ], 
    "rhythmic": "水调歌头"
  }, 
  {
    "author": "吴渊", 
    "paragraphs": [
      "喜我新归，逢戎初度，关情更深。", 
      "正昼掩柴扉，□寻隐遁，□舒槐府，戎正经纶。", 
      "白石清泉，紫枢黄阁，□□□□□□□。", 
      "□□□，□弟为宰相，兄作闲人。", 
      "南园借我登临。", 
      "都不怕近前丞相瞋。", 
      "但曳履扶筇，堪怜独步，携壶载酒，每叹孤斟。", 
      "七Α开颜，六旬屈指，风雨对床频上心。", 
      "殷勤祝，道何时回首，及早抽身。"
    ], 
    "rhythmic": "沁园春"
  }, 
  {
    "author": "吴渊", 
    "paragraphs": [
      "十月江南，一番春信，怕凭玉栏。", 
      "正地连边塞，角声三弄，人思乡国，愁绪千般。", 
      "草草村墟，疏疏篱落，犹记花间曾卓庵。", 
      "茶瓯罢，问几回吟绕，冷淡相看。", 
      "堪怜。", 
      "影落溪南。", 
      "又月午无人更漏三。", 
      "虽虚林幽壑，数枝偏瘦，已存鼎鼐，一点微酸。", 
      "松竹交盟，雪霜心事，断是平生不肯寒。", 
      "林逋在，倩诗人此去，为语湖山。"
    ], 
    "rhythmic": "沁园春"
  }, 
  {
    "author": "吴渊", 
    "paragraphs": [
      "秋後锺山，苍翠色、可供餐食。", 
      "登临处、怨桃旧曲，催梅新笛。", 
      "江近苹风随汛落，峰高松露和云滴。", 
      "叹头童、齿豁已成翁，犹为客。", 
      "老怀抱，非畴昔。", 
      "欢意思，须寻觅。", 
      "人间世、假饶百岁，苦无多日。", 
      "已没风云豪志气，只思烟水闲踪迹。", 
      "问何年、同老转溪滨，渔钩掷。"
    ], 
    "rhythmic": "满江红"
  }, 
  {
    "author": "吴渊", 
    "paragraphs": [
      "投老未归，太仓粟、尚教蚕食。", 
      "家山梦、秋江渔唱，晚风牛笛。", 
      "别墅流风惭莫继，新亭老泪空成滴。", 
      "笑当年、君作主人翁，同为客。", 
      "紫燕泊，犹如昔。", 
      "青鬓改，难重觅。", 
      "记携手、同游此处，恍如前日。", 
      "且更开怀穷乐事，可怜过眼成陈迹。", 
      "把忧边、忧国许多愁，权抛掷。"
    ], 
    "rhythmic": "满江红"
  }, 
  {
    "author": "曾寓轩", 
    "paragraphs": [
      "细数班行，阿谁是、调元手段。", 
      "君不见、当涂往岁，饥民流散。", 
      "天幸立庵来歇马，留心济粜无遗算。", 
      "未须臾、千里复安居，无愁叹。", 
      "公与相，天皆愿。", 
      "天施报，如符券。", 
      "看青州阴骘，富公公案。", 
      "已筑新堤旌异数，便膺虚席非常眷。", 
      "待明年、弧失再垂门，蒙宣劝。"
    ], 
    "rhythmic": "满江红"
  }, 
  {
    "author": "曾寓轩", 
    "paragraphs": [
      "运在东南，千古金陵，帝王旧州。", 
      "看地雄江左，蟠龙踞虎，事专阃外，缓带轻裘。", 
      "惟断乃成，非贤罔任，真是富韩文范俦。", 
      "难兄弟，久齐名天壤，谁劣谁优。", 
      "冕旒。", 
      "似欲兼收。", 
      "命四辈传宣难借留。", 
      "记适遵昆季，迭行沙路，育充伯仲，并在金瓯。", 
      "或後或先，相推相逊，等是延陵德泽流。", 
      "称觞了，便促装西上，同奉宸游。"
    ], 
    "rhythmic": "沁园春"
  }, 
  {
    "author": "吴淇", 
    "paragraphs": [
      "十日借春留。", 
      "芍药荼䕷不解愁。", 
      "检点笙歌催酿酒，西州。", 
      "有谪仙人烂熳游。", 
      "白鹭自芳洲。", 
      "咫尺红云最上头。", 
      "万古沧江波不尽，风流。", 
      "谁似监州旧姓牟。"
    ], 
    "rhythmic": "南乡子"
  }, 
  {
    "author": "杜东", 
    "paragraphs": [
      "生申华席。", 
      "便占却新春，前头五日。", 
      "椒颂梅英，金幡彩缕，好个早春天色。", 
      "使君以仁得寿，和气融春无极。", 
      "人总道，是阳春有脚，恩浮南国。", 
      "应看，丹诏下，昨夜天边，初报春消息。", 
      "日转黄麾，风生绛伞，春殿龙颜咫尺。", 
      "共庆一堂嘉会，万宇同沾春泽。", 
      "祝眉寿，便从今细数，好春千亿。"
    ], 
    "rhythmic": "喜迁莺"
  }, 
  {
    "author": "赵汝迕", 
    "paragraphs": [
      "初莺细雨。", 
      "杨柳低愁缕。", 
      "烟浦花桥如梦里。", 
      "犹记倚楼别语。", 
      "小屏依旧围香。", 
      "恨抛薄醉残妆。", 
      "判却寸心双泪，为他花月凄凉。"
    ], 
    "rhythmic": "清平乐"
  }, 
  {
    "author": "楼采", 
    "paragraphs": [
      "冻痕销梦草。", 
      "又招得春归，旧家池沼。", 
      "园扉掩寒峭。", 
      "倩谁将花信，遍传深窈。", 
      "追游趁早。", 
      "便栽却、轻衫短帽。", 
      "任残梅、飞满溪桥，和月醉眠清晓。", 
      "年小。", 
      "青丝纤手，彩胜娇鬟，赋情谁表。", 
      "南楼信杳。", 
      "江云重，雁归少。", 
      "记冲香嘶马，流红回岸，几度绿杨残照。", 
      "想暗黄，依旧东风，灞陵古道。"
    ], 
    "rhythmic": "瑞鹤仙"
  }, 
  {
    "author": "楼采", 
    "paragraphs": [
      "絮花寒食路。", 
      "晴丝日，绿阴吹雾。", 
      "客帽欺风，愁满画船烟浦。", 
      "彩柱秋千散後，怅尘锁、燕帘莺户。", 
      "从间阻。", 
      "梦云无准，鬓霜如许。", 
      "夜永绣阁藏娇，记掩扇传歌，翦灯留语。", 
      "月约星期，细把花须频数。", 
      "弹指一襟幽恨，谩空趁、啼鹃声诉。", 
      "深院宇。", 
      "黄昏杏花微雨。"
    ], 
    "rhythmic": "玉漏迟"
  }, 
  {
    "author": "楼采", 
    "paragraphs": [
      "花匣么弦，象奁双陆，旧日留欢情意。", 
      "梦到银屏，恨裁兰烛，香篝夜阑鸳被。", 
      "料燕子重来地。", 
      "桐阴锁窗绮。", 
      "倦梳洗。", 
      "晕芳钿、自羞鸾镜，罗袖冷，烟柳画栏半倚。", 
      "浅雨压荼䕷，指东风、芳事馀几。", 
      "院落黄昏，怕春莺、惊笑憔悴。", 
      "倩柔红约定，唤取玉箫同醉。"
    ], 
    "rhythmic": "法曲献仙音"
  }, 
  {
    "author": "楼采", 
    "paragraphs": [
      "人去玉屏间，逗晓柳丝风急。", 
      "帘外杏花细雨，春红愁湿。", 
      "单衣初试麴尘罗，中酒病无力。", 
      "应是绣床慵困，倚秋千斜立。"
    ], 
    "rhythmic": "好事近"
  }, 
  {
    "author": "楼采", 
    "paragraphs": [
      "露床转玉，唤睡醒、绿云梳晓。", 
      "正倦立银屏，新宽衣带，生怯轻寒料峭。", 
      "闷绝相思无人问，但怨入、墙阴啼鸟。", 
      "嗟露屋锁春，晴风喧昼，柳轻梅小。", 
      "人悄。", 
      "日长谩忆，秋千嬉笑。", 
      "怅烬冷炉薰，花深莺静，帘箔微红醉袅。", 
      "带结留诗，粉痕销帕，情远窃香年少。", 
      "凝恨极，尽日凭高目断，淡烟芳草。"
    ], 
    "rhythmic": "二郎神"
  }, 
  {
    "author": "楼采", 
    "paragraphs": [
      "东风破晓寒成阵。", 
      "曲锁沈香簧语嫩。", 
      "凤钗敲枕玉声圆，罗袖拂屏金缕褪。", 
      "云头雁影占来信。", 
      "歌底眉尖萦浅晕。", 
      "淡烟疏柳一帘春，细雨遥山千叠恨。"
    ], 
    "rhythmic": "玉楼春"
  }, 
  {
    "author": "楼采", 
    "paragraphs": [
      "珠蹙花舆，翠翻莲额。"
    ], 
    "rhythmic": "失调名"
  }, 
  {
    "author": "楼采", 
    "paragraphs": [
      "汗粉难融，袖香新窃。"
    ], 
    "rhythmic": "失调名"
  }, 
  {
    "author": "雷应春", 
    "paragraphs": [
      "梅片作团飞，雨外柳丝金湿。", 
      "客子短篷无据，倚长风挂席。", 
      "回头流水小桥东，烟扫画楼出。", 
      "楼上有人凝伫，似旧家曾识。"
    ], 
    "rhythmic": "好事近"
  }, 
  {
    "author": "雷应春", 
    "paragraphs": [
      "问讯故园，今如之何，还胜昔无。", 
      "想旧耘兰蕙，依然葱茜，新栽杨柳，亦已扶疏。", 
      "韭本千畦，芋根一亩，雨老烟荒谁为锄。", 
      "难忘者，是竹吾爱甚，梅汝知乎。", 
      "茅亭低压平湖。", 
      "有狎鹭驯鸥尚可呼。", 
      "把绛纱准拟，新官到也，寒毡收拾，贱子归欤。", 
      "略整柴门，更芟草径，惟有幽人解枉车。", 
      "丁宁著，与做添棋局，砌换茶垆。"
    ], 
    "rhythmic": "沁园春"
  }, 
  {
    "author": "包荣父", 
    "paragraphs": [
      "雅意浯亭宽碧，何心禁路宽华。", 
      "芝兰玉树侍臣家。", 
      "一段洛滨图画。", 
      "庆事两年亲见，今年福寿堪夸。", 
      "更从头上人添些。", 
      "却是八千岁也。"
    ], 
    "rhythmic": "西江月", 
    "prologue": "某恭审某官瑞纪门弧，辉增从槖。适逢八秩，共庆千秋。挂神虎之冠，未酬雅志；叶非熊之卜，会有好音。某受知最深，赞喜尤剧。康宁富寿，公其五福之具全；倬耆期颐，我则一忱而有祷。谩寄西江月调，以寿似山仙人。偿蒙薰慈，特赐采瞩，某下情宠耀之至。"
  }, 
  {
    "author": "游文仲", 
    "paragraphs": [
      "今年为寿，都道是、不比寻常时节。", 
      "预庆我公八帙，来献新词一阕。", 
      "算得年时，恰当尚父，入相周西伯。", 
      "亲逢盛事，宗孙也五十八。", 
      "一门富贵荣华，盈床牙笏，何待拈来说。", 
      "且上祝龟龄鹤算，从此千千百百。", 
      "笑道儿时，风流丹篆，写向龙驹额。", 
      "更将彩笔，十字头上添一丿。"
    ], 
    "rhythmic": "千秋岁"
  }, 
  {
    "author": "刘清夫", 
    "paragraphs": [
      "乱山深处，见寒梅一朵，皎然如雪。", 
      "的妍姿羞半吐，斜映小窗幽绝。", 
      "玉染香腮，酥凝冷艳、容态天然别。", 
      "故人虽远，对花谁肯轻折。", 
      "疑是姑射神仙，幔亭宴罢，迤逦停瑶节。", 
      "爱此溪山供秀润，饱玩洞天风月。", 
      "万石丛中，百花头上，谁与争高洁。", 
      "粗桃俗李，不须连夜催发。"
    ], 
    "rhythmic": "念奴娇"
  }, 
  {
    "author": "刘清夫", 
    "paragraphs": [
      "浅碧芙蓉，素艳亭亭，前身阿娇。", 
      "记湘滨露冷，酥容倍洁，华清水滑，酒晕全消。", 
      "瑶剪丰肥，云翻碎萼，白羽鲜明时自摇。", 
      "风流处，是古香幽韵，时度仙飙。", 
      "琼枝璧月清标。", 
      "对千朵婵娟倾翠瓢。", 
      "况水晶台榭，低迷净绿，冰霜词调，隐约轻桡。", 
      "细认金房，锺奇孕秀，已觉青衿横素腰。", 
      "西风晚，看花开十丈，玉井非遥。"
    ], 
    "rhythmic": "沁园春"
  }, 
  {
    "author": "刘清夫", 
    "paragraphs": [
      "浅拂春山，慢横秋水，玉纤闲理丝桐。", 
      "按清冷繁露，淡伫悲风。", 
      "素弦瑶轸调新韵，颤翠翘、金簇芙蓉。", 
      "叠蠲重锁，轻挑慢摘，特地情浓。", 
      "泛商刻羽无穷。", 
      "似和鸣鸾凤，律应雌雄。", 
      "问高山流水，此意谁同。", 
      "个中只许知音听，有茂陵、车马雍容。", 
      "画帘人静，琴心三叠，时倒金锺。"
    ], 
    "rhythmic": "金菊对芙蓉"
  }, 
  {
    "author": "刘清夫", 
    "paragraphs": [
      "残腊卷愁去，春至莫闲愁。", 
      "荣枯会有成说，无处著机谋。", 
      "身世石中敲火，富贵草头垂露，何用苦贪求。", 
      "三尺布衣剑，千载赤松游。", 
      "忆亲朋，方丱角，总白头。", 
      "羊肠世路巇崄，莫莫且休休。", 
      "选甚范侯高爵，遮莫陶公钜产，争似五湖舟。", 
      "万事付蜗角，止坎谩乘流。"
    ], 
    "rhythmic": "水调歌头"
  }, 
  {
    "author": "刘清夫", 
    "paragraphs": [
      "柳梢绿小眉如印。", 
      "乍暖还寒犹未定。", 
      "惜花长是为花愁，酒却嫌添酒病。", 
      "蝇头蜗角都休竞。", 
      "万古豪华同一尽。", 
      "东君晓夜促归期，三十六番花递信。"
    ], 
    "rhythmic": "玉楼春"
  }, 
  {
    "author": "祝穆", 
    "paragraphs": [
      "此木生林野。", 
      "自唐家、丝纶置阁，托根其下。", 
      "长伴词臣挥帝制，因号紫微堪诧。", 
      "常缥缈、紫微仙驾。", 
      "料想紫微垣降种。", 
      "紫微郎、况是名同者。", 
      "兼二美，作佳话。", 
      "一株乃肯临茅舍。", 
      "肌肤薄、长身挺立，扶疏潇洒。", 
      "定怯麻姑爬痒爪，只许素商陶冶。", 
      "擎绛雪、柔枝低亚。", 
      "我忆香山东坡老，只小诗、便为增声价。", 
      "後当有，继风雅。"
    ], 
    "rhythmic": "贺新郎"
  }, 
  {
    "author": "祝穆", 
    "paragraphs": [
      "自有东阳，锦水城山，几千百年。", 
      "记往时仅说，拥麾刻郡，而今创见，持橐甘泉。", 
      "地脉方兴，天荒欲破，还为盐梅生钜贤。", 
      "清和候，正风薰日永，作地行仙。", 
      "题舆小驻樵川。", 
      "常只恐祖生先著鞭。", 
      "算谁从井落，重新疆理，谁从襄岘，一洗腥膻。", 
      "幕府归来，未应袖手，行有诏书来九天。", 
      "勋名就，使吾乡夸诧，盛事流传。"
    ], 
    "rhythmic": "沁园春"
  }, 
  {
    "author": "周文谟", 
    "paragraphs": [
      "棋声特地，把十年心事，恍然惊觉。", 
      "杨柳楼头歌舞地，长记一枝纤弱。", 
      "破镜重圆，玉环犹在，鹦鹉言如昨。", 
      "秦筝别後，知他几换弦索。", 
      "谁念顾曲周郎，樽前重见，千种愁难著。", 
      "犹胜玄都人去後，空怨残红零落。", 
      "绿叶成阴，桃花结子，枉恨东风恶。", 
      "盈盈泪眼，见人欲下还阁。"
    ], 
    "rhythmic": "念奴娇"
  }, 
  {
    "author": "李好古1", 
    "paragraphs": [
      "壮东南、飞观切云高，峻堞缭波长。", 
      "望蔽空楼橹，重关警柝，跨水飞梁。", 
      "百万貔貅夜筑，形胜隐金汤。", 
      "坐落诸蕃胆，扁榜安江。", 
      "游子凭阑凄断，百年故国，飞鸟斜阳。", 
      "恨当时肉食，一掷赌封疆。", 
      "骨冷英雄何在，望荒烟、残戌触悲凉。", 
      "无言处，西楼画角，风转牙樯。"
    ], 
    "rhythmic": "八声甘州"
  }, 
  {
    "author": "李好古1", 
    "paragraphs": [
      "古扬州、壮丽压长淮，形胜绝东南。", 
      "问竹西歌吹，蜀冈何许，杨柳鬖鬖。", 
      "行乐谁家年少，两两更三三。", 
      "知我江南客，走马来看。", 
      "过却长亭烟树，云山点点，烟浪漫漫。", 
      "料桐花飞尽，夜合绕阑干。", 
      "倦绣闲庭昼永，望天涯、芳草忆征鞍。", 
      "平安使，吴笺谩遣，欲寄愁难。"
    ], 
    "rhythmic": "八声甘州"
  }, 
  {
    "author": "李好古1", 
    "paragraphs": [
      "从来难翦是离愁。", 
      "这些愁。", 
      "几时休。", 
      "才趁风樯，千里到扬州。", 
      "见说苍茫云海外，天杳杳，水愁愁。", 
      "男儿三十敞貂裘。", 
      "强追游。", 
      "梦魂羞。", 
      "可解筹边，谈笑觅封侯。", 
      "休傍塞垣酾酒去，伤望眼，怕层楼。"
    ], 
    "rhythmic": "江城子"
  }, 
  {
    "author": "李好古1", 
    "paragraphs": [
      "平沙浅草接天长。", 
      "路茫茫。", 
      "几兴亡。", 
      "昨夜波声，洗岸骨如霜。", 
      "千古英雄成底事，徒感慨，谩悲凉。", 
      "少年有意伏中行。", 
      "馘名王。", 
      "扫沙场。", 
      "击楫中流，曾记泪沾裳。", 
      "欲上《治安》双阙远，空怅望，过维扬。"
    ], 
    "rhythmic": "江城子"
  }, 
  {
    "author": "李好古1", 
    "paragraphs": [
      "历历江南树，半在水云间。", 
      "不须回首，且来著眼向淮山。", 
      "过尽金山晕碧，望断焦山空翠，杨柳绕江边。", 
      "此意无人会，独自久凭阑。", 
      "夜吹箫，朝问法，记坡仙。", 
      "只今何许，当时三峡倒词源。", 
      "水调翻成新唱，高压风流前辈，使我百忧宽。", 
      "有酒更如海，容我醉时眠。"
    ], 
    "rhythmic": "水调歌头"
  }, 
  {
    "author": "李好古1", 
    "paragraphs": [
      "西风横荡，渐霜馀黄落，空山乔木。", 
      "照水依然冰雪在，耿耿梅花幽独。", 
      "抖擞征尘，扶携短策，步绕沧浪曲。", 
      "怅然心事，浮生翻覆陵谷。", 
      "试向商乐亭前，冷风台上，把酒招黄鹄。", 
      "四十男儿当富贵，谁念漂零南北。", 
      "百亩春耕，三间云卧，此计何时卜。", 
      "功名休问，卖书归买黄犊。"
    ], 
    "rhythmic": "酹江月・念奴娇"
  }, 
  {
    "author": "李好古1", 
    "paragraphs": [
      "平生英气，叹年来、都付山林泉石。", 
      "不作云霄轩冕梦，只拟纶竿蓑笠。", 
      "见说湖阴，飞飞鸥鹭，半是君曾识。", 
      "梅花时节，试来相与寻觅。", 
      "休谩汨没尘埃，浮生能几，镜里催华发。", 
      "趁取尊前强健在，莫负花前倾碧。", 
      "自遣长须，亲题短句，去约萧闲客。", 
      "休教惆怅，梅花飞尽寒食。"
    ], 
    "rhythmic": "酹江月・念奴娇"
  }, 
  {
    "author": "李好古1", 
    "paragraphs": [
      "人物风流远。", 
      "忆当年、江东跌宕，知音南阮。", 
      "惯倚胡床闲寄傲，妥腹难凭琴桉。", 
      "妙制拥、银蟾光满。", 
      "千古不传谁好事，忽茂陵、金碗人间见。", 
      "轻擘动，思无限。", 
      "长安钗鬓春横乱。", 
      "仿规模、红条带拨，媚深情浅。", 
      "安识高山流水趣，儿女空传恩怨。", 
      "使得似、支郎萧散。", 
      "听到三闾沈绝处，惨悲风、摇落寒江岸。", 
      "不肠断，也肠断。"
    ], 
    "rhythmic": "贺新郎"
  }, 
  {
    "author": "李好古1", 
    "paragraphs": [
      "清淮北去。", 
      "千里扬州路。", 
      "过却瓜州杨柳树。", 
      "烟水重重无数。", 
      "柁楼才转前湾。", 
      "云山万点江南。", 
      "点点尽堪肠断，行人休望长安。"
    ], 
    "rhythmic": "清平乐"
  }, 
  {
    "author": "李好古1", 
    "paragraphs": [
      "瓜州渡口。", 
      "恰恰城如斗。", 
      "乱絮飞钱迎马首。", 
      "也学玉关榆柳。", 
      "面前直控金山。", 
      "极知形胜东南。", 
      "更愿诸公著意，休教忘了中原。"
    ], 
    "rhythmic": "清平乐"
  }, 
  {
    "author": "李好古1", 
    "paragraphs": [
      "为怯云挟暑飞。", 
      "嫩凉故故著征衣。", 
      "江风吹雨过楼西。", 
      "未必男儿生不遇，时来咳唾是珠玑。", 
      "功名终岂壮心违。"
    ], 
    "rhythmic": "浣溪沙"
  }, 
  {
    "author": "李好古1", 
    "paragraphs": [
      "东园映叶梅如豆。", 
      "西园扑地花铺绣。", 
      "春水晓来深。", 
      "日华娇漾金。", 
      "带烟穿径竹。", 
      "步入飞虹曲。", 
      "何处早莺啼。", 
      "曲桥西复西。"
    ], 
    "rhythmic": "菩萨蛮"
  }, 
  {
    "author": "李好古1", 
    "paragraphs": [
      "东风一夜都吹损。", 
      "昼长春殢佳人困。", 
      "满地委香钿。", 
      "人情谁肯怜。", 
      "诗人犹爱惜。", 
      "故故频收拾。", 
      "云彩缕丝丝。", 
      "娇娆忆旧时。"
    ], 
    "rhythmic": "菩萨蛮"
  }, 
  {
    "author": "李好古1", 
    "paragraphs": [
      "纳红销翠春风里。", 
      "精神一撮金莲底。", 
      "不是睡杨妃。", 
      "绿珠娇小儿。", 
      "一般娇绝处。", 
      "半带疏疏雨。", 
      "不解吐繁香。", 
      "却教人断肠。"
    ], 
    "rhythmic": "菩萨蛮"
  }, 
  {
    "author": "阮秀实", 
    "paragraphs": [
      "汉庭用老，想君王、也忆潜郎白首。", 
      "底事煌煌金玉节，奔走天涯许久。", 
      "江右风流，湖南清绝，要借诗翁手。", 
      "明年七十，人间此事希有。", 
      "固是守约堂间，鲂斋亭下，要种归来柳。", 
      "只恐夜深思贾傅，便有锋车迎候。", 
      "寿岳峰前，寿星池畔，且寿长沙酒。", 
      "期颐三万，祖风应管依旧。"
    ], 
    "rhythmic": "酹江月・念奴娇"
  }, 
  {
    "author": "刘子寰", 
    "paragraphs": [
      "思纵步，时自驻篮舆，策杖荒郊。", 
      "为有柔荑可坐，野菜时挑。", 
      "思忆家山行乐处，片心时逐野云飘。", 
      "歌长铗、遥寄故人，归路赋隐辞招。"
    ], 
    "rhythmic": "昼锦堂"
  }, 
  {
    "author": "刘子寰", 
    "paragraphs": [
      "龙沙殿腊，兔苑留寒，花照冰壶夜。", 
      "乱山平野。", 
      "装珠树满眼，买春无价。", 
      "墙头苑下。", 
      "浑不见、桃夭杏冶。", 
      "疑趁风、庾岭寒梅，触处都飘谢。", 
      "吹面峭寒未怕。", 
      "览瑶池万里，飞观高榭。", 
      "霓旌鹤驾。", 
      "歌黄竹、胜跃踏青骄马。", 
      "峰峦似画。", 
      "但点缀、片时相借。", 
      "惊望中、玉宇琼楼，残溜空鸳瓦。"
    ], 
    "rhythmic": "解语花"
  }, 
  {
    "author": "刘子寰", 
    "paragraphs": [
      "翠草侵园径。", 
      "阴阴夏木，鸣鸠相应。", 
      "纵目江天，窈窈雨昏烟暝。", 
      "屋角黄梅乍熟，听落颗、时敲金井。", 
      "深院静。", 
      "闲阶自长，花砖苔晕。", 
      "楼居簟枕清凉，尽永日阑干，与谁同凭。", 
      "旧社鸥盟，零落断无音信。", 
      "辽鹤追思旧事，向华表、空吟遗恨。", 
      "萦念损。", 
      "休怪暮年多病。"
    ], 
    "rhythmic": "玉漏迟"
  }, 
  {
    "author": "刘子寰", 
    "paragraphs": [
      "暮天初过。", 
      "雨凄清，顿觉今年秋早。", 
      "夜景虚明，仿佛露华清晓。", 
      "蕙草繁花竞吐，向暗里、幽香缥缈。"
    ], 
    "rhythmic": "玉漏迟"
  }, 
  {
    "author": "刘子寰", 
    "paragraphs": [
      "访莺花陈迹，姚魏遗风，绿阴成幄。", 
      "尚有馀香，付宝阶红药。", 
      "淮海维阳，物华天产，未觉输京洛。", 
      "时世新妆，施朱傅粉，依然相若。", 
      "束素腰纤，捻红唇小，鄣袖娇看，倚阑柔弱。", 
      "玉佩琼琚，劝王孙行乐。", 
      "况是韶华，为伊挽驻，未放离情薄。", 
      "顾盼阶前，留连醉里，莫教零落。"
    ], 
    "rhythmic": "醉蓬莱"
  }, 
  {
    "author": "刘子寰", 
    "paragraphs": [
      "长条袅袅串红绡。", 
      "无风时自摇。", 
      "十分妖艳更苗条。", 
      "春情态娇。", 
      "风影舞，露痕潮。", 
      "买来和蝶饶。", 
      "故园愁绝楚宫腰。", 
      "相逢恨怎销。"
    ], 
    "rhythmic": "阮郎归"
  }, 
  {
    "author": "刘子寰", 
    "paragraphs": [
      "秋色到东篱，一种露红先占。", 
      "应念金英冷淡，摘胭脂浓染。", 
      "依稀十月小桃花，霜蕊破霞脸。", 
      "何事渊明风致，却十分妖艳。"
    ], 
    "rhythmic": "好事近"
  }, 
  {
    "author": "刘子寰", 
    "paragraphs": [
      "雅歌堂下新堤路。", 
      "柳外行人相语。", 
      "碧藕开花，金桃结子，三见使君初度。", 
      "楼台北渚。", 
      "似画出西湖，水云深处。", 
      "彩鹢双飞，水亭开宴近重午。", 
      "溪蒲堪荐绿醑。", 
      "幔亭何惜，为曾孙留住。", 
      "碧水吟哦，沧洲梦想，未放舟横野渡。", 
      "维申及甫。", 
      "正夹辅中兴，擎天作柱。", 
      "愿祝嵩高，岁添长命缕。"
    ], 
    "rhythmic": "齐天乐", 
    "tags": [
      "西湖"
    ]
  }, 
  {
    "author": "刘子寰", 
    "paragraphs": [
      "换谱伊凉，选歌燕赵，一番乐事重起。", 
      "花新笑靥，柳软纤腰，济楚众芳围里。", 
      "年年佳会。", 
      "长是傍、清明天气。", 
      "正魏紫衣染天香，蜀妆红破春睡。", 
      "一簇猩罗凤翠。", 
      "遍东园西城，点检芳事。", 
      "铃斋吏散，昼馆人稀，几阕管弦清脆。", 
      "人生适意。", 
      "流转共、风光游戏。", 
      "到遇景，取次成欢，怎教良夜休醉。"
    ], 
    "rhythmic": "花发沁园春"
  }, 
  {
    "author": "刘子寰", 
    "paragraphs": [
      "今来古往吴京道。", 
      "岁岁荣枯原上草。", 
      "行人几度到江滨，不觉身随风树老。", 
      "蒲花易晚芦花早。", 
      "客里光阴如过鸟。", 
      "一般垂柳短长亭，去路不如归路好。"
    ], 
    "rhythmic": "玉楼春"
  }, 
  {
    "author": "刘子寰", 
    "paragraphs": [
      "云壑泉泓，小者如杯，大者如罂。", 
      "更石筵平莹，宽容数客，淙流回激，环绕飞觥。", 
      "三涧交流，两崖悬瀑，捣雪飞霜落翠屏。", 
      "经行处，有丹荑碧草，古木苍藤。", 
      "徘徊却倚山楹。", 
      "笑山水娱人若有情。", 
      "见傍回侧转，峰峦叠叠，欲穷还有，岩谷层层。", 
      "仰视云间，茅茨鸡犬，疑是仙家来避秦。", 
      "青林表，望烟霞缥缈，隐隐鸾笙。"
    ], 
    "rhythmic": "沁园春"
  }, 
  {
    "author": "刘子寰", 
    "paragraphs": [
      "柱杖凌高绝。", 
      "望千山隐隐，波澜动摇天末。", 
      "下有白云平远壑，涌起潮头喷雪。", 
      "浸绝岛、孤峰出没。", 
      "赤县神州何处是，但风烟、杳杳迷空阔。", 
      "呼不见，古人物。", 
      "碧松枝下青瑶石。", 
      "举头看、长空湛湛，淡琉璃色。", 
      "上界屋辰多官府，夸父忙鞭日月。", 
      "任兔走、乌飞超忽。", 
      "宇宙茫茫如许大，百年间、何用争优劣。", 
      "身世事，一毛发。"
    ], 
    "rhythmic": "贺新郎"
  }, 
  {
    "author": "刘子寰", 
    "paragraphs": [
      "云壑飞泉，蒲根下、悬流陆续。", 
      "堪爱处、石池湛湛，一方寒玉。", 
      "暑际直当磐石坐，渴来自引悬瓢掬。", 
      "听泠泠、清响泻琮琤，胜丝竹。", 
      "寒照胆，消炎燠。", 
      "清彻骨，无尘俗。", 
      "笑幽人忻玩，滞留空谷。", 
      "静坐时看松鼠饮，醉眠不碍山禽浴。", 
      "唤仙人、伴我酌琼瑶，餐秋菊。"
    ], 
    "rhythmic": "满江红"
  }, 
  {
    "author": "刘子寰", 
    "paragraphs": [
      "横阴漠漠。", 
      "似觉罗衣薄。", 
      "正是海棠时候，纱窗外、东风恶。", 
      "惜春春寂寞。", 
      "寻花花冷落。", 
      "不会这些情味，元不是、念离索。"
    ], 
    "rhythmic": "霜天晓角"
  }, 
  {
    "author": "刘子寰", 
    "paragraphs": [
      "风餍雨足，也解为花地。", 
      "收拾浮云放新霁。", 
      "爱调亭小翠，点滴猩红，新妆了，妃子朝来睡起。", 
      "遥知春有主，整顿欢娱，兴在新亭锦围底。", 
      "便选歌燕赵，授简邹枚，须记作他日，城山盛事。", 
      "笑东君不用管杨花，任飞去天涯，在东风里。"
    ], 
    "rhythmic": "洞仙歌"
  }, 
  {
    "author": "刘子寰", 
    "paragraphs": [
      "正霜浮菊浅，露染枫深，九秋佳景。", 
      "梅报南枝，一点和羹信。", 
      "峻岳生申，太山瞻鲁，瑞启千年运。", 
      "飞帛奎文，仪皇韶祉，明良相庆。", 
      "岁值丰登，道方开泰，塞骑尘收，海鲸波静。", 
      "几斗璇枢，仰三阶平正。", 
      "保定乾坤，亲扶日月，万宇同歌咏。", 
      "比寿彭聃，侔勋周召，致君尧舜。"
    ], 
    "rhythmic": "醉蓬莱"
  }, 
  {
    "author": "刘子寰", 
    "paragraphs": [
      "正花深绣阁，带拂流酥，暖帘初试。", 
      "窈窕笙歌，拥新鲜珠翠。", 
      "艳菊留金，早梅催粉，趁得瑶池会。", 
      "画馆凝香，仙家正住，芙蓉城里。", 
      "裼寝开祥，玉枝祝寿，列院欢娱，满堂佳瑞。", 
      "福寿双星，现碧霄云际。", 
      "京兆时妆，如皋乐事，占世间荣贵。", 
      "象服鱼轩，疏封大国，齐眉千岁。"
    ], 
    "rhythmic": "醉蓬莱"
  }, 
  {
    "author": "刘子寰", 
    "paragraphs": [
      "满前儿女。", 
      "今日都欢聚。", 
      "今也阿弥八十，儿也五十五。", 
      "瓷瓯并瓦注。", 
      "山歌和社舞。", 
      "但管年年强健，妆成个、西王母。"
    ], 
    "rhythmic": "霜天晓角"
  }, 
  {
    "author": "刘子寰", 
    "paragraphs": [
      "长寿真人，玉佩琼裾，霞衣月裳。", 
      "趁桃迎初度，千年方熟，蒲经端午，三日留春。", 
      "兰杜绥旌，芙蓉搴盖，飞下清源云水乡。", 
      "烟雾，引天机组织，官样文章。", 
      "丁年璧水横翔。", 
      "馀剩馥残膏沾四方。", 
      "仰平生声望，九霄星斗，方来事业，万里风樯。", 
      "经世规模，出尘丰骨，须合盛之白玉堂。", 
      "轩腾去，看雍容槐棘，福艾耆庞。"
    ], 
    "rhythmic": "沁园春"
  }, 
  {
    "author": "姚镛", 
    "paragraphs": [
      "吟院静。", 
      "迟日自行花影。", 
      "熏透水沈云满鼎。", 
      "晚妆窥露井。", 
      "飞絮游丝无定。", 
      "误了莺莺相等。", 
      "欲唤海棠教睡醒。", 
      "奈何春不肯。"
    ], 
    "rhythmic": "谒金门"
  }, 
  {
    "author": "尹焕", 
    "paragraphs": [
      "青颦粲素靥。", 
      "海国仙人偏耐热。", 
      "餐尽香风露屑。", 
      "便万里凌空，肯凭莲叶。", 
      "盈盈步月。", 
      "悄似怜、轻去瑶阙。", 
      "人何在，忆渠痴小，点点爱轻撅。", 
      "愁绝。", 
      "旧游轻别。", 
      "忍重看、锁香金箧。", 
      "凄凉清夜簟席。", 
      "杳杳诗魂，真化风蝶。", 
      "冷香清到骨。", 
      "梦十里、梅花霁雪。", 
      "归来也，恹恹心事，自共素娥说。"
    ], 
    "rhythmic": "霓裳中序第一"
  }, 
  {
    "author": "尹焕", 
    "paragraphs": [
      "垂杨袅袅蘸清漪。", 
      "明绿染春丝。", 
      "市桥系马，旗亭沽酒，无限相思。", 
      "云梳雨洗风前舞，一好百般宜。", 
      "不知为甚，落花时节，都是颦眉。"
    ], 
    "rhythmic": "眼儿媚"
  }, 
  {
    "author": "尹焕", 
    "paragraphs": [
      "苹末转清商。", 
      "溪声供夕凉。", 
      "缓传杯、催唤红妆。", 
      "慢绾乌云新浴罢，裙拂地、水沈香。", 
      "歌短旧情长。", 
      "重来惊鬓霜。", 
      "怅绿阴、青子成双。", 
      "说著前欢佯不睬，扬莲子、打鸳鸯。"
    ], 
    "rhythmic": "唐多令"
  }, 
  {
    "author": "夏元鼎", 
    "paragraphs": [
      "大道无名，金丹有验，工夫片时。", 
      "似婴儿娇俊，不离门户，盈盈姹女，缓步深帏。", 
      "二八当年，黄婆匹配，隔碍潜通势似危。", 
      "须臾见，见灵明宝藏，一点星飞。", 
      "其时。", 
      "似执躬圭。", 
      "深保护阴阳造化儿。", 
      "转南辰北斗，回风混合，雷轰雨骤，只许天知。", 
      "梦幻浮生，天长地久，云路著鞭休要迟。", 
      "金不坏，合朋合德，三教同归。"
    ], 
    "rhythmic": "沁园春"
  }, 
  {
    "author": "夏元鼎", 
    "paragraphs": [
      "太极才分，鸿蒙凿破，云收雾开。", 
      "见曦魂蟾魄，升沈昼夜，光含万象，机应丹台。", 
      "火里栽莲，水中捉月，两个人人暗去来。", 
      "鹊桥畔，任传神送气，巽户轰雷。", 
      "微哉。", 
      "火候休猜。", 
      "无师授徒劳颜闵材。", 
      "问从头下手，收因结果，争魂夺命，何处胚胎。", 
      "小法旁门，幸勤一世，谩道修真不惹埃。", 
      "争如我，水晶宫里，独步琼阶。"
    ], 
    "rhythmic": "沁园春"
  }, 
  {
    "author": "夏元鼎", 
    "paragraphs": [
      "天下江山，无如甘露，多景楼前。", 
      "有谪仙公子，依山傍水，结茅筑圃，花竹森然。", 
      "四季风光，一生乐事，真个壶中别有天。", 
      "亭台巧，一琴一鹤，泥絮心田。", 
      "不须块坐参禅。", 
      "也不要区区学挂冠。", 
      "但对境无心，山林钟鼎，流行坎止，闹里偷闲。", 
      "向上玄关，南辰北斗，昼夜璇玑炼火还。", 
      "分明见，本来面目，不是游魂。"
    ], 
    "rhythmic": "沁园春"
  }, 
  {
    "author": "夏元鼎", 
    "paragraphs": [
      "采取铅须密，诚意辨妍媸。", 
      "休教错认，夺来鼎内及其时。", 
      "二物分明真伪，一得还君永得，此事契天机。", 
      "记取元阳动，妙用在虚危。", 
      "法寅申，行子午，总皆非。", 
      "自然时节，梦里也教知。", 
      "不属精津气血，不是肺肝心肾，真土亦非脾。", 
      "言下泄多矣，凡辈奈无知。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "要识刀圭诀，一味水银铅。", 
      "驴名马字，九三四八万千般。", 
      "愚底转生分别，划地唤爷作父，荆棘满心田。", 
      "去道日以远，至老昧蹄筌。", 
      "譬如人，归故国，上轻帆。", 
      "顺风得路，夜里也行船。", 
      "岂问经州过县，管取投明须到，舟子自能牵。", 
      "悟道亦如此，半句不相干。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "耳目身之宝，固塞勿飞扬。", 
      "存无守有，中间无念以为常。", 
      "把定玄关一窍，视听尽收归里，坎兑互堤防。", 
      "寤寐神依抱，形气两相忘。", 
      "圆陀陀，光烁烁，貌堂堂。", 
      "分明真我，罔象里全彰。", 
      "此即非空非色，自是本来面目，阴鼎炼元阳。", 
      "出世真如佛，馀二莫思量。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "真一北方气，玄武产先天。", 
      "自然感合，蛇儿却把黑龟缠。", 
      "便是蟾乌遇朔，亲见虎龙吞啖，顷刻过。", 
      "赤黑达表里，炼就水银铅。", 
      "有中无，无中有，两玄玄。", 
      "生身来处，逆顺圣凡分。", 
      "下士闻之大笑，不笑不足为道，难为俗人论。", 
      "士塞命门了，去住管由君。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "律应黄锺候，天地尚胚浑。", 
      "腾腾一气，家园平地一枝春。", 
      "下手依时急采，莫放中宫芽溢，害里却生恩。", 
      "火候精勤处，加减武和文。", 
      "定浮沈，明主客，别疏亲。", 
      "真铅留汞，造化合乾坤。", 
      "此是身中灵宝，谁信龙从火出，二八共成斤。", 
      "些子希夷法，只在弄精魂。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "擒得铅归舍，进火莫教迟。", 
      "抽添沐浴，临炉一意且防危。", 
      "只为婴儿未壮，全藉黄婆养育，丁老共扶持。", 
      "火力频加减，外药亦如之。", 
      "汞生芽，铅作祖，土刀圭。", 
      "火生於木，炎盛汞还飞。", 
      "要得水银真死，须待阴浮阳伏，杂类降灰池。", 
      "用铅终不用，古语岂吾欺。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "要蹑天仙步，金丹是法身。", 
      "不知谓气，须还识後自然真。", 
      "大道从花孕子，点出个中阴魄，乌兔合阳魂。", 
      "北斗随罡转，天地正氤氲。", 
      "采依时，炼依法，莫辞勤。", 
      "立跻圣域，从此脱沈沦。", 
      "夜气正当过半，龙虎自然蛰动，势欲撼乾坤。", 
      "片饷工夫耳，庄算八千春。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "神气精三药，举世没人知。", 
      "气随精化，镇常神逐气无归。", 
      "心地不明天巧，业识更缠地网，背却上天梯。", 
      "今古多豪杰，生死醉如泥。", 
      "树头珠，潭底日，显金机。", 
      "两般识破，性命更何疑。", 
      "活捉金精入木，炼就当初真一，方表丈夫儿。", 
      "信取玄中趣，端的世间稀。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "闻道不嫌晚，悟了莫悠悠。", 
      "遇时不炼，今生乌兔恐难留。", 
      "些子乾坤简易，不问在朝居市，达者尽堪修。", 
      "火候无斤两，大药本非遥。", 
      "守旁门，囚冷屋，望升超。", 
      "迷迷相授，生死不相饶。", 
      "未识先天一气，孰辨五行生克，不向眼前求。", 
      "试道工夫易，福薄又难消。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "我有一竿竹，偏会取根源。", 
      "从来汲水桔槔，直挈上西天。", 
      "不许常人著手，管定竿头先折，提桶落寒泉。", 
      "拨得机关转，北斗向南看。", 
      "仗回风，乘偃月，勿波澜。", 
      "麻姑此日，西北见张骞。", 
      "选佛妙高峰顶，饮罢醍醐似醉，独坐玩婵娟。", 
      "水湛月明处，太极更无前。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "四十修真学道，金鱼要换金丹。", 
      "龟龄鹤算不知年。", 
      "行满身冲霄汉。", 
      "此事希夷玄奥，功参造化难言。", 
      "眼前有药耀山川。", 
      "好把元阳修炼。"
    ], 
    "rhythmic": "西江月", 
    "prologue": "道，金鱼要换金丹，龟龄鹤算不知年，子其勉之，当遇赤城人矣。后于祝融峰遇圣师，指迷金丹大道，果应存无守有，顷刻而成之妙。乃知十余年间钻冰取火，盲修瞎炼，今一得永得，实在目前。因足前梦，为《西江月》调，...。"
  }, 
  {
    "author": "夏元鼎", 
    "paragraphs": [
      "面目本来是道，阴阳造化成丹。", 
      "骑牛寻犊不知原。", 
      "真是三家村汉。", 
      "古圣立言设象，後人得象忘言。", 
      "且如乾画必三川。", 
      "舍此如何烹炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "太一画前是道，全凭龙虎成丹。", 
      "九还七返保长年。", 
      "好个逍遥闲汉。", 
      "日诣金门玉殿，青衣引赞无言。", 
      "回风混合万神安。", 
      "功向虚无中炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "举世沈迷大道，傍门小法求丹。", 
      "咽津纳气等成仙。", 
      "真个无知痴汉。", 
      "何异雄鸡抱卵，梦同哑子交言。", 
      "阴阳非类隔天渊。", 
      "总是盲修瞎炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "不死谷神妙道，杳冥中有还丹。", 
      "坤牛乾马运无边。", 
      "却是修行真汉。", 
      "脱去名缰利锁，金童玉女传言。", 
      "工夫片饷彻玄关。", 
      "水火从教法炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "大隐居尘奉道，衰颜能返朱丹。", 
      "要须有主种三田。", 
      "方免驱驰淮汉。", 
      "天下江山第一，景胜何言。", 
      "希夷妙处集真仙。", 
      "默默重帘修炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "万里担簦访道，要知一点灵丹。", 
      "日乌月兔在朝元。", 
      "岂在迢迢云汉。", 
      "罔象求珠易得，离明契后难言。", 
      "五金八石是虚传。", 
      "争似阳修阴炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "达磨西来说道，十年面壁安丹。", 
      "争知水火不交煎。", 
      "因果谩成罗汉。", 
      "仰箭射空力尽，依然坠地何言。", 
      "虚空拶破强参禅。", 
      "肯把金丹烧炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "几载鸡窗求道，费他兔楮铅丹。", 
      "经书子史尽蹄筌。", 
      "鹿走徒嗟秦汉。", 
      "百代兴亡瞬息，徒留纸上陈言。", 
      "谁知太始道常存。", 
      "乌兔仙家修炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "行处青牛引道，飞来鹤顶呈丹。", 
      "谈玄玉局在西川。", 
      "此日方当龙汉。", 
      "千载寂寥吾道，可怜平叔多言。", 
      "画蛇添足悟真篇。", 
      "付与谁人修炼。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "三三乾妙画，佑圣诞弥尘。", 
      "北方壬癸，水生於坎产元精。", 
      "一数先天有象，元始化生相应，灵气属阳神。", 
      "寿永齐天地，万物尽回春。", 
      "说龟蛇，名黑杀，蕴深仁。", 
      "阴中阳长，要知害里却生恩。", 
      "此意宜参造化，正是金丹大道，不在咽精津。", 
      "富贵公方逼，肯问出人伦。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "人身藏宇宙，乌兔走西东。", 
      "昼舒夜卷，不拘春夏与秋冬。", 
      "存想非心非肾，吐纳非精非气，子午谩行功。", 
      "一点真灵宝，混合自回风。", 
      "感婴儿，交姹女，爱丁公。", 
      "黄婆匹配，一时辰内上仙宫。", 
      "恍惚无中有象，阳火阴符密契，大道属鸿蒙。", 
      "火候能调理，天地与无穷。"
    ], 
    "rhythmic": "水调歌头"
  }, 
  {
    "author": "夏元鼎", 
    "paragraphs": [
      "甘露醴泉天降，琼浆玉液仙方。", 
      "一壶馥郁喷天香。", 
      "麴人间怎酿。", 
      "要使周天火候，不应错认风光。", 
      "浮沈清浊自斟量。", 
      "日醉蓬莱方丈。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "万汇阳春吐秀，争如雀舌含英。", 
      "先天一气社前升。", 
      "啖出昆仑峰顶。", 
      "要得丁公煅炼，飞成宝屑窗尘。", 
      "蜜脾神用脱金形。", 
      "送与仙翁体认。"
    ], 
    "rhythmic": "西江月"
  }, 
  {
    "author": "夏元鼎", 
    "paragraphs": [
      "天上神仙路。", 
      "问谁能、超凡入圣，平虚交付。", 
      "三岛十洲无限景，稳驾鸾舆鹤驭。", 
      "更驯伏、木龙金虎。", 
      "造化小儿真剧戏，炼阳精、要戴乾为父。", 
      "须定力，似愚鲁。", 
      "三旬一遇交乌兔。", 
      "便丹成、天长地久，桑田变否。", 
      "四象五行攒簇处，全藉黄婆真土。", 
      "无私授、人多胡做。", 
      "堪叹红尘声利客，向花朝月夕寻妆妇。", 
      "应不解，乘槎去。"
    ], 
    "rhythmic": "贺新郎"
  }, 
  {
    "author": "夏元鼎", 
    "paragraphs": [
      "人世何为，江湖上、渔蓑堪老。", 
      "鸣榔处，汪汪万顷，清波无垢。", 
      "乃一声虚谷应，夷犹短棹关心否。", 
      "向晚来、垂钓傍寒汀，牵星斗。", 
      "砂碛畔，蒹葭茂。", 
      "烟波际，盟鸥友。", 
      "喜清风明月，多情相守。", 
      "紫绶金章朝路险，青蓑箬笠沧溟浩。", 
      "舍浮云、富贵乐天真，酾江酒。"
    ], 
    "rhythmic": "满江红"
  }, 
  {
    "author": "夏元鼎", 
    "paragraphs": [
      "久视长生，登仙大道，思量无甚神通。", 
      "正心诚意，儒释道俱同。", 
      "虽是无为清净，依然要、八面玲珑。", 
      "朝朝见，日乌月兔，造化运西东。", 
      "黄婆能匹配，天机玄妙，朔会相逢。", 
      "正三旬一遇，消息无穷。", 
      "不待存心想肾，非关是、打坐谈空。", 
      "君知否，灵明宝藏，收在水晶宫。"
    ], 
    "rhythmic": "满庭芳"
  }, 
  {
    "author": "王野", 
    "paragraphs": [
      "天下事。", 
      "问天怎忍如此。", 
      "陵图谁把献君王，结愁未已。", 
      "少豪气概总成尘，空馀白骨黄苇。", 
      "千古恨，吾老矣。", 
      "东游曾吊淮水。", 
      "绣春台上一回登，一回泪。", 
      "醉归抚剑倚西风，江涛犹壮人意。", 
      "只今袖手野色里。", 
      "望长淮、犹二千里。", 
      "纵有英心谁寄。", 
      "近新来、又报胡尘起。", 
      "绝域张骞归来未。"
    ], 
    "rhythmic": "西河"
  }, 
  {
    "author": "王野", 
    "paragraphs": [
      "龙蟠虎踞，今古帝王州。", 
      "水如淮，山似洛，凤来游。", 
      "五云浮。", 
      "宇宙无终极，千载恨，六朝事，同一梦休。", 
      "更莫问闲愁。", 
      "风景悠悠。", 
      "得似青溪曲，著我扁舟。", 
      "对残烟衰草，满目是清秋。", 
      "白鹭汀洲。", 
      "夕阳收。", 
      "黄旗紫盖，中兴运，锺王气，护金瓯。", 
      "驻游跸，开行殿，夹朱楼。", 
      "送华。", 
      "万里长江险，集鸿雁，列貔貅。", 
      "扫关河，清海岱，志应酬。", 
      "机会何常，鹤唳风声处，天意人谋。", 
      "臣今虽老，未遣壮心休。", 
      "击楫中流。"
    ], 
    "rhythmic": "六州歌头", 
    "tags": [
      "长江"
    ]
  }, 
  {
    "author": "王野", 
    "paragraphs": [
      "月地云阶，碧山丹水，春满北园。", 
      "正慈闱初度，酡颜绿发，黄堂称寿，画戟朱幡。", 
      "戏彩斓斑，安舆游衍，未数当时莱与潘。", 
      "今朝好，把一家和气，散在千门。", 
      "潜藩。", 
      "误玷君恩。", 
      "人尚说、淳熙前状元。", 
      "幸物情如旧，亲年未老，且开玉帐，共祝金樽。", 
      "罗绮飘香，管弦度曲，晚岁欢娱谁与论。", 
      "亭峰宴，似仙家大姥，尽见曾孙。"
    ], 
    "rhythmic": "沁园春"
  }, 
  {
    "author": "哀长吉", 
    "paragraphs": [
      "紫陌风光好，绣阁绮罗香。", 
      "相将人月圆夜，早庆贺新郎。", 
      "先自少年心意，为惜殢人娇态，久俟愿成双。", 
      "此夕于飞乐，共学燕归梁。", 
      "索酒子，迎仙客，醉红妆。", 
      "诉衷情处，些儿好语意难忘。", 
      "但愿千秋岁里，结取万年欢会，恩爱应天长。", 
      "行喜长春宅，兰玉满庭芳。"
    ], 
    "rhythmic": "水调歌头"
  }, 
  {
    "author": "哀长吉", 
    "paragraphs": [
      "青鸾海上传芳信。", 
      "蓝田路入仙境。", 
      "万卷书传，六奇计运，冰玉炯然清润。", 
      "帷褰凤锦。", 
      "□镜启鸾台，烟横鸳枕。", 
      "一笑相迎，一双两好恰厮称。", 
      "风流人在仙隐。", 
      "更一县、陶柳春近。", 
      "梦想金桃，宴分玉果，指日送尝汤饼。", 
      "榆接畛。", 
      "管此去亲盟，镇长交聘。", 
      "自古朱陈，一村惟两姓。"
    ], 
    "rhythmic": "齐天乐"
  }, 
  {
    "author": "哀长吉", 
    "paragraphs": [
      "自从佳偶共黄姑。", 
      "几见设门弧。", 
      "方喜阶庭联玉，又闻老蚌生珠。", 
      "一门三秀，贾家虎子，薛氏鸾雏。", 
      "从此公侯衮衮，看看百子成图。"
    ], 
    "rhythmic": "朝中措"
  }, 
  {
    "author": "哀长吉", 
    "paragraphs": [
      "百和香凝宝络，长生酒满金尊。", 
      "葱葱佳气霭庭萱。", 
      "同把椿龄祝愿。", 
      "玉树已生谢砌，孙枝复长于门。", 
      "伫看百子共千孙。", 
      "此去公侯衮衮。"
    ], 
    "rhythmic": "西江月"
  }, 
  {
    "author": "哀长吉", 
    "paragraphs": [
      "天基佳节後。", 
      "又诗咏嵩生，贤歌天佑。", 
      "千龄运非偶。", 
      "庆一堂风虎，云龙感召，相门华胄。", 
      "盛少屈、一钱太守。", 
      "听吏歌、一迳棠阴，民颂两岐麦秀。", 
      "知否。", 
      "海峰天柱，道骨仙风，总天所授。", 
      "席虚机右。", 
      "金瓯下，署名久。", 
      "伫泥封飞下，沙堤归去，指日家声复旧。", 
      "年年献、金鉴千秋，玉卮万寿。"
    ], 
    "rhythmic": "瑞鹤仙"
  }, 
  {
    "author": "哀长吉", 
    "paragraphs": [
      "小春天未雪。", 
      "见两蕊三花，放梅时节。", 
      "昴宿孕人杰。", 
      "对梅花雪片，平分风月。", 
      "冰清玉洁。", 
      "天赋与、仙风道骨。", 
      "更等闲、来访刘仙，觅取秘传真诀。", 
      "闻说。", 
      "辉联台宿，瑞应文昌，世承阀阅。", 
      "相门事业。", 
      "有祖父、旧风烈。", 
      "管泥封飞下，沙堤归来，光复青毡旧物。", 
      "庆家传、八叶联芳，又添一叶。"
    ], 
    "rhythmic": "瑞鹤仙"
  }, 
  {
    "author": "黄师参", 
    "paragraphs": [
      "谷口高人，偶溯明河，近尺五天。", 
      "见紫霄宫阙，空中突兀，玉皇姬侍，云里蹁跹。", 
      "滴露研朱，披肝作纸，细写灵均孤愤篇。", 
      "排云叫，奈大钧不管，沙界三千。", 
      "语高天上惊传。", 
      "早斥去人间伴谪仙。", 
      "念赤城丹籍，香名空在，蓬莱弱水，欲到无缘。", 
      "还倚枯槎，飘然归去，回首清都若个边。", 
      "家山好，有一湾风月，小小渔船。"
    ], 
    "rhythmic": "沁园春"
  }, 
  {
    "author": "李义山", 
    "paragraphs": [
      "夏初临，春正满，花事在红药。", 
      "一阵光风，香雾喷珠箔。", 
      "画堂旧日张家，梦中玉燕，早拂晓、飞来帘幕。", 
      "酒深酌。", 
      "曾记走马长安，功名戏樊郭。", 
      "螺浦如杯，豪气怎生著。", 
      "直须用了圮编，封侯万户，却归共、赤松翁约。"
    ], 
    "rhythmic": "祝英台近"
  }, 
  {
    "author": "牟子才", 
    "paragraphs": [
      "阁住杏花雨。", 
      "便新晴、等闲勾引，香车成雾。", 
      "璧月光中箫凤远，袅袅馀音如缕。", 
      "诮一似、群仙府。", 
      "天意乍随人意好，渐星桥、度汉珠还浦。", 
      "又何啻、列千炬。", 
      "晚来乍觉阴盘固。", 
      "笑人间、玉瓶瑶瑟，锦茵雕俎。", 
      "无限升平宣政曲，回首中原何处。", 
      "慨鸣镝、已无宫武。", 
      "扑面胡尘浑未扫，强欢讴、还肯轩昂否。", 
      "萦旧恨，为谁赋。"
    ], 
    "rhythmic": "风瀑竹"
  }, 
  {
    "author": "戴翼", 
    "paragraphs": [
      "嵩岳周王佐，昴宿汉宗臣。", 
      "从来间世英杰，出则致升平。", 
      "况我皇华直指，元是福星出现，来此活生灵。", 
      "五百岁初度，十一郡欢忻。", 
      "挽西江，苏涸辙，洗尘埃。", 
      "笑谈顷刻间宜，宇宙变为春。", 
      "泽满赣川无限，福与崆峒齐耸，颂咏几多人。", 
      "潋滟一卮寿，愿早秉洪钧。"
    ], 
    "rhythmic": "水调歌头"
  }, 
  {
    "author": "戴翼", 
    "paragraphs": [
      "渤海卖刀剑，河汉洗戎兵。", 
      "千金六月一雨，万陇稼云横。", 
      "时节可人如许，天意开祥有在，申月岳生申。", 
      "五百岁初度，千万户欢声。", 
      "栋梁材，霖雨手，庙堂身。", 
      "日边褒玺已到，岂久试鱼城。", 
      "快上承明步武，展尽玉堂事业，再使旧毡青。", 
      "公寿更天远，鼻祖等长生。"
    ], 
    "rhythmic": "水调歌头"
  }, 
  {
    "author": "徐经孙", 
    "paragraphs": [
      "客问矩山老，何事得优游。", 
      "追数平生出处，为客赋歌头。", 
      "三十五时侥幸，四十三年仕宦，七十□归休。", 
      "顶踵皆君赐，天地德难酬。", 
      "书数册，棋两局，酒三瓯。", 
      "此是日中受用，谁劣又谁优。", 
      "寒则拥炉曝背，暖则寻花问柳，乘兴狎沙鸥。", 
      "知足又知止，客亦许之不。"
    ], 
    "rhythmic": "水调歌头"
  }, 
  {
    "author": "徐经孙", 
    "paragraphs": [
      "八旬加二，荷君天垂祐，扶持老拙。", 
      "目送新来檐外燕，手拣好花轻折。", 
      "比似去年，十分强健，日看朱诗说。", 
      "篇三百五，岁前尽有披阅。", 
      "天教两子供官，一男留养，左右相娱悦。", 
      "五见孙枝三弄授，童冠参差袍笏。", 
      "四侍鳌峰，拿舟在即，次五今圆月。", 
      "曾孙淳老，想能随叔嬉劣。"
    ], 
    "rhythmic": "百字令・念奴娇"
  }, 
  {
    "author": "徐经孙", 
    "paragraphs": [
      "江山风月，耳目声色。", 
      "取之无禁，用之不竭。", 
      "造物之无尽藏，月白风清，有客有酒。", 
      "踞虎登龙，放舟中流。", 
      "听其所止而休焉。", 
      "归去来兮，昨非今是。", 
      "旧菊都荒，新松老矣。", 
      "吾年今已如此。", 
      "归去来兮，忘我忘世。", 
      "草木欣荣，幽人感此。", 
      "吾生行且休矣。"
    ], 
    "rhythmic": "哨遍"
  }, 
  {
    "author": "徐经孙", 
    "paragraphs": [
      "一雨炎□洗。", 
      "似天知、溪山佳处，玳筵珠履。", 
      "六十年前今朝庆，门左桑弧蓬矢。", 
      "也似恁、郁葱佳气。", 
      "绿鬓童颜春未老，问寿星、模样君真是。", 
      "新甲子，从头起。", 
      "应门有子能承志。", 
      "总人间、皱眉底事，不关君耳。", 
      "看不日孙枝毓秀，衮衮教人满意。", 
      "更又报、门阑多喜。", 
      "饱受人生真富贵，便蟠桃、三熟堪弹指。", 
      "知几个，千秋岁。"
    ], 
    "rhythmic": "乳燕飞・贺新郎"
  }, 
  {
    "author": "徐经孙", 
    "paragraphs": [
      "安分随缘事事宜。", 
      "平生快活过年时。", 
      "长歌赤壁动坡赋，又咏归来元亮词。", 
      "开八帙，望期颐。", 
      "人生如此古犹稀。", 
      "香飘金粟如来供，岁岁今朝荐酒卮。"
    ], 
    "rhythmic": "鹧鸪天"
  }, 
  {
    "author": "冯去非", 
    "paragraphs": [
      "买扁舟、载月过长桥，回首梦耶非。", 
      "问往日三高，清风万古，继者伊谁。", 
      "惟有茶烟轻扬，零露湿莼丝。", 
      "西子知何处，鸿怨蛩悲。", 
      "遥想家山好在，正倚天青壁，石瘦云肥。", 
      "甚抛奇亸秀，猿鹤互猜疑。", 
      "归去好、散人相国，迥升沈、毕竟总尘泥。", 
      "须还我，松间旧隐，竹上新诗。"
    ], 
    "rhythmic": "八声甘州"
  }, 
  {
    "author": "冯去非", 
    "paragraphs": [
      "秋满孤篷，翠蒲红蓼留人住。", 
      "一帘香缕。", 
      "边影惊鸿度。", 
      "小据胡床，旧事新情绪。", 
      "凭谁诉。", 
      "蜡灯犀尘。", 
      "拟共西风语。"
    ], 
    "rhythmic": "点绛唇"
  }, 
  {
    "author": "冯去非", 
    "paragraphs": [
      "凉生遥渚。", 
      "正绿芰擎霜，黄花招雨。", 
      "雁外渔村，蛩边蟹舍，绛叶满秋来路。", 
      "世事不离双鬓，远梦偏欺孤旅。", 
      "送望眼，但凭舷微笑，书空无语。", 
      "慵觑。", 
      "清镜里，十载征尘，长把朱颜污。", 
      "借箸青油，挥毫紫塞，旧事不堪重举。", 
      "间阔故山猿鹤，冷落同盟鸥鹭。", 
      "倦游也，便樯云柁月，浩歌归去。"
    ], 
    "rhythmic": "喜迁莺"
  }, 
  {
    "author": "熊大经", 
    "paragraphs": [
      "人生八十，自儿时祝愿，这般年数。", 
      "滴露研朱轻点笔，个个眉心丹字。", 
      "萱草丛边，梅花香里，真有人如此。", 
      "红颜青鬓，儿时依旧相似。", 
      "堪笑生子愚痴，投身枳棘，欲了官中事。", 
      "万叠关山遥望眼，遐瞬白云飞处。", 
      "膝下称觞，门前问寝，幸有嵩谟子。", 
      "更望此去，十分好学彭祖。"
    ], 
    "rhythmic": "酹江月・念奴娇"
  }, 
  {
    "author": "张□□", 
    "paragraphs": [
      "英声初发。", 
      "记舍选齐驱，祖鞭先著。", 
      "风月平分，尊谈旧，各已苍颜白发。", 
      "屈指待拚一醉，祝生申嵩岳。", 
      "怎知道，为清湘□润，暂移贤杰。", 
      "休说。", 
      "予心渴，里巷争先，拟持杯阶闼。", 
      "毕竟人间，赏心乐事，种种尽归缘法。", 
      "拈取瑞香一瓣，向湘山名刹。", 
      "无量寿，和一身见在，两尊菩萨。"
    ], 
    "rhythmic": "喜迁莺"
  }, 
  {
    "author": "赵某", 
    "paragraphs": [
      "□□□□皆乃，□□流垂□，断崖依旧横碧。", 
      "□□独有千古文章，铿鍧炳耀，不与名□。", 
      "□□□□□□，□□□□，□尽□□远□。", 
      "□□□□□□，不□□拳石。", 
      "举杯相属，坐还有此客。"
    ], 
    "rhythmic": "失调名"
  }, 
  {
    "author": "翁定", 
    "paragraphs": [
      "昔时彭祖，闻道有、八百穹崇遐寿。", 
      "屈指我公今几许，历岁才方七九。", 
      "七百修龄，更三十七，犹是公之有。", 
      "此逢诞节，盍须来献尊酒。", 
      "好是子舍孙枝，居官领荐，迭复青毡旧。", 
      "陶令解龟何太早，去作幔亭仙友。", 
      "只恐九重，思贤梦觉，未屈调羹手。", 
      "周公居左，鲁公还是居右。"
    ], 
    "rhythmic": "壶中天・念奴娇"
  }, 
  {
    "author": "留元崇", 
    "paragraphs": [
      "江头日落孤帆起。", 
      "归心拍拍东流水。", 
      "山远不知名。", 
      "为谁迢递青。", 
      "危桥来处路。", 
      "尚带潇湘雨。", 
      "楚尾与吴头。", 
      "一生离别愁。"
    ], 
    "rhythmic": "菩萨蛮"
  }, 
  {
    "author": "沈刚孙", 
    "paragraphs": [
      "我来访古。", 
      "把尘襟、都付一声鸣橹。", 
      "笑把瑶觞波浩荡，却忆长鲸吞吐。", 
      "坐挹高风，骨清毛冷，不作嚣尘语。", 
      "客星何在，谩留遗像江渚。", 
      "试问泽畔羊裘，当时何事，笑禹弇宫武。", 
      "金印貂禅谁不爱，只为汉颜巢许。", 
      "幸有高台，较他箕颍，未肯轻输与。", 
      "酒酣长啸，翩然谁共飞举。"
    ], 
    "rhythmic": "酹江月・念奴娇"
  }, 
  {
    "author": "王澜", 
    "paragraphs": [
      "凭高远望，见家乡、只在白云深处。", 
      "镇日思归归未得，孤负殷勤杜宇。", 
      "故国伤心，新亭泪眼，更洒潇潇雨。", 
      "长江万里，难将此恨流去。", 
      "遥想江口依然，鸟啼花谢，今日谁为主。", 
      "燕子归来，雕梁何处，底事呢喃语。", 
      "最苦金沙，十万户尽，作血流漂杵。", 
      "横空剑气，要当一洗残虏。"
    ], 
    "rhythmic": "念奴娇", 
    "tags": [
      "长江"
    ]
  }, 
  {
    "author": "吴潜", 
    "paragraphs": [
      "红玉阶前，问何事、翩然引去。", 
      "湖海上、一汀鸥鹭，半帆烟雨。", 
      "报国无门空自怨，济时有策从谁吐。", 
      "过垂虹亭下系扁舟，鲈堪煮。", 
      "拚一醉，留君住。", 
      "歌一曲，送君路。", 
      "遍江南江北，欲归何处。", 
      "世事悠悠浑未了，年光冉冉今如许。", 
      "试举头、一笑问青天，天无语。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "露驿星程，又还控、西风征辔。", 
      "原自有、孔璋书檄，元龙豪气。", 
      "蜀道尚惊鼙鼓後，神州正在干戈里。", 
      "佐元戎，一柱稳擎天，襄之水。", 
      "功名事，山林计。", 
      "人易老，时难值。", 
      "看新丝一发，甚吾衰矣。", 
      "转首从游十五载，关心契阔三千里。", 
      "便秋空、边雁落江南，书来未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "十二年前，曾上到、绣春台顶。", 
      "双脚健、不烦筇杖，透岩穿岭。", 
      "老去渐消狂气习，重来依旧佳风景。", 
      "想牧之、千载尚神游，空山冷。", 
      "山之下，江流水。", 
      "江之外，淮山暝。", 
      "望中原何处，虎狼犹梗。", 
      "句蠡规模非浅近，石苻事业真俄顷。", 
      "问古今、宇宙竟如何，无人省。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "万里西风，吹我上、滕王高阁。", 
      "正槛外、楚山云涨，楚江涛作。", 
      "何处征帆木末去，有时野鸟沙边落。", 
      "近帘钩、暮雨掩空来，今犹昨。", 
      "秋渐紧，添离索。", 
      "天正远，伤飘泊。", 
      "叹十年心事，休休莫莫。", 
      "岁月无多人易老，乾坤虽大愁难著。", 
      "向黄昏、断送客魂消，城头角。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "柳带榆钱，又还过、清明寒食。", 
      "天一笑、满园罗绮，满城箫笛。", 
      "花树得晴红欲染，远山过雨青如滴。", 
      "问江南、池馆有谁来，江南客。", 
      "乌衣巷，今犹昔。", 
      "乌衣事，今难觅。", 
      "但年年燕子，晚烟斜日。", 
      "抖擞一春尘土债，悲凉万古英雄迹。", 
      "且芳尊、随分趁芳时，休虚掷。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "拟卜三椽，问何处、水回山曲。", 
      "朝暮景、清风当户，白云藏屋。", 
      "更得四时瓶贮酒，未输一品腰围玉。", 
      "待千章、手种未成阴，周遮绿。", 
      "且休，陶令菊。", 
      "也休羡，子猷竹。", 
      "算百年一梦，谁荣谁辱。", 
      "唤客烹茶闲话了，呼童取枕佳眠足。", 
      "但晨香、一炷愿天公，时丰熟。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "岳后湘灵，曾孕个、擎天人物。", 
      "临古岘、纶巾羽扇，笑驱胡羯。", 
      "护塞十年高叔子，出师一表侪诸葛。", 
      "有孤忠、分付与佳儿，真衣钵。", 
      "刘家骥，驰空阔。", 
      "薛家凤，飞横绝。", 
      "比君家兄弟，可能豪杰。", 
      "草木声名如电扫，毡裘心胆闻风折。", 
      "待安排、江汉一篇诗，归来说。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "细阅浮生，为甚底、区区碌碌。", 
      "算只是、信缘随分，早寻归宿。", 
      "造物小儿簸弄，翻云覆雨难擐触。", 
      "谩一堆、岁月鬓边来，跳丸速。", 
      "田二顷，非无粟。", 
      "官四品，非无禄。", 
      "更不知足後，待何时足。", 
      "恰好园池原自有，近来新创三椽屋。", 
      "且饥时、吃饭困时眠，平为福。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "举世悠悠，何妨任、流行坎止。", 
      "算是处、鲜鱼羹饭，吃来都美。", 
      "暇日扁舟清上，倦时一枕薰风里。", 
      "试回头、堆案省文书，徒劳尔。", 
      "南浦路，东溪水。", 
      "离索恨，飘零意。", 
      "况星星鬓影，近来如此。", 
      "万事尽由天倒断，三才自有人撑抵。", 
      "但多吟、康节醉中诗，频相寄。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "岁岁登高，算难得、今年美景。", 
      "尽敛却、雨霾风障，雾沈云暝。", 
      "远岫四呈青欲滴，长空一抹明於镜。", 
      "更天教、老子放眉头，边烽静。", 
      "数本菊，香能劲。", 
      "数朵桂，香尤胜。", 
      "向尊前一笑，几多清兴。", 
      "安得便如彭泽去，不妨且作山翁酩。", 
      "尽古今、成败共兴亡，都休省。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "日薄寒空，正泽国、一汀霜叶。", 
      "过万里、西风塞雁，数声哀咽。", 
      "耿耿有怀天可讯，悠悠此恨谁能说。", 
      "倚阑干、老泪落关山，平芜隔。", 
      "提短剑，腰长铗。", 
      "昔壮志，今华发。", 
      "有江湖征棹，水云深阔。", 
      "要斩鼯埋九地，可怜乌兔驰双辙。", 
      "羡渠侬、健笔扫磨崖，文章别。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "乍雨还晴，正轻暖轻寒帘幕。", 
      "时怅望、故人烟水，鹭翻鸥落。", 
      "老去可堪离恨结，新来转觉吟情薄。", 
      "况等闲、客里送年华，成挥霍。", 
      "天一顾，西南角。", 
      "人万里，风埃阔。", 
      "笑长卿归蜀，锦衣徒著。", 
      "不是等闲螳臂怒，也休刚道鸡声恶。", 
      "但千年、往事误平凉，今番莫。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "痴霭顽阴，风扫尽、安排今夕。", 
      "便放出、一轮金镜，皎然虚碧。", 
      "照彻肺肝明似水，是中空洞无他物。", 
      "倚亭皋、搔首问天公，天应识。", 
      "人共景，都非昔。", 
      "君共我，俱成客。", 
      "且相逢一笑，笙歌箫笛。", 
      "老去可怜杯酒减，醉来谩把阑干拍。", 
      "便明朝、烟水挂征帆，还相忆。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "客子愁来，闲信马、到涵空阁。", 
      "谁为我、敛云收雾，青天为幕。", 
      "八万顷湖如镜静，波神护断东南角。", 
      "望孤帆、杳杳度微茫，山邀却。", 
      "三塞外，纷狐貉。", 
      "三径里，悲猿鹤。", 
      "笑鸱夷老子，占他头著。", 
      "正使百年能几许，看来万事难描摸。", 
      "问吴王、池馆复何如，霜枫落。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "试马东风，且来问、南枝消息。", 
      "正小墅、几株斜倚，数花轻拆。", 
      "自有山中幽态度，谁知世上真颜色。", 
      "叹君家、五岭我双溪，俱成客。", 
      "长塞管，孤城笛。", 
      "天未晓，人犹寂。", 
      "有几多心事，露清月白。", 
      "好把寒英都放了，莫教春讯能占得。", 
      "问竹篱、茅舍景如何，惟渠识。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "借问如何，春能好、客怀偏恶。", 
      "消遣底、闲言闲语，近都慵作。", 
      "岁月从今休点检，江湖自古多流落。", 
      "倚危亭、目断野云边，孤舟泊。", 
      "人事改，人情薄。", 
      "退後步，争先著。", 
      "且开尊洗盏，为君斟酌。", 
      "拂拭凤凰池上景，凄凉猿鹤山中约。", 
      "更东阳、憔悴到腰围，浑如削。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "在晋永和，癸丑暮春，初作兰亭会。", 
      "集众贤，临峻岭崇山，有茂林修竹流水。", 
      "畅幽情，纵无管弦丝竹，一觞一咏佳天气。", 
      "於宇宙之中，游心骋目，此娱信可乐只。", 
      "念人生相与放形骸。", 
      "或一室晤言襟抱开。", 
      "静躁虽殊，当其可欣，不知老至。", 
      "然倦复何之。", 
      "情随事改悲相系。", 
      "俯仰间遗迹，往往俱成陈矣。", 
      "况约境变迁，终期於尽，修龄短景都能几。", 
      "谩古换今移，时消物化，痛哉莫大生死。", 
      "每临文吊往一兴嗟。", 
      "亦自悼不能喻於怀。", 
      "算彭殇、妄虚均尔。", 
      "今之视昔如契，後视今犹昔。", 
      "故聊叙录时人所述，概想世殊事异。", 
      "後之来者览斯文，将悠然、有感於此。"
    ], 
    "rhythmic": "哨遍"
  }, 
  {
    "author": "吴潜", 
    "paragraphs": [
      "铁瓮古形势，相对立金焦。", 
      "长江万里东注，晓吹卷惊涛。", 
      "天际孤云来去，水际孤帆上下，天共水相邀。", 
      "远岫忽明晦，好景画难描。", 
      "混隋陈，分宋魏，战孙曹。", 
      "回头千载陈迹，痴绝倚亭皋。", 
      "惟有汀边鸥鹭，不管人间兴废，一抹度青霄。", 
      "安得身飞去，举手谢尘嚣。"
    ], 
    "rhythmic": "水调歌头", 
    "tags": [
      "长江"
    ]
  }, 
  {
    "author": "吴潜", 
    "paragraphs": [
      "皎月亦长有，今夜独娟娟。", 
      "浮云万里收尽，人在水晶奁。", 
      "矫首银河澄澈，搔首金风浩荡，毛发亦冷然。", 
      "宇宙能空阔，磨蚁正回旋。", 
      "倩渔翁，撑舴艋，柳阴边。", 
      "垂纶下饵，须臾钓得两三鲜。", 
      "唤客烹鱼酾酒，伴我高吟长啸，烂醉即佳眠。", 
      "何用骖鸾去，已是地行仙。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "宛水才停棹，一舸又澄江。", 
      "岩花篱蕊开遍，时节正重阳。", 
      "唤起沙汀渔父，揽取一天秋色，无处不潇湘。", 
      "有酒时鲸吸，醉里是吾乡。", 
      "济时心，忧国志，问穹苍。", 
      "是非得失，成败何用苦论量。", 
      "年事飞乌奔兔，世事崩崖惊浪，此别意茫茫。", 
      "但愿身强健，努力报君王。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "才惜季方去，又更别元方。", 
      "惊心天上双凤，接翅下高冈。", 
      "万里瞿塘烟浪，一片昭亭云月，渺渺正相望。", 
      "夜雨连风壑，此意独凄凉。", 
      "杜鹃声，犹不住，搅离肠。", 
      "黄鸡白酒，吾意归兴动江乡。", 
      "人事纷纷难料，世事悠悠难说，何处问穹苍。", 
      "肯落儿曹泪，一笑付沧浪。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "勋业竟何许，日日倚危楼。", 
      "天风吹动襟袖，身世一轻鸥。", 
      "山际云收云合，沙际舟来舟去，野意已先秋。", 
      "很石痴顽甚，不省古今愁。", 
      "郗兵强，韩舰整，说徐州。", 
      "但怜吾衰久矣，此事恐悠悠。", 
      "欲破诸公磊块，且倩一杯浇酹，休要问更筹。", 
      "星斗阑干角，手摘莫惊不。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "第一江山，无边境界，压四百州。", 
      "正天低云冻，山寒木落，萧条楚塞，寂寞吴舟。", 
      "白鸟孤飞，暮鸦群注，烟霭微茫锁戌楼。", 
      "凭阑久。", 
      "问匈奴未灭，底事菟裘。", 
      "回头。", 
      "祖敬何刘。", 
      "曾解把功名谈笑收。", 
      "算当时多少，英雄气概，到今惟有，废垅荒丘。", 
      "梦里光阴，眼前风景，一片今愁共古愁。", 
      "人间事，尽悠悠且且，莫莫休休。"
    ], 
    "rhythmic": "沁园春"
  }, 
  {
    "author": "吴潜", 
    "paragraphs": [
      "落雁横空，乱鸦投树，孤村暮烟。", 
      "有渔翁拖网，牧儿戴笠，行从水畔，唱过山前。", 
      "云阁还垂，雨低欲堕，何处行人唤渡船。", 
      "萧萧处，更柴门草店，竹外松边。", 
      "凄然。", 
      "倚马停鞭。", 
      "叹客袂征衫岁月迁。", 
      "既不缘富贵，功名系绊，非因妻子，田宅萦牵。", 
      "只有寸心，难忘斯世，磊块轮知者天。", 
      "愁无奈，且三杯浊酒，一枕酣眠。"
    ], 
    "rhythmic": "沁园春"
  }, 
  {
    "author": "吴潜", 
    "paragraphs": [
      "说著成凄楚。", 
      "正尘飞、岷峨滟，兔嗥孤舞。", 
      "颇牧禁中留不住，弹压征西幕府。", 
      "便一舸、月汀烟渚。", 
      "四塞三关天样险，问何人、自辟鼯路。", 
      "成败事，几今古。", 
      "荼䕷芍药春将暮。", 
      "最无情、飘零柳絮，搅人离绪。", 
      "屈指秋风吹雁信，应忆西湖夜雨。", 
      "谩岁月、消磨如许。", 
      "上下四方男子志，肯临歧、昵昵儿曹语。", 
      "呼大白，为君举。"
    ], 
    "rhythmic": "贺新郎", 
    "tags": [
      "西湖"
    ]
  }, 
  {
    "author": "吴潜", 
    "paragraphs": [
      "扑尽征衫气。", 
      "小夷犹、尊杖履，踏开花事。", 
      "邂逅山翁行乐处，何似乌衣旧里。", 
      "叹芳草、舞台歌地。", 
      "百岁光阴如梦断，算古今、兴废都如此。", 
      "何用洒，儿曹泪。", 
      "江南自有渔樵队。", 
      "想家山、猿愁鹤怨，问人归未。", 
      "寄语寒梅休放尽，留取三花两蕊。", 
      "待老子、领些春意。", 
      "皎皎风流心自许，尽何妨、瘦影横斜水。", 
      "烦翠羽，伴醒醉。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "可意人如玉。", 
      "小帘栊、轻匀淡泞，道家装束。", 
      "长恨春归无寻处，全在波明黛绿。", 
      "看冶叶、倡条浑俗。", 
      "比似江梅清有韵，更临风、对月斜依竹。", 
      "看不足，咏不足。", 
      "曲屏半掩青山簇。", 
      "正轻寒、夜来花睡，半残烛。", 
      "缥缈九霞光里梦，香在衣裳剩馥。", 
      "又只恐、铜壶声促。", 
      "试问送人归去後，对一奁、花影垂金粟。", 
      "肠易断，倩谁续。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "又是春残去。", 
      "倚东风、寒云淡日，堕红飘絮。", 
      "燕社鸿秋人不问，尽管吴笙越鼓。", 
      "但短发、星星无数。", 
      "万事惟有彭泽醉，也何妨、袖卷长沙舞。", 
      "身与世，只如许。", 
      "阑干拍手闲情绪。", 
      "便明朝、苍鸥白鹭，北山南浦。", 
      "笑指午桥桥畔路，帘幕深深院宇。", 
      "尚趁得、柳烟花雾。", 
      "我亦故山猿鹤怨，问何时、归棹双溪渚。", 
      "歌一曲，恨千缕。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "烟树瓜洲岸。", 
      "望旌旗、猎猎摇空，故人天远。", 
      "不似沙鸥飞得渡，直到雕鞍侧畔。", 
      "但徙倚、危阑目断。", 
      "自古锺情须我辈，况人间、万事思量遍。", 
      "涛似雪，风如箭。", 
      "扬州十里朱帘卷。", 
      "想桃根桃叶，依稀旧家庭院。", 
      "谁把青红吹到眼，知有醉翁局段。", 
      "便回首、舟移帆转。", 
      "渺渺江波愁未了，正淮山、日暮云撩乱。", 
      "阁酒盏，倚歌扇。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "笑口开能几。", 
      "把年年、芳情冶思，总抛闲里。", 
      "桃杏枝头春才半，寒食清明又是。", 
      "但岁月、飙飞川逝。", 
      "回首秦楼双燕语，到如今、目断斜阳外。", 
      "将往事，试重记。", 
      "香罗尚有相思泪。", 
      "算人生、新愁易积，旧欢难继。", 
      "水上流红无觅处，还隔关山万里。", 
      "但赢得、新来憔悴。", 
      "昨夜东风颠狂後，想馀芳、尽是飘零底。", 
      "词写就，倩谁寄。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "漠漠春阴，疏疏春雨，鹁鸠唤起春眠。", 
      "小园人静，独自倚秋千。", 
      "又见飘红堕雪，芳径里、都是花钿。", 
      "年年事，闲愁闲闷，挂在绿杨边。", 
      "寻思，都遍了，功名竹帛，富贵貂蝉。", 
      "但身为利锁，心被名牵。", 
      "争似依山傍水，数椽外、二顷良田。", 
      "无萦绊，炊粳酿秫，长是好花天。"
    ], 
    "rhythmic": "满庭芳"
  }, 
  {
    "author": "吴潜", 
    "paragraphs": [
      "春水溶溶，春山漠漠，淡烟浅罩轻笼。", 
      "危楼阑槛，掠面小东风。", 
      "又是飞花落絮，芳草暗、万绿成丛。", 
      "闲徙倚，百年人事，都在画船中。", 
      "故园，无恙否，一溪翠竹，两径苍松。", 
      "更有鱼堪钓，有秫堪舂。", 
      "底事尘驱物役，空回首、社燕秋鸿。", 
      "功名已，萧骚短鬓，分付与青铜。"
    ], 
    "rhythmic": "满庭芳"
  }, 
  {
    "author": "吴潜", 
    "paragraphs": [
      "红尘飞骑，报元戎小队，踏青南陌。", 
      "雪浪堆边呼小渡，吴楚半江分坼。", 
      "岁月惊心，风埃迷目，相对头俱白。", 
      "杨花撩乱，可怜如此春色。", 
      "谁道燕燕莺莺，多情犹自，认得年时客。", 
      "重唱江南肠断句，为我满倾云液。", 
      "画鼓舟移，金鞍人远，一饷烟波隔。", 
      "斜阳冉冉，依然无限凄恻。"
    ], 
    "rhythmic": "酹江月・念奴娇"
  }, 
  {
    "author": "吴潜", 
    "paragraphs": [
      "晓来窗外，正南枝初放，两花三蕊。", 
      "千古春风头上立，羞退桃繁李。", 
      "姑射神游，寿阳妆褪，色界尘都洗。", 
      "竹扉松户，平生所寄聊耳。", 
      "堪笑强说和羹，此君心事，指高山流水。", 
      "陇驿凄凉，却怕被、哀角城头吹起。", 
      "此处关情，为他凝伫，淡月清霜里。", 
      "巡檐何事，岁寒相誓而已。"
    ], 
    "rhythmic": "酹江月・念奴娇"
  }, 
  {
    "author": "吴潜", 
    "paragraphs": [
      "半空楼阁，把江山图画，一时收拾。", 
      "白鸟孤飞飞尽处，最好暮天秋碧。", 
      "万里西风，百年人事，谩倚阑干拍。", 
      "凝眸何许，扬州烟树历历。", 
      "应念老子年来，浮名浮利，已作虚空掷。", 
      "三径才寻归活计，又是飘零为客。", 
      "回首平生，惊心双鬓，容易成凄恻。", 
      "尊前一笑，且由醉帽侧。"
    ], 
    "rhythmic": "酹江月・念奴娇"
  }, 
  {
    "author": "吴潜", 
    "paragraphs": [
      "任渠侬、造物自儿嬉。", 
      "安能止吾归。", 
      "有秋来竹径，春时花坞，夏里荷漪。", 
      "何事东涂西抹，空遣鬓毛稀。", 
      "矫首看鸿鹄，远举高飞。", 
      "点检人间今古，问谁为赢局，底是输棋。", 
      "谩区区成败，蚁阵与蜗围。", 
      "便掀天卷地勋业，怕山中、拍手笑希夷。", 
      "如何是，一尊相属，万事休知。"
    ], 
    "rhythmic": "八声甘州"
  }, 
  {
    "author": "吴潜", 
    "paragraphs": [
      "记高冈、两凤揽朝晖，翩翻万里来。", 
      "向槐厅深处，松厅紧里，却立徘徊。", 
      "一舸风帆烟浪，拟竖锦江桅。", 
      "聊为玄晖老，共拂尘埃。", 
      "我亦归来岩壑，正不妨散诞，笑口频开。", 
      "算人间成败，何用苦惊猜。", 
      "便江南、求田问舍，把岁寒、三友一圈栽。", 
      "今宵酒，只消鲸吸，不要论杯。"
    ], 
    "rhythmic": "八声甘州"
  }, 
  {
    "author": "吴潜", 
    "paragraphs": [
      "小楼向晚，正柳锁、一城烟雨。", 
      "记十里吴山，绣帘朱户，曾学宫词内舞。", 
      "浪逐东风无人管，但脉脉、岁移年度。", 
      "嗟往事未尘，新愁还织，怎堪重诉。", 
      "凝伫。", 
      "问春何事，飞红飘絮。", 
      "纵杜曲秦川，旧家都在，谁寄音书说与。", 
      "野草凄迷，暮云深黯，浑自替人无绪。", 
      "珠泪滴，应把寸肠万结，夜帷深处。"
    ], 
    "rhythmic": "二郎神"
  }, 
  {
    "author": "吴潜", 
    "paragraphs": [
      "彩桡芳苑。", 
      "嗟东风梦断，燕残莺懒。", 
      "谩记得、标格精神，正云涨暮天，雨荒闲馆。", 
      "嫩绿殷红，但回首、一川波暖。", 
      "想娇情慧态，倚褪淡妆，画楼帘卷。", 
      "吴歌数声冉冉。", 
      "料移商变羽，人共天远。", 
      "须信道、飞絮游丝，尽春去春来，景色偷换。", 
      "扫罢蛮笺，难寄我、浓愁深怨。", 
      "且如今，问龟问卜，望伊意转。"
    ], 
    "rhythmic": "解连环"
  }, 
  {
    "author": "吴潜", 
    "paragraphs": [
      "楼观齐雪，正霜明天净，一雁高飞。", 
      "江南倦客徙倚，目断双溪。", 
      "凭阑自语，算从来、总是儿痴。", 
      "青镜里，数丝点鬓，问渠何事忘归。", 
      "幸有三椽茅屋，更小园随分，秋实春菲。", 
      "几多清风皎月，美景良时。", 
      "陶贤乐圣，尽由他、歧路危机。", 
      "须信道，功名富贵，大都磨蚁醯鸡。"
    ], 
    "rhythmic": "汉宫春"
  }, 
  {
    "author": "吴潜", 
    "paragraphs": [
      "碧云开，红日丽，宫柳碎繁影。", 
      "犹记朝回，马兀梦频醒。", 
      "天教一舸江湖，数椽涧壑，渐摆脱、世间尘境。", 
      "已深省。", 
      "添买竹坞千畦，荷漪两三顷。", 
      "鹤引禽伸，日月峤壶永。", 
      "不须瓮里思量，隙中驰骛，也莫管、玉关风景。"
    ], 
    "rhythmic": "祝英台近"
  }, 
  {
    "author": "吴潜", 
    "paragraphs": [
      "雾霏霏，云漠漠，新绿涨幽浦。", 
      "梦里家山，春透一犁雨。", 
      "伤心塞雁回来，问人归未，怎知道、蜗名留住。", 
      "镜中觑。", 
      "近年短发难簪，丝丝不禁数。", 
      "蕙帐尘侵，凄切共谁语。", 
      "被他轻暖轻寒，将人憔悴，正闷里、梅花残去。"
    ], 
    "rhythmic": "祝英台近"
  }, 
  {
    "author": "吴潜", 
    "paragraphs": [
      "旋安排，新捻合，莺谷共烟浦。", 
      "好处偏悭，一向风和雨。", 
      "今朝捱得晴明，拖条藜杖，一齐把、春光黏住。", 
      "且闲觑。", 
      "水边行过幽亭，修竹净堪数。", 
      "百舌楼罗，渐次般言语。", 
      "从今排日追游，留连光景，但管取、笼灯归去。"
    ], 
    "rhythmic": "祝英台近"
  }, 
  {
    "author": "吴潜", 
    "paragraphs": [
      "满园林、瘦红肥绿，休休春事无几。", 
      "杜鹃唤起三更梦，窗外露澄风细。", 
      "浑不寐。", 
      "但目看、一帘夜月移花未。", 
      "推衾自起。", 
      "念岁月如流，容颜不驻，镜里留无计。", 
      "人间事。", 
      "休说贱贫富贵。", 
      "天公长把人戏。", 
      "萧裴曹郭今何在，空有旧闻千纸。", 
      "君谩试。", 
      "数青史荣名，到底三无二。", 
      "浮生似寄。", 
      "争似得江湖，烟蓑雨笠，不被蜗蝇系。"
    ], 
    "rhythmic": "摸鱼儿"
  }, 
  {
    "author": "吴潜", 
    "paragraphs": [
      "良辰佳节。", 
      "问底事，十番九番为客。", 
      "景物春妍，莺花日闹，自是情怀今别。", 
      "只有思归魂梦，却怕杜鹃啼歇。", 
      "消凝处，正丝杨冉冉，寸肠千折。", 
      "谩说。", 
      "临曲水，修竹茂林，人境成双绝。", 
      "俯仰俱陈，彭殇等幻，何许世殊时隔。", 
      "倚楼碧云日暮，漠漠远山千叠，沈醉好，又城头画角，一声声咽。"
    ], 
    "rhythmic": "喜迁莺"
  }, 
  {
    "author": "吴潜", 
    "paragraphs": [
      "水晶宫里。", 
      "有客闲游戏。", 
      "溪漾绿，山横翠。", 
      "柳纾阴不断，荷递香能细。", 
      "撑小艇，受风多处披襟睡。", 
      "回首看朝市。", 
      "名利人方醉。", 
      "蜗角上，争荣悴。", 
      "大都由命分，枉了劳心计。", 
      "归去也，白云一片愁空外。"
    ], 
    "rhythmic": "千秋岁"
  }, 
  {
    "author": "吴潜", 
    "paragraphs": [
      "挨晴拶暖，载酒呼朋，夷犹东圃西园。", 
      "绿萼枝头，两三初破轻寒。", 
      "平生自甘寂寞，占冷妆、不为人妍。", 
      "林逋去，问疏影香暗，谁赋其间。", 
      "空想故山奇事，正烟横岭曲，月浸溪湾。", 
      "杏错桃讹，那时青子都圆。", 
      "惟饶梦窗知处，对翠禽、依约神仙。", 
      "休引角，怕征人、泪落塞边。"
    ], 
    "rhythmic": "声声慢"
  }, 
  {
    "author": "吴潜", 
    "paragraphs": [
      "黄昏先自无情绪。", 
      "更几阵、风和雨。", 
      "闲把楼头更点数。", 
      "挑残灯烬，装成香缕。", 
      "此际凭谁诉。", 
      "新词旧曲歌还住。", 
      "欲说相思渺无处。", 
      "围定寒炉人不语。", 
      "暗蛩啾唧，征鸿嘹唳，憔悴都如许。"
    ], 
    "rhythmic": "青玉案"
  }, 
  {
    "author": "吴潜", 
    "paragraphs": [
      "人生南北如歧路。", 
      "惆怅方回断肠句。", 
      "四野碧云秋日暮。", 
      "苇汀芦岸，落霞残照，时有鸥来去。", 
      "一杯渺渺怀今古。", 
      "万事悠悠付寒暑。", 
      "青箬绿蓑便野处。", 
      "有山堪采，有溪堪钓，归计聊如许。"
    ], 
    "rhythmic": "青玉案"
  }, 
  {
    "author": "吴潜", 
    "paragraphs": [
      "家园十亩屋头边。", 
      "正春妍。", 
      "酿花天。", 
      "杨柳多情，拂拂带轻烟。", 
      "别馆闲亭随分有，时策杖，小盘旋。", 
      "采山钓水美而鲜。", 
      "饮中仙。", 
      "醉中禅。", 
      "闲处光阴，赢得日高眠。", 
      "一品高官人道好，多少事，碎心田。"
    ], 
    "rhythmic": "江城子"
  }, 
  {
    "author": "吴潜", 
    "paragraphs": [
      "去日春山淡翠眉。", 
      "到家恰好整寒衣。", 
      "人归玉垒天应惜，舟过松江月半垂。", 
      "千万绪，两三卮。", 
      "送君不忍与君违。", 
      "书来频寄西边讯，是我江南愁断时。"
    ], 
    "rhythmic": "鹧鸪天"
  }, 
  {
    "author": "吴潜", 
    "paragraphs": [
      "池水凝新碧，阑花驻老红。", 
      "有人独立画桥东。", 
      "手把一枝杨柳、系春风。", 
      "鹊绊游丝坠，蜂拈落蕊空。", 
      "秋千庭院小帘栊。", 
      "多少闲情闲绪、雨声中。"
    ], 
    "rhythmic": "南柯子・南歌子"
  }, 
  {
    "author": "吴潜", 
    "paragraphs": [
      "红药将残，绿荷初展。", 
      "森森竹里闲庭院。", 
      "一炉香烬一瓯茶，隔墙听得黄鹂啭。", 
      "陌上春归，水边人远。", 
      "尽将前事思量遍。", 
      "流光冉冉为谁忙，小桥伫立斜阳晚。"
    ], 
    "rhythmic": "踏莎行"
  }, 
  {
    "author": "吴潜", 
    "paragraphs": [
      "白鹭立孤汀。", 
      "行人长短亭。", 
      "正垂杨、芳草青青。", 
      "岁月尽抛尘土里，又隔日、是清明。", 
      "日暮碧云生。", 
      "魂伤老泪横。", 
      "算浮生、较甚浮名。", 
      "万事不禁双鬓改，谁念我、此时情。"
    ], 
    "rhythmic": "糖多令・唐多令"
  }, 
  {
    "author": "吴潜", 
    "paragraphs": [
      "溪边屋。", 
      "不浅不深团簇。", 
      "野树平芜秋满目。", 
      "有人闲意足。", 
      "旋唤一尊。", 
      "菱芡煮来新熟。", 
      "归去来辞歌数曲。", 
      "醉时无检束。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "东风恶。", 
      "一片梅花吹落。", 
      "独上小楼闲索。", 
      "云垂天四角。", 
      "春自於人如昨。", 
      "人自於春难托。", 
      "惆怅光阴虚过却。", 
      "情怀无处著。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "庭垂箔。", 
      "数点杨花飞落。", 
      "倚遍阑干人寂寞。", 
      "闲铺棋一角。", 
      "客里春寒偏觉。", 
      "睡起春衫偏薄。", 
      "想得故山猿共鹤。", 
      "笑人身计错。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "扁舟昨泊，危亭孤啸，目断闲云千里。", 
      "前山急雨过溪来，尽洗却、人间暑气。", 
      "暮鸦木末，落凫天际，都是一团秋意。", 
      "痴儿呆女贺新凉，也不道、西风又起。"
    ], 
    "rhythmic": "鹊桥仙"
  }, 
  {
    "author": "吴潜", 
    "paragraphs": [
      "柳初眠，花正好。", 
      "又被雨催风恼。", 
      "红满地，绿垂堤。", 
      "杜鹃和恨啼。", 
      "对残春，消永昼。", 
      "乍暖乍寒时候。", 
      "人独自，倚危楼。", 
      "夕阳多少愁。"
    ], 
    "rhythmic": "更漏子"
  }, 
  {
    "author": "吴潜", 
    "paragraphs": [
      "天涯芳草迷征路。", 
      "还又是、匆匆春去。", 
      "乌兔里光阴，莺燕边情绪。", 
      "云梢雾末，溪桥野渡，尽是春愁落处。", 
      "把酒劝斜阳，小向花间驻。"
    ], 
    "rhythmic": "海棠春"
  }, 
  {
    "author": "吴潜", 
    "paragraphs": [
      "春事到西湖，处处梅花笑。", 
      "抖擞长安车马尘，眼底青山好。", 
      "身世两悠悠，岁月间中老。", 
      "极目烟波万顷愁，此意谁知道。"
    ], 
    "rhythmic": "卜算子", 
    "tags": [
      "西湖"
    ]
  }, 
  {
    "author": "吴潜", 
    "paragraphs": [
      "苕霅水能清，更有人如水。", 
      "秋水横边簇远山，相对盈盈里。", 
      "溪上有鸳鸯，艇子频惊起。", 
      "何似收归碧玉池，长在阑干底。"
    ], 
    "rhythmic": "卜算子"
  }, 
  {
    "author": "吴潜", 
    "paragraphs": [
      "娇滴滴。", 
      "婵娟影里赠横笛。", 
      "曾横笛。", 
      "一声肠断，一番愁织。", 
      "隔墙频听无消息。", 
      "龙吟海底难重觅。", 
      "难重觅。", 
      "梅花残了，杏花消得。"
    ], 
    "rhythmic": "忆秦娥"
  }, 
  {
    "author": "吴潜", 
    "paragraphs": [
      "要相逢。", 
      "恰相逢。", 
      "画舫朱帘脉脉中。", 
      "霎时烟霭重。", 
      "怨东风。", 
      "笑东风。", 
      "落花飞絮两无踪。", 
      "分付与眉峰。"
    ], 
    "rhythmic": "长相思"
  }, 
  {
    "author": "吴潜", 
    "paragraphs": [
      "燕高飞。", 
      "燕低飞。", 
      "正是黄梅青杏时。", 
      "榴花开数枝。", 
      "梦归期。", 
      "数归期。", 
      "想见画楼天四垂。", 
      "有人攒黛眉。"
    ], 
    "rhythmic": "长相思"
  }, 
  {
    "author": "吴潜", 
    "paragraphs": [
      "上帘钩。", 
      "下帘钩。", 
      "夜半天街灯火收。", 
      "有人曾倚楼。", 
      "思悠悠。", 
      "恨悠悠。", 
      "只有西湖明月秋。", 
      "知人如许悠。"
    ], 
    "rhythmic": "长相思", 
    "tags": [
      "西湖"
    ]
  }, 
  {
    "author": "吴潜", 
    "paragraphs": [
      "衬步花茵，穿帘柳絮，堆地榆钱。", 
      "乍暖仍寒，欲晴还雨，春事都圆。", 
      "午窗睡起厌厌。", 
      "屋角外、初啼杜鹃。", 
      "百种凄凉，几般烦恼，没个人怜。"
    ], 
    "rhythmic": "柳梢青"
  }, 
  {
    "author": "吴潜", 
    "paragraphs": [
      "断续残红，翩飞去鸟，别岸孤村。", 
      "傍水楼台，满城钟鼓，又是黄昏。", 
      "悠悠岁月如奔。", 
      "正目断、边尘塞云。", 
      "两鬓秋风，百年人事，无限消魂。"
    ], 
    "rhythmic": "柳梢青"
  }, 
  {
    "author": "吴潜", 
    "paragraphs": [
      "软风轻霭弄晴晖。", 
      "鹁鸠相应啼。", 
      "画堂人静画帘垂。", 
      "阑干独倚时。", 
      "闲拾句，困寻棋。", 
      "沈吟心是非。", 
      "荼䕷开遍柳花飞。", 
      "惜春春不知。"
    ], 
    "rhythmic": "阮郎归"
  }, 
  {
    "author": "吴潜", 
    "paragraphs": [
      "几回相见见还休。", 
      "说著泪双流。", 
      "又听画角呜咽，都和作、一团愁。", 
      "云似絮，月如钩。", 
      "忆凭楼。", 
      "蕙兰情性，梅竹精神，长在心头。"
    ], 
    "rhythmic": "诉衷情"
  }, 
  {
    "author": "吴潜", 
    "paragraphs": [
      "云收雾辟。", 
      "万里天空碧。", 
      "舟过蛾眉亭下，景似旧、人非昔。", 
      "年事如梭掷。", 
      "世事如棋弈。", 
      "抚掌扣舷一笑，今古恨、问谁得。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "禁鼓三敲，参旗初挂阑干角。", 
      "浅屏疏箔。", 
      "夜气侵已薄。", 
      "乃吴歌，艇子当溪泊。", 
      "休休莫。", 
      "五湖烟浪，不是鸱夷错。"
    ], 
    "rhythmic": "点绛唇"
  }, 
  {
    "author": "吴潜", 
    "paragraphs": [
      "野树梅花香似扑。", 
      "小径穿幽，乐意天然足。", 
      "回首人间名利局。", 
      "大都一觉黄粱熟。", 
      "别墅谁家屏簇簇。", 
      "绮户疏窗，尚有藏春屋。", 
      "镜断钗分何处续。", 
      "伤心芳草庭前绿。"
    ], 
    "rhythmic": "蝶恋花"
  }, 
  {
    "author": "吴潜", 
    "paragraphs": [
      "客枕梦回闻二鼓。", 
      "冷落青灯，点滴空阶雨。", 
      "一寸愁肠千万缕。", 
      "更听切切寒蛩语。", 
      "世事翻来还复去。", 
      "造物儿戏，自古无凭据。", 
      "利锁名缰空自苦。", 
      "星星鬓影今如许。"
    ], 
    "rhythmic": "蝶恋花"
  }, 
  {
    "author": "吴潜", 
    "paragraphs": [
      "百舌搬春春已透。", 
      "长驿短亭芳草昼。", 
      "家山肠断欲归人，风宿留。", 
      "船津候。", 
      "一夜朱颜烦恼瘦。", 
      "不用寻思闲宇宙。", 
      "倦鸟入林云返岫。", 
      "小园自有四时花，铺锦绣。", 
      "锺醇酎。", 
      "尽胜累累悬印绶。"
    ], 
    "rhythmic": "天仙子"
  }, 
  {
    "author": "吴潜", 
    "paragraphs": [
      "插遍门前杨柳。", 
      "又是清明时候。", 
      "岁月不饶人，鬓影星星知否。", 
      "知否。", 
      "知否。", 
      "且尽一杯春酒。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "昨日春衫初试。", 
      "今日春寒犹殢。", 
      "待得晚风收，独上危楼闲倚。", 
      "闲倚。", 
      "闲倚。", 
      "目断半空烟水。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "江上绿杨芳草。", 
      "想见故园春好。", 
      "一树海棠花，昨夜梦魂飞绕。", 
      "惊晓。", 
      "惊晓。", 
      "窗外一声啼鸟。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "楼外残阳将暮。", 
      "江上孤帆何处。", 
      "搔首立东风，又是少年情绪。", 
      "凝伫。", 
      "凝伫。", 
      "一抹淡烟轻雾。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "枝上蝶纷蜂闹。", 
      "几树杏花残了。", 
      "幽鸟亦多情，片片闲归芳草。", 
      "休扫。", 
      "休扫。", 
      "管甚落英还好。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "镇日春阴漠漠。", 
      "新燕乍穿帘幕。", 
      "睡起不胜情，闲拾瑞香花萼。", 
      "寂寞。", 
      "寂寞。", 
      "没个人人如昨。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "庭院深深春寂。", 
      "还是他乡寒食。", 
      "闲利与闲名，谩把光阴虚掷。", 
      "虚掷。", 
      "虚掷。", 
      "知道几时归得。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "闲向园林点检。", 
      "又见小桃开遍。", 
      "切莫便飘零，且为春光留恋。", 
      "留恋。", 
      "留恋。", 
      "待我持杯深劝。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "一饷园林绿就。", 
      "柳外莺声初透。", 
      "轻暖与轻寒，又是牡丹花候。", 
      "花候。", 
      "花候。", 
      "岁岁年年人瘦。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "雨过远山如洗。", 
      "云散落霞如绮。", 
      "嫩绿与残红，又是一般春意。", 
      "春意。", 
      "春意。", 
      "只怕杜鹃催里。"
    ], 
    "rhythmic": "如梦令"
  }, 
  {
    "author": "吴潜", 
    "paragraphs": [
      "家乡好，好处是三春。", 
      "白白红红花面貌，丝丝袅袅柳腰身。", 
      "锦绣底园林。", 
      "行乐事，都付与闲人。", 
      "挈携壶从笑傲，踏青挑菜恣追寻。", 
      "赢得个天真。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，好是夏初时。", 
      "习习薰风回竹院，疏疏细雨洒荷漪。", 
      "万绿结成帷。", 
      "呼社友，长日共追随。", 
      "瀹茗空时还酌酒，投壶罢了却围棋。", 
      "多少得便宜。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，好处是秋来。", 
      "绿橘黄橙随市有，岩花篱菊逐时开。", 
      "管与付尊。", 
      "新筑就，别馆共闲台。", 
      "摇手出离名利窟，掉头摆脱簿书堆。", 
      "只在念头灰。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，好处是三冬。", 
      "梨栗甘鲜输地客，鲂鳊肥美献溪翁。", 
      "醉滴小漕红。", 
      "识破了，不用计穷通。", 
      "下泽车安如驷马，市门卒稳似王公。", 
      "一笑等鸡虫。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，结屋在山椒。", 
      "无事琴书为伴侣，有时风月可招邀。", 
      "安乐更相饶。", 
      "伸脚睡，一枕日头高。", 
      "不怕两衙催判事，那愁五鼓趣趋朝。", 
      "此福要人消。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，底事尚忘归。", 
      "但我醉荣还避辱，从渠把是却成非。", 
      "跳出世关机。", 
      "将五十，老相已相催。", 
      "争得气来有甚底，更加官後亦何为。", 
      "奉劝莫痴迷。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，一室白云中。", 
      "时唤道人谈命蒂，也呼和尚说禅宗。", 
      "孔佛老和同。", 
      "淘汰尽，八面总玲珑。", 
      "欲把捉时无把捉，道虚空後不虚空。", 
      "且问主人公。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，负郭有田园。", 
      "蚕可充衣天赐予，耕能足食地周旋。", 
      "骨肉尽团圆。", 
      "旋五福，岁岁乐丰年。", 
      "自养鸡豚腊里，新抽韭荠荐春前。", 
      "活计不须添。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，有底尚萦牵。", 
      "马後乐听馀十载，眼前赤看也多年。", 
      "滋味只如然。", 
      "身外事，不用强探拈。", 
      "自古几番成与败，从来百种丑和妍。", 
      "细算不由贤。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，好处是安居。", 
      "无事不须干郡县，有馀但管济乡闾。", 
      "及早了王租。", 
      "随日力，也著几般书。", 
      "静里精神偏爽快，闲中光景越舒徐。", 
      "腊月尽工夫。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，无事挂心怀。", 
      "早课畦丁劝种菜，晚科园户漫浇花。", 
      "祗此是生涯。", 
      "尘世里，扰扰正如麻。", 
      "散复聚来膻上蚁，左还右旋壁间蜗。", 
      "只为那纷华。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，百事尽如如。", 
      "渴饮饥餐都属我，倒横直立总由渠。", 
      "更不要贪图。", 
      "三径里，恰好小茅庐。", 
      "种竹梅松为老伴，养龟猿鹤助清娱。", 
      "扣户有樵渔。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，不是撰虚名。", 
      "世上盛衰常倚伏，天家日月也亏盈。", 
      "退步是前程。", 
      "且恁地，卷索了收绳。", 
      "六宇五胡生口面，三言两语费颜情。", 
      "赢得鬓星星。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家山好，凡事看来轻。", 
      "一壑尽由侬，三才不欠你称停。", 
      "有耳莫闲听。", 
      "静地里，点检这平生。", 
      "著甚来由为皎皎，好无巴鼻弄醒醒。", 
      "背後有人憎。"
    ], 
    "rhythmic": "望江南・忆江南"
  }, 
  {
    "author": "吴潜", 
    "paragraphs": [
      "家在敬亭东。", 
      "老桧苍枫。", 
      "浮生何必寄萍蓬。", 
      "得似满庭芳一曲，美酒千锺。", 
      "万事转头空。", 
      "聚散匆匆。", 
      "片帆稳挂晓来风。", 
      "别後平安真信息，付与飞鸿。"
    ], 
    "rhythmic": "浪淘沙"
  }, 
  {
    "author": "吴潜", 
    "paragraphs": [
      "长记去年时。", 
      "雪满征衣。", 
      "佳人携手画楼西。", 
      "今日关山千里外，此恨谁知。", 
      "想见绿窗低。", 
      "依旧空闺。", 
      "惜春还是惜花飞。", 
      "纵有游蜂偷得去，争似帘帷。"
    ], 
    "rhythmic": "浪淘沙"
  }, 
  {
    "author": "吴潜", 
    "paragraphs": [
      "溪上秋来晚更宜。", 
      "夕阳西下处，碧云堆。", 
      "谁家舟子采莲归。", 
      "双白鹭，惊起背人飞。", 
      "烟水渐凄迷。", 
      "渔灯三数点，乍明时。", 
      "西风一阵白苹湄。", 
      "凝伫久，心事有谁知。"
    ], 
    "rhythmic": "小重山"
  }, 
  {
    "author": "吴潜", 
    "paragraphs": [
      "小雨霏微如线。", 
      "人在暮秋庭院。", 
      "衣袂带轻寒。", 
      "睡初残。", 
      "脉脉此情何限。", 
      "惆怅光阴偷换。", 
      "身世两沈浮。", 
      "泪空流。"
    ], 
    "rhythmic": "昭君怨"
  }, 
  {
    "author": "吴潜", 
    "paragraphs": [
      "去岁牡丹时。", 
      "几遍西湖把酒卮。", 
      "一种姚黄偏韵雅，相宜。", 
      "薄薄梳妆淡淡眉。", 
      "回首绿杨堤。", 
      "依旧黄鹂紫燕飞。", 
      "人在天涯春在眼，凄迷。", 
      "不比巫山尚有期。"
    ], 
    "rhythmic": "南乡子", 
    "tags": [
      "西湖"
    ]
  }, 
  {
    "author": "吴潜", 
    "paragraphs": [
      "美人一舸横秋水。", 
      "冉冉烟波里。", 
      "绿杨也解织离愁。", 
      "故向东风摇曳、不能休。", 
      "是非得失都休计。", 
      "只有抽身是。", 
      "橙黄蟹熟正当时。", 
      "想见双溪风月、待人归。"
    ], 
    "rhythmic": "虞美人"
  }, 
  {
    "author": "吴潜", 
    "paragraphs": [
      "谁家白面郎，画舫朱帘挂。", 
      "十二列金钗，一局文楸罢。", 
      "歌舞不知休，醉倒荷花下。", 
      "归棹踏烟波，灯火芜城夜。"
    ], 
    "rhythmic": "生查子"
  }, 
  {
    "author": "吴潜", 
    "paragraphs": [
      "惨惨凄凄秋渐紧，风雨更潇潇。", 
      "强把炉薰寄寂寥。", 
      "无语立亭皋。", 
      "客路十年成底事，水国更停桡。", 
      "苍鸟横飞过野桥。", 
      "人不似、汝逍遥。"
    ], 
    "rhythmic": "武陵春"
  }, 
  {
    "author": "吴潜", 
    "paragraphs": [
      "小亭徙倚，慢一步、立秋千影。", 
      "渐夕照林梢，晚风池上，缉缉轻寒嫩冷。", 
      "又是将他春，酿一种、花愁花病。", 
      "空客鬓岁迁，征衫人老，倚楼看镜。", 
      "还省。", 
      "故园多少，紫殷红凝。", 
      "窗外晓莺啼，抚墙金缕，烟柳慵眠乍醒。", 
      "挑菜踏青，趁蜂随蝶，长负清明时景。", 
      "凝伫久，蓦听棋边落子，一声声静。"
    ], 
    "rhythmic": "二郎神"
  }, 
  {
    "author": "吴潜", 
    "paragraphs": [
      "为问人生，□要足、何时是足。", 
      "这个底、蜗名蝇利，但添拘束。", 
      "便使积官居鼎鼎，假饶累富堆金玉。", 
      "似浮埃、抹电转头空，休迷局。", 
      "分已定，心能服。", 
      "宛句畔，昭亭曲。", 
      "有水多於竹，竹多於屋。", 
      "闲看白云归岫去，静观倦鸟投林宿。", 
      "那借来、拍板与门槌，休掀扑。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "小亭山半枕。", 
      "又一番园林，春事整整。", 
      "微阴护轻冷。", 
      "早蜂狂蝶浪，褪黄消粉。", 
      "阑干日永。", 
      "数花飞、残崖断井。", 
      "仗何人、说与东风，莫把老红吹尽。", 
      "休省。", 
      "烟江云嶂，楚尾吴头，自来多景。", 
      "愁高怅远。", 
      "身世事，但难准。", 
      "况禁他，东兔西乌相逐，古古今今不问。", 
      "算鸱夷、办却扁舟，个中杀稳。"
    ], 
    "rhythmic": "瑞鹤仙"
  }, 
  {
    "author": "吴潜", 
    "paragraphs": [
      "一笑春无语。", 
      "但园林、阴阴绿树，老红三数。", 
      "底事东风犹自妒，片片狂飞乱舞。", 
      "便燕懒、莺残初起。", 
      "芍药荼䕷还又是，仗何人、说与司花女。", 
      "将岁月，浪如许。", 
      "悠悠倦客停江渚。", 
      "寄扁舟、浮云荡月，棹烟帆雨。", 
      "留得闲言闲语在，可是卿卿记取。", 
      "待尽把、愁肠说与。", 
      "泛梗浮萍无定准，怕吴鳞、楚雁成离阻。", 
      "歌未了，恨如缕。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "每怀天下士，要与共艰危。", 
      "谁知暗里摸索，得此世间奇。", 
      "却笑当年坡老，过眼翻迷五色，遇合古难之。", 
      "访我鸳湖上，真足慰心期。", 
      "醉谈兵，愁论世，夜阑时。", 
      "自怜磊块，近来鬓底两三丝。", 
      "目送云帆西去，肠断风尘北起，老泪欲垂垂。", 
      "骐骥思长坂，好鸟择高枝。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "十年三过苏台路。", 
      "还又是、匆匆去。", 
      "迅景流光容易度。", 
      "鹭洲鸥渚，苇汀芦岸，总是消魂处。", 
      "苍烟欲合斜阳暮。", 
      "付与愁人砌愁句。", 
      "为问新愁愁底许。", 
      "酒边成醉，醉边成梦，梦断前山雨。"
    ], 
    "rhythmic": "青玉案"
  }, 
  {
    "author": "吴潜", 
    "paragraphs": [
      "榆塞脱忧责，兰径遂游嬉。", 
      "吾年逾六望七，休退已称迟。", 
      "日日登山临水，夜夜早眠晏起，岂得不便宜。", 
      "有酒数杯酒，无事一枰棋。", 
      "休更□，世途恶，宦久羁。", 
      "□深林密，去路人物两忘机。", 
      "昨日既盟鸥鹭，今日又盟猿鹤，终久以为期。", 
      "蜀魄不知我，犹道不如归。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "有客抱幽独，高立万人头。", 
      "东湖千顷烟雨，占断几春秋。", 
      "自有茂林修竹，不用买花沽酒，此乐若为酬。", 
      "秋到天空阔，浩气与云浮。", 
      "叹吾曹，缘五斗，尚迟留。", 
      "练江亭下，长忆闲了钓鱼舟。", 
      "矧更飘摇身世，又更奔腾岁月，辛苦复何求。", 
      "咫尺桃源隔，他日拟重游。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "唤出山来，把鸥鹭、盟言轻食。", 
      "依旧是、江涛如许，雨帆烟笛。", 
      "歌罢莫愁檀板缓，杯倾白堕琼酥滴。", 
      "但惊心、十六载重来，征埃客。", 
      "秋风鬓，应非昔。", 
      "夜雨约，聊相觅。", 
      "叹主恩未报，无多来日。", 
      "故国千年龙虎势，神州万里鼯迹。", 
      "笑谢儿、出手便呼卢，掷。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "玛瑙冈头，左酾酒、右持螯食。", 
      "怀旧处，磨东冶剑，弄清溪笛。", 
      "望里尚嫌山是障，醉中要卷江无滴。", 
      "这一堆、心事总成灰，苍波客。", 
      "叹俯仰，成今昔。", 
      "愁易揽，欢难觅。", 
      "正平芜远树，落霞残日。", 
      "自笑频招猿鹤怨，相期早混渔樵迹。", 
      "把是非、得失与荣枯，虚空掷。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "夜雨三更，有人枕，晓檐报晴。", 
      "算顽云痴雾，不难扫荡，青天白日，元自分明。", 
      "权植油幢，聊张皂纛，坐听前驺鼓角鸣。", 
      "君休诧，岂宣申南翰，成旦东征。", 
      "鸿冥。", 
      "哽噎秋声。", 
      "正万里榆关未罢兵。", 
      "幸扬州上督，为吾石友，荆州元帅，是我梅兄。", 
      "约束鲸鲵，奠安鼠，更使夷海晏清。", 
      "连宵看，怕天狼隐耀，太白沈枪。"
    ], 
    "rhythmic": "沁园春"
  }, 
  {
    "author": "吴潜", 
    "paragraphs": [
      "笑指颓龄，循环雌甲，卦数已圆。", 
      "叹蜀公高洁，休官去岁，温公耆旧，入社今年。", 
      "底事崎岖，苍颜白发，犹拥貔貅护海。", 
      "君恩重，算何能报国，未许归田。", 
      "遥怜。", 
      "宛居山前。", 
      "正水涨溪肥系钓船。", 
      "纵葵榴花闹，菖蒲酒美，都成客里，争似家边。", 
      "寄语儿曹，若为翁寿，只把鸥盟更要坚。", 
      "翁还祝，愿枪日静，云连。"
    ], 
    "rhythmic": "沁园春"
  }, 
  {
    "author": "吴潜", 
    "paragraphs": [
      "二十年前，君王东顾，诏牧此州。", 
      "念昔时豪杰，犹难辟阖，如金老大，却更迟留。", 
      "四载相望，三春又半，邂逅劭农得纵游。", 
      "田畴事，是桑条正长，麦含初抽。", 
      "悠悠。", 
      "身世何求。", 
      "算七十迎头合罢休。", 
      "谩绕堤旌纛，牵连棹，喧天鼓吹，断送龙舟。", 
      "翠层边，碧云堆处，一担担来天外愁。", 
      "如何好，且同斟绿醑，自课清讴。"
    ], 
    "rhythmic": "沁园春"
  }, 
  {
    "author": "吴潜", 
    "paragraphs": [
      "晚风微动，净扫天地，云裾霞绮。", 
      "将海外、银蟾推上，相映华灯辉万砌。", 
      "看舞队、向梅梢然昼，丹焰玲珑玉蕊。", 
      "渐陆地、金莲吐遍，恰似楼台临水。", 
      "老子欢意随人意。", 
      "引红裙、钗宝钿翠。", 
      "穿夜市、珠筵玳席。", 
      "多少吴讴联越吹。", 
      "绣幕卷、散缤纷香雾，笼定团圆锦里。", 
      "认一点、星球挂也，士女桃源洞里。", 
      "闻说旧日京华，般百戏、灯棚如履。", 
      "待端门排宴，三五传宣禁侍。", 
      "愿乐事、这回重见，喜庆新开起。", 
      "瞻圣主、齐寿南山，势拱东南百二。"
    ], 
    "rhythmic": "宝鼎现"
  }, 
  {
    "author": "吴潜", 
    "paragraphs": [
      "绮毂团成，珠玑搦就，极目灯火楼台。", 
      "七子八仙三教，耍队相挨。", 
      "管箫笙簧相间斗，远如声韵碧霄来。", 
      "环千炬，宝栅绛纱，云球雾衮交加。", 
      "千里人笑乐，游妓合、脂尘香霭笼街。", 
      "尽道今宵节物，天与安排。", 
      "晚来风阵全收了，夜阑还放月儿些。", 
      "休辞醉，长愿每年时候，一样情怀。"
    ], 
    "rhythmic": "昼锦堂"
  }, 
  {
    "author": "吴潜", 
    "paragraphs": [
      "未是全衰暮。", 
      "但相思、昭亭数曲，水村烟墅。", 
      "只比儿儿额上寿，尚有时光如许。", 
      "况坎子、常交离午。", 
      "须信火龙能陆战，更驱他、水虎蟠沧浦。", 
      "顶，时飞度。", 
      "东皇蓦向遇。", 
      "道如今、金阶玉陛，待卿阔步。", 
      "犹恐荆人攀恋切，未放征帆高举。", 
      "怕公去、狐狸嗥舞。", 
      "江汉一时谁作者，想声声、赞祝明良聚。", 
      "天下久，望霖雨。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "拍手阑干外。", 
      "想回头、人非物是，不知何世。", 
      "万事情知都是梦，聊复推迁梦里。", 
      "也幻出、云山烟水。", 
      "白白红红虽褪尽，尽倡条、浪蕊皆春意。", 
      "时可醉，醉扶起。", 
      "瀛洲旧说神仙地。", 
      "奈江南、猿啼鹤泪，怨怀如此。", 
      "三五阿婆涂抹遍，多少残樱剩李。", 
      "又过雨、亭皋初霁。", 
      "惭愧故人相问讯，但一回、一见苍颜耳。", 
      "谁念我，鹪鹩志。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "宇宙原无外。", 
      "问当年、渠缘底事，强逃人世。", 
      "争似刘郎栽种後，长恁玄都观里。", 
      "何用羡、武陵溪水。", 
      "一见桃花还一笑，领春工、千古无穷意。", 
      "儿女恨，且收起。", 
      "洞中空阔多闲地。", 
      "但人间、羊肠九折，未能知此。", 
      "我已衰翁君渐老，那复颠张醉李。", 
      "看翻覆、雨阴风霁。", 
      "捱得清和时候了，舣扁舟、只待归来耳。", 
      "惟处静，解吾志。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "了却儿痴外。", 
      "撰园林、亭台馆榭，谩当吾世。", 
      "红朱桥相映带，人在百花丛里。", 
      "更依约、垂杨衬水。", 
      "桧柏芙蓉橙桂菊，也还须、收拾秋冬意。", 
      "闲坐久，忽惊起。", 
      "繁华寂寞千年地。", 
      "便渊明、桃源记在，几人知此。", 
      "双手上还银菟印，趁得东风行李。", 
      "看岭、鄞江澄霁。", 
      "从此归欤无一欠，但君恩、天大难酬耳。", 
      "嗟倦鸟，投林志。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "雪鬓难重绿。", 
      "但け然、黄庭境界，抱藏龟六。", 
      "也向无何乡里去，白堕舟边漾渌。", 
      "算种种、尘缘都足。", 
      "争那名缰犹系绊，尽辜他、猿鹤双溪曲。", 
      "时又夏，暑将溽。", 
      "虚舟飘瓦何烦。", 
      "奈羊肠、千歧万折，近来纯熟。", 
      "怅望老仙烟水外，惟把江云送目。", 
      "想裴墅、碧梧金竹。", 
      "安得结庐相近傍，买闲田、数亩躬耕筑。", 
      "已梦断，大槐国。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "燕子呢喃语。", 
      "小园林、残红剩紫，已无三数。", 
      "绿叶青枝成步障，空有蜂旋蝶舞。", 
      "又宝扇、轻摇初暑。", 
      "芳沼拳荷舒展尽，便回头、乱拥宫妆女。", 
      "惊岁月，能多许。", 
      "家山占断凫鸥渚。", 
      "最相宜、岚烟水月，雾云霏雨。", 
      "三岛十洲虽铁铸，难把归舟系取。", 
      "且放我、渔樵为与。", 
      "从此细斟昌＿酒，况神仙洞府无邀阻。", 
      "何待结，长生缕。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "碧沼横梅屋。", 
      "水平堤、双双翠羽，引雏偷浴。", 
      "倚户无人深院静，犹忆棋敲嫩玉。", 
      "还又是、朱樱初熟。", 
      "手绾提炉香一炷，黯消魂、伫立阑干曲。", 
      "闲转步，数修竹。", 
      "新来有个眉峰蹙。", 
      "自王姚、后魏都褪，只成愁独。", 
      "凤带鸾钗宫样巧，争奈腰圈倦束。", 
      "谩困倚、云鬟堆绿。", 
      "淡月帘栊黄昏後，把灯花、印约休轻触。", 
      "花烬落，泪珠簌。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "宝扇驱纤暑。", 
      "又凄凉、蒲觞菰忝，异乡重午。", 
      "巧索从来无人系，惟对榴花自语。", 
      "也何用、讴秦舞楚。", 
      "生愧孟尝搀一日，叹三千、客汗挥成雨。", 
      "如伯始，谩台傅。", 
      "循环浩劫无终古。", 
      "但坤牛、乾马抽换，是长生谱。", 
      "安得笺天天便许，归炼金翁木父。", 
      "问海运、争如穴处。", 
      "一笑流行还坎止，算陈陈、往事俱灰土。", 
      "南墅鹤，想思主。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "晓霜一色。", 
      "正恁时陇上，征人横笛。", 
      "驿史不来，借问孤芳为谁折。", 
      "休说和羹未晚，都付与、逋仙吟笔。", 
      "算只是，野店疏篱，樵子共争席。", 
      "寒圃，众籁寂。", 
      "想暗里度香，万斛堆积。", 
      "恼他鼻观，巡索还无最堪忆。", 
      "萼绿堂前一笑，封老干、苔青莓碧。", 
      "春漏也，应念我、要归未得。"
    ], 
    "rhythmic": "暗香"
  }, 
  {
    "author": "吴潜", 
    "paragraphs": [
      "佳人步玉。", 
      "待月来弄影，天挂参宿。", 
      "冷透屏帏，清入肌肤，风敲又听檐竹。", 
      "前村不管深雪闭，犹自绕、枝南枝北。", 
      "算平生、此段幽奇，占压百花曾独。", 
      "闲想罗浮旧恨，有人正醉里，姝翠蛾绿。", 
      "梦断魂惊，几许清凉，却是千林梅屋。", 
      "鸡声野渡溪桥滑，又角引、戌楼悲曲。", 
      "怎得知、清足亭边，自在杖藜巾幅。"
    ], 
    "rhythmic": "疏影"
  }, 
  {
    "author": "吴潜", 
    "paragraphs": [
      "雪来比色。", 
      "对澹然一笑，休喧笙笛。", 
      "莫怪广平，铁石心肠为伊折。", 
      "偏是三花两蕊，消万古、才人骚笔。", 
      "尚记得，醉卧东园，天幕地为席。", 
      "回首，往事寂。", 
      "正雨暗雾昏，万种愁积。", 
      "锦江路悄，媒聘音沈两空忆。", 
      "终是茅檐竹户，难指望、凌烟金碧。", 
      "憔悴了、羌管里，怨谁始得。"
    ], 
    "rhythmic": "暗香"
  }, 
  {
    "author": "吴潜", 
    "paragraphs": [
      "寒梢砌玉。", 
      "把胆瓶顿了，相伴孤宿。", 
      "寂寞幽窗，筛影横斜，宜松更自宜竹。", 
      "残更蝶梦知何处，□只在、昭亭山北。", 
      "问平生、雪压霜欺，得似老枝擎独。", 
      "何事胭脂点染，认桃与辨杏，枝叶青绿。", 
      "莫是冰姿，改换红妆，要近金门朱屋。", 
      "繁华艳丽如飞电，但宛转、断歌零曲。", 
      "且不如、藏白收香，旋学世间边幅。"
    ], 
    "rhythmic": "疏影"
  }, 
  {
    "author": "吴潜", 
    "paragraphs": [
      "澹然绝色。", 
      "记故园月下，吹残龙笛。", 
      "怅望楚云，日日归心大刀折。", 
      "犹怕冰条冷蕊，轻点污、丹青凡笔。", 
      "可怪底，屈子离骚，兰蕙独前席。", 
      "院宇，深更寂。", 
      "正目断古邗，暮霭凝积。", 
      "何郎旧梦，四十馀年尚能忆。", 
      "须索梅兄一笑，但矫首、层霄空碧。", 
      "春在手、人在远，倩谁寄得。"
    ], 
    "rhythmic": "暗香"
  }, 
  {
    "author": "吴潜", 
    "paragraphs": [
      "嗤琼笑玉。", 
      "向画堂可肯，风露边宿。", 
      "耐冻禁寒，便瘦宜枯，前生莫是孤竹。", 
      "从来不上春工谱，梦不到、沈香亭北。", 
      "算只消、澹影疏香，伴个幽栖人独。", 
      "莫待痴蜂呆蝶，倩青女捺住，多少红绿。", 
      "落雁寒芦，翠鸟冰枝，近傍三间茅屋。", 
      "□□□□□□□，□□□、□□□□。", 
      "想这般，夷旷襟怀，渺视乾员坤幅。"
    ], 
    "rhythmic": "疏影"
  }, 
  {
    "author": "吴潜", 
    "paragraphs": [
      "九垓共色。", 
      "想洛滨剑客，吹呼长笛。", 
      "豸老松，别树平欺烂柯折。", 
      "应是千官鹤舞，腾贺表、谁家椽笔。", 
      "赐宴也，内劝宣来，真个是瑶席。", 
      "休怪，巷陌寂。", 
      "有一种可人，扫了还积。", 
      "悲饥闭户，僵卧袁安我偏忆。", 
      "凝望天童列嶂，谁大胆、偷藏遥碧。", 
      "待问讯、清友看，怕难认得。"
    ], 
    "rhythmic": "暗香"
  }, 
  {
    "author": "吴潜", 
    "paragraphs": [
      "千门委玉。", 
      "是个人富贵，才隔今宿。", 
      "冒栋摧檐，都未商量，呼童且伴庭竹。", 
      "千蹊万径行踪灭，渺不认、溪南溪北。", 
      "问白鸥，此际谁来，短艇钓鱼翁独。", 
      "偏爱山茶雪里，放红艳数朵，衣素裳绿。", 
      "兽炭金炉，羔酒金锺，正好笙歌华屋。", 
      "敲冰煮茗风流衬，念不到、有人洄曲。", 
      "但老农、欢笑相呼，麦被喜添全幅。"
    ], 
    "rhythmic": "疏影"
  }, 
  {
    "author": "吴潜", 
    "paragraphs": [
      "十洲三岛蓬壶，是花锦、一团装就。", 
      "轻车细辇，绮罗香里，夜光如昼。", 
      "朱户笙箫，画楼帘幕，有人回首。", 
      "想金莲灿烂，星球缥缈，那风景、年时旧。", 
      "应念白头太守。", 
      "怎红旗、六街穿透。", 
      "铺排玳席，追陪珠履，且酾春酎。", 
      "楚舞秦讴，半慵莺舌，叠翻鸳袖。", 
      "把千门喜色，万家和气，祝君王寿。"
    ], 
    "rhythmic": "水龙吟"
  }, 
  {
    "author": "吴潜", 
    "paragraphs": [
      "和气熏来，这般光景，管无风雨。", 
      "画栋朱甍，锦坊绣巷，娘子将嫫母。", 
      "星球高挂，灯楼趱出，良夜正消增五。", 
      "遨头事，牙旗铁马，且还那时鄞府。", 
      "甘泉见说，捷书频奏，渐次不烦颦鼓。", 
      "双凤云间，六鳌海上，祝赞齐手舞。", 
      "三呼声里，君王万寿，岁岁传柑笑语。", 
      "便都把，升平旧曲，腔儿旋补。"
    ], 
    "rhythmic": "永遇乐"
  }, 
  {
    "author": "吴潜", 
    "paragraphs": [
      "天上人间，这般光景，管无风雨。", 
      "绣户珠帘，锦坊花巷，戏队将嫫母。", 
      "月扇团圆，星球灿烂，路偏市三街五。", 
      "升平事，牙旗铁马，且还旧家藩府。", 
      "三垂见说，凯歌频奏，渐次不烦颦鼓。", 
      "双凤云间，六鳌尘外，想间都人欢舞。", 
      "火城春近，金莲地市，消夜果边曾语。", 
      "如今但，梅花纸帐，睡魔欠补。"
    ], 
    "rhythmic": "永遇乐"
  }, 
  {
    "author": "吴潜", 
    "paragraphs": [
      "祝告天公，放灯时节，且收今雨。", 
      "万户今门，六街三市，绽水晶云母。", 
      "香车宝马，珠帘翠幕，不怕禁更敲五。", 
      "霓裳曲，惊回好梦，误游紫宫朱府。", 
      "沈思旧日京华，风景逗晓，犹听戏鼓。", 
      "分镜圆时，断钗合处，倩笑歌与舞。", 
      "如今闲院，蜂残蛾褪，消夜果边自语。", 
      "亏人，梅花纸帐，权将睡补。"
    ], 
    "rhythmic": "永遇乐"
  }, 
  {
    "author": "吴潜", 
    "paragraphs": [
      "兰桡环城数叠。", 
      "雾雨侵帘箔。", 
      "翠竹交苍树，幽鸟声声如答。", 
      "苇岸游绿鸭。", 
      "暮山合。", 
      "天际浓云罨，水周币。", 
      "提携一醉，浊贤清圣欢洽。", 
      "瀛洲美景，尽道东南都压。", 
      "今日愁颜回笑颊。", 
      "飞。", 
      "且将萱草归插。"
    ], 
    "rhythmic": "隔浦莲・隔浦莲近拍"
  }, 
  {
    "author": "吴潜", 
    "paragraphs": [
      "扇荷偷换羽葆。", 
      "院宇人声窈。", 
      "独步亭皋下，阑干并、栖幽鸟。", 
      "新雨抽嫩草。", 
      "檐花闹。", 
      "一片萍铺沼。", 
      "燕雏小。", 
      "书空底事，那堪手版持倒。", 
      "今来古往，几见北邙人晓。", 
      "乡号无何但日到。", 
      "休觉。", 
      "陶然身世尘表。"
    ], 
    "rhythmic": "隔浦莲・隔浦莲近拍"
  }, 
  {
    "author": "吴潜", 
    "paragraphs": [
      "小队旌旗出，画倚嵩竹。", 
      "青秧白水无际，中有一犁耕。", 
      "听得田翁相语，今岁时年恰好，眨眼是秋成。", 
      "老守何能解，持此报皇明。", 
      "望家山，千里外，楚云平。", 
      "良田二顷，非村非郭枕柴局。", 
      "况有檐林香透，更有杨堤阴合，魂梦每宵征。", 
      "巴得西风起，吾亦文前程。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "老圃无关锁，放客意中行。", 
      "颇欣天地开阔，烟钓与云耕。", 
      "荷长亭亭翠盖，竹长森森翠葆，景致闹装成。", 
      "几树榴花发，映水色偏明。", 
      "绮楼空，金屋静，恨难平。", 
      "鼓笙潇笛，谁怜冷落暗尘局。", 
      "回首百年人事，转眼几番今古，日迈月俱征。", 
      "且尽一杯酒，退步是前程。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "过了中秋後，今夜月方佳。", 
      "看来前夜圆满，才自阙些些。", 
      "扫尽乌云黑雾，放出青霄碧落，恰似我情怀。", 
      "把酒自斟酌，脱落到形骸。", 
      "问渠侬，分玉镜，断金钗。", 
      "少年心事，不知容易鬓边华。", 
      "千古天同此月，千古人同此兴，不是旋安排。", 
      "安得高飞去，长以月为家。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "重九先三日，领客上危楼。", 
      "满城风雨都住，天亦相邀头。", 
      "右手持杯满泛，左手持螯大嚼，萸菊互相酬。", 
      "徒倚阑干角，一笑与云浮。", 
      "望平畴，千万顷，稻粱收。", 
      "江澄海晏无事，赢得小迟留。", 
      "但恨流光抹电，假似年华七十，只有六番秋。", 
      "戏马台休问，破帽已飕飕。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "天宇正高爽，更蹑最高楼。", 
      "长风为我驱驾，极目海山头。", 
      "不用牛山孟浩，不用齐山杜牧，人景自堪酬。", 
      "举酒酹空阔，汗漫与为游。", 
      "拈黄花，怜白首，恨难收。", 
      "颓龄使汝能制，何待更封留。", 
      "眼底朱甍画栋，往往人非物是，蟋蟀自鸣秋。", 
      "万里一搔首，无处著萧飕。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "屯结海云阵，奋击藉雷公。", 
      "忽然天宇轩豁，杲日正当空。", 
      "照出榴花丹艳，映出栀花玉色，生意与人同。", 
      "闭纵一翻手，造化不言功。", 
      "想平畴，禾，黍芄芄。", 
      "老农拍手相问，相劳笑声中。", 
      "办取黄鸡白酒，演了山歌村舞，等得庆年丰。", 
      "此际莼鲈客，倚楫待西风。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "古稀近也，是六十五翁生日。", 
      "恰就得端阳，艾人当户，朱笔书符大吉。", 
      "卦气周来从新起，怕白发、苍颜难必。", 
      "随见定性缘，餐饥眠困，喜无秋唧。", 
      "盈溢。", 
      "书生做到，能高官秩。", 
      "况碌碌儿曹，望郎明郡，叨冒差除不一。", 
      "积世主恩，满家天禄，婚嫁近来将毕。", 
      "还自祝，愿早悬车时石家庄，始为收拾。"
    ], 
    "rhythmic": "二郎神"
  }, 
  {
    "author": "吴潜", 
    "paragraphs": [
      "近时厌雨，喜午日、放开天日。", 
      "不用辟兵符，从今去也，管定千祥万吉。", 
      "已报甘泉新捷到，况更是、年丰堪必。", 
      "任景物换来，蛙鸣蝉噪，耳边口煎唧。", 
      "洋溢。", 
      "尽教愿乞，兵厨闲秩。", 
      "看恰好圆池，随宜亭榭，人道瀛洲压一。", 
      "且恁浮沈，奈何衰悴，惟怕牧之名毕。", 
      "安得去，占却三神绝顶，瑞芝同拾。"
    ], 
    "rhythmic": "二郎神"
  }, 
  {
    "author": "吴潜", 
    "paragraphs": [
      "众绿亭前，都是郁葱佳气。", 
      "越姬吴媛，粲珠钿翠珥。", 
      "红消粉褪，几许粗桃凡李。", 
      "连珠宝炬，两行缇骑。", 
      "自笑衰翁，又行春锦绣里。", 
      "禁肴宫酝，记当年宣赐。", 
      "休嫌拖逗，且向画堂频醉。", 
      "从今开庆，万欢千喜。"
    ], 
    "rhythmic": "传言玉女"
  }, 
  {
    "author": "吴潜", 
    "paragraphs": [
      "芳景无多，又还是、乱红飞坠。", 
      "空怅望、昭亭深处，家山桃李。", 
      "柳眼花心都脱换，蜂须蝶翅难沾缀。", 
      "谩相携、一笑竞良辰，春醪美。", 
      "金兽艺，香风细。", 
      "金凤拍，歌云腻。", 
      "尽秦箫燕管，但逢场尔。", 
      "只恐思乡情味恶，怎禁寒食清明里。", 
      "问此翁、不止四宜休，翁归未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "聊把芳尊，殷勤勤、斜阳休坠。", 
      "吾老矣，难从仙客，采丹丘李。", 
      "且趁风光一百五，园林尚有残红缀。", 
      "更忉忉、百舌对般春，生能美。", 
      "鸾钗绊，游丝细。", 
      "鸳袖惹，香尘腻。", 
      "想吴姬越女，踏青才尔。", 
      "争似江南樗枥社，俚歌声拂行云里。", 
      "又枝头、梅子正酸时，莺知未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "楼观峥嵘，浑疑是、天风吹坠。", 
      "金屋窈，几时曾贮，粗桃凡李。", 
      "镜断钗分人去後，画阑文砌苍苔缀。", 
      "想当年、日日醉芳丛，侯鲭美。", 
      "春水涨，鳞鳞细。", 
      "春草暗，茸茸腻。", 
      "算留连光景，古犹今尔。", 
      "椿菌鸠鹏休较计，倚空一笑东风里。", 
      "喜知时、好雨夜来稠，秧青未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "一笑相携，且休管、兔升乌坠。", 
      "那更是，可人宾客，未饶崔李。", 
      "金叵罗中莹，玉玲珑畔歌珠缀。", 
      "望湖光、一片浸韶光，真双美。", 
      "云絮襞，能纤细。", 
      "云彩聚，能黏腻。", 
      "料出山归岫，等闲间尔。", 
      "碧风流人去後，石窗景物春深里。", 
      "算邯郸、客梦几惊残，炊犹未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "问海棠花，谁留恋、未教飘坠。", 
      "真个好，一般标格，聘梅奴李。", 
      "怯冷拟将苏幕护，怕惊莫把金铃缀。", 
      "望铜梁、玉垒正春深，花空美。", 
      "非粉饰，肌肤细。", 
      "非涂泽，胭脂腻。", 
      "恐人间天上，少其伦尔。", 
      "西子颦收初雨後，太真浴罢微暄里。", 
      "又明朝、杨柳插清明，鹃归未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "把手西园，有山色、波光相对。", 
      "金马客，明朝飞棹，水肥帆驶。", 
      "问我年华旬并七，异乡时景春巴二。", 
      "最堪怜、游子送行人，垂杨外。", 
      "聊小小，旌旗队。", 
      "聊且且，笙歌载。", 
      "正冥烟雨，许多情态。", 
      "南北枝头犹点缀，东西玉畔休辞避。", 
      "待莼鲈、归思动西风，相携未。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "斫却凡柯，放岩桂、出些头地。", 
      "从此去，引风披露，畅条昌蕊。", 
      "待得清香千万斛，且饶老子为知己。", 
      "趁今宵、新月驾空来，浮觞里。", 
      "刘安笑，淹留耳。", 
      "吴猛约，何时是。", 
      "想故山深处，翠垂金缀。", 
      "须信人生归去好，他乡未必江山美。", 
      "问钗头、十二意如何，非吾事。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "试问平生，几番见、中秋明月。", 
      "今老矣，一年紧似，一年时节。", 
      "底事层阴生障碍，不教玉界冰壶彻。", 
      "莫垣娥、嫌此白头翁，心肠别。", 
      "风动处，浮云揭。", 
      "云绽处，清光泄。", 
      "倩何人扫荡，大家澄澈。", 
      "且掉悲欢离合事，相逢只怕尊中竭。", 
      "放儿童、今夜上清霄，探蟾穴。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "丹桂重开，向此际、十分香足。", 
      "最好处，云为幕护，雨为膏沐。", 
      "树杪层层如宝盖，枝头点点犹金粟。", 
      "算人间、天上更无花，风流独。", 
      "玉坛畔，仙娥簇。", 
      "玉梁上，仙翁掬。", 
      "叹吾今老矣，两难追逐。", 
      "休把淹留成感慨，时间赏玩时闲福。", 
      "怕今宵、芳景便凋零，高烧烛。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "岁岁重阳，何曾是、两般时景。", 
      "人自有、悲欢离合，晦明朝暝。", 
      "日月湖边来往艇，楼台水底参差影。", 
      "又何妨、时暂狎沧波，轻鸥并。", 
      "闲顿放，朱门静。", 
      "新结裹，朱帘整。", 
      "尽百年人事，移场换境。", 
      "欲插黄花身已老，强倾绿醑心先醒。", 
      "羡游鱼、有钓不能收，钩空饼。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "安晚堂前，梅开尽、都无留萼。", 
      "依旧是、铁心老子，故情堪托。", 
      "长恐寿阳脂粉污，肯教摩诘丹青摸。", 
      "纵沈香、为榭彩为园，难安著。", 
      "高节耸，清名邈。", 
      "翻李俗，粗桃恶。", 
      "但山矾行辈，可来参错。", 
      "六出不妨添羽翼，百花岂愿当头角。", 
      "尽暗香、疏影了平生，何其乐。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "犹记长安，共攀折、琼林仙萼。", 
      "人已去，年年梅放，怨怀谁托。", 
      "和靖吟魂应未醒，补之画手何能摸。", 
      "更堪怜、老子此时来，愁难著。", 
      "云昼晚，烟宵邈。", 
      "春欲近，风偏恶。", 
      "早阑干片片，飘零相错。", 
      "邂逅聊拼花底醉，迟留莫管城头角。", 
      "且起居、魏卫国夫人，闻安乐。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "问信江梅，渐推出、红苞绿萼。", 
      "堪爱处，平生怀抱，岁寒为托。", 
      "瘦骨皱皮犹老硬，孤标独韵难描摸。", 
      "怕东君、压住等春来，鞭先著。", 
      "止渴事，风烟邈。", 
      "和羹事，风波恶。", 
      "想翠禽啁哳，笑他都错。", 
      "争似花开颓醉玉，月天更引霜天角。", 
      "便一年、强作十年人，山中乐。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "寒食清明，叹人在、天涯海角。", 
      "饶锦绣，十洲装就，只成离索。", 
      "岁去已空莺燕侣，年来尽负鸥凫约。", 
      "想南溪、溪水一篙深，孤舟泊。", 
      "天向晚，东风恶。", 
      "春向晚，花容薄。", 
      "又荼縻架底，绿阴成幄。", 
      "舴艋也闻钲鼓闹，秋千半当笙歌乐。", 
      "问山公、倒载接无，都休却。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "钉残花，也随分、红红白白。", 
      "缘底事，春才好处，又成轻别。", 
      "芳草凄迷归路远，子规更叫黄昏月。", 
      "倚阑干、触处是浓愁，凭谁说。", 
      "我不厌，尊挈。", 
      "君莫放，笙歌彻。", 
      "自河南丞相，有兹宾客。", 
      "一笑何曾千古换，半醺便觉乾坤窄。", 
      "怕转头、天际望归舟，江山隔。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "午枕神游，晓鸡唱、城关偷度。", 
      "俄顷里、笋舆伊轧，征夫前路。", 
      "路入江南天地阔，黄云翠浪千千亩。", 
      "有皤翁、三五喜相迎，邻田父。", 
      "旋策杖，寻幽圃。", 
      "旋挈，陈高俎。", 
      "疑此身归去，朱陵丹府。", 
      "布谷数声惊梦断，纱窗小阵梅黄雨。", 
      "把人间、万事一般看，投芳醑。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "回首家园，竹多屋、水还多竹。", 
      "那更是，千峰凝翠，一溪凝绿。", 
      "多谢故人相问讯，奚奴步步收珠玉。", 
      "叹暮林、飞鸟也知还，寻归宿。", 
      "遍历了，岳与牧。", 
      "享过了，官与禄。", 
      "算平生万事，尽无不足。", 
      "争奈乞身犹未可，只缘欠种清闲福。", 
      "想瞿硎、仙子亦相思，山之。"
    ], 
    "rhythmic": "满江红"
  }, 
  {
    "author": "吴潜", 
    "paragraphs": [
      "一般妙质，笑乐天、夸诧小蛮樊素。", 
      "万炳参差罗翠扇，全队西方靓女。", 
      "不假施朱，也非涂碧，所乐惟幽浦。", 
      "神仙姑射，算来合共游处。", 
      "一任冶妓姬，采莲歌里，尽是相思苦。", 
      "花气荷馨清入骨，长傍银河东注。", 
      "月澹风轻，雾烟细，忽洒霏微雨。", 
      "此时心事，美人泽畔停伫。"
    ], 
    "rhythmic": "念奴娇"
  }, 
  {
    "author": "吴潜", 
    "paragraphs": [
      "为嫌涂抹，向万红丛里，澹然疑素。", 
      "非粉非酥能样别，只是凌波仙女。", 
      "隋沼浓妆，汉池冶态，争似沧浪浦。", 
      "净鸥洁鹭，有时飞到佳处。", 
      "梦绕太华峰巅，与天一笑，不觉跻攀苦。", 
      "十丈藕船游汗漫，何惜浮生孤注。", 
      "午鼓惊回，依然尘世，扑簌疏窗雨。", 
      "起来寂寞，倚阑一饷愁伫。"
    ], 
    "rhythmic": "念奴娇"
  }, 
  {
    "author": "吴潜", 
    "paragraphs": [
      "白苹影里，向何人可话，平生心素。", 
      "月魄冰魂凝结就，犹薄湘妃洛女。", 
      "吴沼芙蓉，陈陂菡萏，散入玄珠浦。", 
      "采花蜂蝶，雾深都忘归去。", 
      "堪笑并蒂霞冠，双头酡脸，只为多情苦。", 
      "空遣隔江游冶子，撩乱心飞目注。", 
      "同出泥涂，独标玉质，不是曼陀雨。", 
      "风清露冷，有人长自迟伫。"
    ], 
    "rhythmic": "念奴娇"
  }, 
  {
    "author": "吴潜", 
    "paragraphs": [
      "天然皓质，想当年此种，来从太素。", 
      "一点红尘都不染，罗列蟾宫玉女。", 
      "色压林，香欺兰畹，肯向闻筝浦。", 
      "灵龟千岁，有时游漾其处。", 
      "应念社结庐山，翻嗤靖节，底事攒眉苦。", 
      "纽叶为盘花当盏，有酒何妨频注。", 
      "太液波边，昆明池上，岂必沾金雨。", 
      "从教同辈，为他凝伫。"
    ], 
    "rhythmic": "念奴娇", 
    "tags": [
      "庐山"
    ]
  }, 
  {
    "author": "吴潜", 
    "paragraphs": [
      "午飙褪暑，向绿阴深处，引杯孤酌。", 
      "啼鸟一声庭院悄，日影偷移朱箔。", 
      "杏落金丸，荷抽碧筒，景物挨排却。", 
      "虚檐长啸，世缘菌簟箨。", 
      "休问雪藕丝蒲，佩兰钿艾，旧梦都高阁。", 
      "惟有流莺当此际，舌弄笙簧如约。", 
      "短棹双溪，么锄三径，归计犹谁托。", 
      "料应猿鹤，近来都怨离索。"
    ], 
    "rhythmic": "念奴娇"
  }, 
  {
    "author": "吴潜", 
    "paragraphs": [
      "向鄞江、面熟是薰风，吹燕麦凫葵。", 
      "赖君王洪福，河清可晏，物阜人熙。", 
      "想见搴帷使者，随处采声诗。", 
      "羡高禽弋，离贴天飞。", 
      "飞到苍云深处，便敛收毛羽，望暮林归。", 
      "可以人不若，地挂征衣。", 
      "且招呼、麴生为友，对槐阴、时唱两三卮。", 
      "今宵好，如钩佳月，放出光辉。"
    ], 
    "rhythmic": "八声甘州"
  }, 
  {
    "author": "吴潜", 
    "paragraphs": [
      "老去最难禁，流光如水。", 
      "甲子徒头试□指。", 
      "年年生日，怕被旁人拈起。", 
      "若攀儿额，颓龄犹未。", 
      "方丈瀛洲，蓝溪碧沚。", 
      "转眼鲈莼便秋意。", 
      "君主定许，整顿江头行李。", 
      "角巾归去也，休里第。"
    ], 
    "rhythmic": "感皇恩"
  }, 
  {
    "author": "吴潜", 
    "paragraphs": [
      "纱窗晓。", 
      "杜宇数声声悄。", 
      "真个不如归去好。", 
      "天涯人已老。", 
      "欹枕欲眠还觉。", 
      "犹有青灯残照。", 
      "谩道惜花春起早。", 
      "家山千里杳。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "停画。", 
      "天外水澄烟碧。", 
      "莫看遨头人似织。", 
      "今年都老色。", 
      "最苦今朝离夕。", 
      "未卜今年归日。", 
      "生怕晚风消酒力。", 
      "愁城难借一。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "山客野。", 
      "新把朝衔书写。", 
      "应想江南樗枥下。", 
      "踏歌鸡黍社。", 
      "休问坤牛乾马。", 
      "大率人生且且。", 
      "聊唤玉人斟玉。", 
      "莫辞沈醉也。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "风韵彻。", 
      "满架平平铺雪。", 
      "贾女何郎盟共结。", 
      "睡浓香更冽。", 
      "春去悄怀怎说。", 
      "却喜不闻蹄。", 
      "月夜时来闲蹀。", 
      "故园三载别。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "庆赏元宵只愿情。", 
      "天公每事秤能平。", 
      "管教檐溜便收声。", 
      "三市海巡那惜夜，九街社火亦争名。", 
      "权将歌酒作工程。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "春岸春风荻已芽。", 
      "推排春事到芦花。", 
      "只应推上鬓边华。", 
      "投老未归真左计，久阴得霁且舒怀。", 
      "红红白白有残葩。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "海棠已绽牡丹芽。", 
      "犹有东君向上花。", 
      "不须惆怅怨春华。", 
      "装缀园林新景物，推敲风月旧情怀。", 
      "也饶浪蕊与浮葩。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "正好江乡笋蕨芽。", 
      "他乡却看担头花。", 
      "只将蝶梦付南华。", 
      "万事纷纭都入幻，一杯邂逅且忘怀。", 
      "年年秋卉与春葩。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "雨过池堂水长芽。", 
      "放开晴日正宣花。", 
      "十洲三岛撰繁华。", 
      "水畔丽人唐客恨，山阴佳客晋人怀。", 
      "可怜云蕊与风葩。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "最好荼縻白间黄。", 
      "消他蜂蝶采花忙。", 
      "春残红粉厌梳妆。", 
      "毕卓正思身夜瓮，刘章底用令秋霜。", 
      "今宵帏枕十分香。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "宫额新涂一半黄。", 
      "蔷薇空自效颦忙。", 
      "澹然风韵道家妆。", 
      "可惜今宵无皓月，尚怜向晓有繁霜。", 
      "何妨手拈一枝香。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "海棠亭午沾疏雨。", 
      "便一饷、胭脂尽吐。", 
      "老去惜花心，相对花无语。", 
      "羽书万里飞来处。", 
      "报扫荡、狐嗥兔舞。", 
      "濯锦古江头，飞景还如许。"
    ], 
    "rhythmic": "海棠春"
  }, 
  {
    "author": "吴潜", 
    "paragraphs": [
      "嫩晴还更宜轻雨。", 
      "最好处、欲开未吐。", 
      "一点聘梅心，千古凭谁语。", 
      "脸霞晕锦娇人处。", 
      "肯浪逐、红围翠舞。", 
      "银烛莫高烧，春梦无多许。"
    ], 
    "rhythmic": "海棠春"
  }, 
  {
    "author": "吴潜", 
    "paragraphs": [
      "苍龙夭矫停今雨。", 
      "正不待、云吞雾吐。", 
      "绝笑大夫松，今古闲言语。", 
      "清光冷艳侵入处。", 
      "漏月影、婆娑自舞。", 
      "拟作岁寒人，此愿天应许。"
    ], 
    "rhythmic": "海棠春"
  }, 
  {
    "author": "吴潜", 
    "paragraphs": [
      "倚花傍月。", 
      "花底歌声彻。", 
      "最好月筛花影，花月浸、香奇绝。", 
      "双溪秋月洁。", 
      "桂棹何时发。", 
      "客里明朝送客，多少事、且休说。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "此花此月。", 
      "一般风流彻。", 
      "更好参横斗转，更漏断、人声绝。", 
      "有谁秋共洁。", 
      "篱菊相将发。", 
      "留取岁寒心事，待此际、向君说。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "杯中吸月。", 
      "桂树飞琼屑。", 
      "莫道胡床老子，怕风露、向凄冽。", 
      "回首云娥折。", 
      "老大成痴绝。", 
      "且醉今宵光景，莫容易、向人说。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "为花问月。", 
      "谁把金魂屑。", 
      "犹有残英剩蕊，秋向老、香逾冽。", 
      "且莫都攀折。", 
      "有个人愁绝。", 
      "纵使垣娥念旧，星星鬓、如何说。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "新词唱彻。", 
      "字字珠玑屑。", 
      "更有张颠草圣，何止是、成双绝。", 
      "金粟如霏雪。", 
      "扫地为芳席。", 
      "且令诸公一笑，怕明夜、无此月。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "小山幽彻。", 
      "遍地堆香雪。", 
      "只恐今宵入梦，梦到处、魂孤绝。", 
      "八公头已雪。", 
      "淮南分半席。", 
      "莫道淹留何事，且长啸、对佳月。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "梅花一簇。", 
      "花上千枝烛。", 
      "照出靓妆姿态，看不足、咏不足。", 
      "便欲和花宿。", 
      "却被官身局。", 
      "借问江南归未，今夜梦、难拘束。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "秋凉佳月。", 
      "扫尽轻衫热。", 
      "便欲乘风归去，冰玉界、琼林阙。", 
      "不须持寸铁。", 
      "孤吟风措别。", 
      "且唱东坡水调，清露下、满襟雪。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "举杯吸月。", 
      "一洗烦襟热。", 
      "想见摩诃池上，星斗转、挂银阙。", 
      "金吾传漏铁。", 
      "此时滋味别。", 
      "阶砌寒蛩声细，携手处、人如雪。"
    ], 
    "rhythmic": "霜天晓角"
  }, 
  {
    "author": "吴潜", 
    "paragraphs": [
      "澹白轻黄纯雅素。", 
      "一段风流，欹枕疏窗户。", 
      "夜半香魂飞欲去。", 
      "伴他月里霓裳舞。", 
      "消得留春春且住。", 
      "不比杨花，轻作沾泥絮。", 
      "况是成阴环幄处。", 
      "不愁更被红窗妒。"
    ], 
    "rhythmic": "蝶恋花"
  }, 
  {
    "author": "吴潜", 
    "paragraphs": [
      "春空一鸟落云干。", 
      "只遣客心酸。", 
      "勺药牡丹时候，午窗轻暖轻寒。", 
      "流光冉冉，清尊易倒，青镜难看。", 
      "谩道华堂深院，谁怜凤只单。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "可人想见倚庭干。", 
      "嚼句有甘酸。", 
      "休问沈腰潘鬓，何妨岛瘦郊寒。", 
      "时光转眼，兔葵燕麦，又是看看。", 
      "谁念衰翁衰处，春衫晚际尤单。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "杨花撩乱与云干。", 
      "春事可悲酸。", 
      "况是雨荒院落，江南但有春寒。", 
      "莺残燕赖，蜂慵蝶褪，谩等闲看。", 
      "不是无情描貌，奚奴且放安单。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "夜来梦绕宛溪干。", 
      "啼梦中酸。", 
      "过了他乡寒食，白鸥划地盟寒。", 
      "云溪雨壑，月台风榭，借与人看。", 
      "得似野僧无系，孤藤杖底挑单。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "兰皋彻夜树旄干。", 
      "战渴望梅酸。", 
      "想有歌姬半臂，更深自可鏖寒。", 
      "敲门寄曲，惊回蝶梦，旋篝灯看。", 
      "坛下已收降将，火牛不用田单。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "衰翁老大脚犹轻。", 
      "行到净凉亭。", 
      "近日方忧多雨，连朝且喜长晴。", 
      "谩寻欢笑，翠涛杯满，金缕歌清。", 
      "况有兰朋竹友，柳词贺句争鸣。"
    ], 
    "rhythmic": "朝中措"
  }, 
  {
    "author": "吴潜", 
    "paragraphs": [
      "东风催客呼前渡。", 
      "宿鸟投林暮。", 
      "欲送人送得归人。", 
      "万叠青山罗列、是愁城。", 
      "谁家台榭当年筑。", 
      "芳草垂杨绿。", 
      "云深雾暗不须悲。", 
      "只缘盈虚消息、少人知。"
    ], 
    "rhythmic": "虞美人"
  }, 
  {
    "author": "吴潜", 
    "paragraphs": [
      "阶砌吟蛩，正竹外萧萧，雨骤风驶。", 
      "凉浸桃笙，暑消葵扇，借伊一些秋意。", 
      "枕边茉莉。", 
      "满尘奁、贮香能腻。", 
      "也不用，玉骨冰肌，人伴佳眠尔。", 
      "谁信此境，渐入华胥，旷然不知，庄蝶谁是。", 
      "笑邯郸、羁魂客梦，贪他荣贵暂时里。", 
      "飞鼠扑灯还自坠。", 
      "展转惊寤，才听禁鼓三敲，夜声寥阒，又般滋味。"
    ], 
    "rhythmic": "秋霁"
  }, 
  {
    "author": "吴潜", 
    "paragraphs": [
      "□□□□，□□□□瘦。", 
      "□□□□□□酒。", 
      "□□深，碎蕊残萼都收，归簟枕，谁道栀橐敢就。", 
      "月边偏爱惜，冰玉肌肤，应对垣娥共搔首。", 
      "疑怪得中原，讹道天花，胡尘後、可堪怀旧。", 
      "且海国、浮沈醉花心，喜近日烽烟，渐消亭候。"
    ], 
    "rhythmic": "洞仙歌"
  }, 
  {
    "author": "吴潜", 
    "paragraphs": [
      "冠儿遍簇，那时人消瘦。", 
      "玉琼卮劝君酒。", 
      "是清凉境界，露湿烟凝，香更重，非是沈檀合就。", 
      "四窗花满砌，争似家山，橙蟹将肥重回首。", 
      "花亦为君怜，草木禽鱼，相思处、莫如乡旧。", 
      "更西风、溪莼与香鲈，想别墅樵渔，费他侦候。"
    ], 
    "rhythmic": "洞仙歌"
  }, 
  {
    "author": "吴潜", 
    "paragraphs": [
      "碧霄如水月如钲。", 
      "今宵知为我，特分明。", 
      "冰壶玉界两三星。", 
      "清露下，渐觉湿衣轻。", 
      "高树点流萤。", 
      "秋声还又动，客心惊。", 
      "吾家水月寄昭亭。", 
      "归去也，天岂太无情。"
    ], 
    "rhythmic": "小重山"
  }, 
  {
    "author": "吴潜", 
    "paragraphs": [
      "东风阑槛两三亭。", 
      "游人步晚晴。", 
      "蜂回蝶转得能轻。", 
      "忽然春意生。", 
      "花未老，酒须倾。", 
      "劝君休独醒。", 
      "古来我辈最锺情。", 
      "举头百舌声。"
    ], 
    "rhythmic": "醉桃源・阮郎归"
  }, 
  {
    "author": "吴潜", 
    "paragraphs": [
      "流芳只怕春无几。", 
      "拼夜饮、更才二。", 
      "不用追他欢乐事。", 
      "绮窗朱户，燕帷莺馆，多少人憔悴。", 
      "踏歌梦想江南市。", 
      "管春尽、扁舟放行李。", 
      "寒食休倾游子泪。", 
      "归去来兮，不如归去，铁定知今是。"
    ], 
    "rhythmic": "青玉案"
  }, 
  {
    "author": "吴潜", 
    "paragraphs": [
      "岸舣扁舟，江南有个人归老。", 
      "簇新亭沼。", 
      "分付还他了。", 
      "凝伫晴空，一抹天边鸟。", 
      "嗟潦倒。", 
      "去多来少。", 
      "莫问钟昏晓。"
    ], 
    "rhythmic": "点绛唇"
  }, 
  {
    "author": "吴潜", 
    "paragraphs": [
      "轻轻却暑。", 
      "只是些儿雨。", 
      "喜看新抽麻与苎。", 
      "他家烟水墅。", 
      "晚山放出青青。", 
      "是谁簸弄阴晴。", 
      "老子何时去也，祗应露湿金茎。"
    ], 
    "rhythmic": "清平乐"
  }, 
  {
    "author": "吴潜", 
    "paragraphs": [
      "每日困慵当午昼。", 
      "出来便解双眉皱。", 
      "一带朦胧烟雨岫。", 
      "山翁瘦。", 
      "林泉纵好他园囿。", 
      "一见此君如话旧。", 
      "玉版老师呼唤候。", 
      "万立琅争劝酒。", 
      "踌躇久。", 
      "清风收拾归怀袖。"
    ], 
    "rhythmic": "渔家傲"
  }, 
  {
    "author": "吴潜", 
    "paragraphs": [
      "遍阅芳园闲半昼。", 
      "残花尚有榴裙皱。", 
      "倦鸟投林云返岫。", 
      "人影瘦。", 
      "可怜身世为他囿。", 
      "燕子飞来还忆旧。", 
      "回头又是梅黄候。", 
      "且尽一杯昌酒。", 
      "凝睇久。", 
      "晚风细雨沾衫袖。"
    ], 
    "rhythmic": "渔家傲"
  }, 
  {
    "author": "吴潜", 
    "paragraphs": [
      "绿野平泉，古来人事，空里飞花。", 
      "月榭风亭，荷漪藓石，说郑公家。", 
      "老梅傍水茶牙。", 
      "人那得、光阴似他。", 
      "万种思量，百年倒断，付与残霞。"
    ], 
    "rhythmic": "柳梢青"
  }, 
  {
    "author": "吴潜", 
    "paragraphs": [
      "好把元宵。", 
      "良辰美景，暮暮朝朝。", 
      "万盏华灯，一轮明月，燕管秦箫。", 
      "何人帕坠鲛绡。", 
      "有玉凰、金鸾绣雕。", 
      "目下欢娱，眼前烦恼，只在今宵。"
    ], 
    "rhythmic": "柳梢青"
  }, 
  {
    "author": "吴潜", 
    "paragraphs": [
      "捷书夜半甘泉去。", 
      "报天骄膏斧。", 
      "摩空铜垒，闸流瞿滟，扫清云雾。", 
      "楼兰飞馘，焉耆授首，谩夸称前古。", 
      "须知开庆，太平千载，方从今数。"
    ], 
    "rhythmic": "贺圣朝"
  }, 
  {
    "author": "吴潜", 
    "paragraphs": [
      "望月眼穿东。", 
      "云幕千重。", 
      "有时推出赖他风。", 
      "恰似玉环犹未窦，得恁玲珑。", 
      "谁在华山峰。", 
      "一半天中。", 
      "君逾五十我成翁。", 
      "未必明年如此夜，笑口难逢。"
    ], 
    "rhythmic": "浪淘沙"
  }, 
  {
    "author": "吴潜", 
    "paragraphs": [
      "汲水驱炎热。", 
      "晚些儿、披衣露坐，待他凉月。", 
      "俄顷银盘从海际，推上璇霄璧阙。", 
      "尽散作、满怀冰雪。", 
      "万里河潢收卷去，掩长庚、弧矢光都灭。", 
      "一大片，琉璃揭。", 
      "玉ょ药何时歇。", 
      "几千年、阴晴隐现，团圆亏缺。", 
      "月缺还圆人但老，重换朱颜无诀。", 
      "想旧日、嫦娥心别。", 
      "且吸琼浆斟北斗，尽今来、古往俱休说。", 
      "香茉莉，正清绝。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "月绽浮云里。", 
      "未须臾、长风扫荡，碧空如水。", 
      "谁在冰壶玉界上，眇视征蛮战蚁。", 
      "便弃掷、尘寰脱屣。", 
      "葛清冷紧袖冷，露华浓、暗袭人肌理。", 
      "和酷暑，争些气。", 
      "谯楼漏转三更二。", 
      "夜沈沈、经星纬宿，换垣移市。", 
      "万籁渐生秋意思，时节那堪屈指。", 
      "奈投老、未酬归计。", 
      "矫首高天天不应，忽林梢、睡鹊惊飞起。", 
      "同一梦，我与尔。"
    ], 
    "rhythmic": "贺新郎"
  }, 
  {
    "author": "吴潜", 
    "paragraphs": [
      "银河半隐，玉蟾高挂，已觉炎光向後。", 
      "穿针楼上未眠人，应自把、荷花揉。", 
      "双星缥缈，霎时聚散，肯向鹊桥回首。", 
      "原来一岁一番期，却捱得、天长地久。"
    ], 
    "rhythmic": "鹊桥仙"
  }, 
  {
    "author": "吴潜", 
    "paragraphs": [
      "馨香饼饵，新鲜瓜果，乞巧千门万户。", 
      "到头人事控抟难，与拙底、无多来去。", 
      "痴儿忘想，夜看银汉，要待云车飞度。", 
      "谁知牛女已尊年，又那得、欢娱意绪。"
    ], 
    "rhythmic": "鹊桥仙"
  }, 
  {
    "author": "吴潜", 
    "paragraphs": [
      "不嫌天上云遮月。", 
      "雨来正是双绝。", 
      "雷公驱电母，尽收卷、十分袢热。", 
      "三更又报初秋了，少待他、西风凄冽。", 
      "灵悟话头莫说。", 
      "且唱饮、刘郎一阕。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "云头电掣如金索。", 
      "须臾天尽帏幕。", 
      "一凉恩到骨，正骤雨、盆倾檐角。", 
      "桃笙今夜难禁也，赖醉乡、情分非薄。", 
      "清梦何处托。", 
      "又只是、故园篱落。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "单于系颈须长索。", 
      "捷书新上油幕。", 
      "尽沈边柝也，更底问、悲笳哀角。", 
      "衰翁七十迎头了，先自来、声利都薄。", 
      "归计犹未托。", 
      "又一叶、西风吹落。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "吴翁里第还巾角。", 
      "不妨天地席幕。", 
      "家僮归报道，快酿酒、休教薄。", 
      "相逢聚散应搔首，且趁时、一笑为乐。", 
      "人世大都护落。", 
      "更莫问、是非今昨。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "西风半入孤城角。", 
      "人生归燕巢幕。", 
      "倦翁衰甚也，又不是、官卑禄薄。", 
      "收绳卷索今番稳，尽一丘一壑足乐。", 
      "还是远空雁落。", 
      "报宛句、溪光犹昨。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "晚来小雨鸣檐角。", 
      "又还烟障云幕。", 
      "四明窗透荡，渐夜永、衫轻薄。", 
      "候虫但要吟教老，不管人、老欠欢乐。", 
      "闲看烛花尽落。", 
      "浮世事、转头成昨。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "坐临芳沼边，荷气侵衣湿。", 
      "唧唧暗蛩鸣，点点流萤入。", 
      "人生歧路中，底用杨朱泣。", 
      "一笑倚阑干，颓玉当风立。"
    ], 
    "rhythmic": "生查子"
  }, 
  {
    "author": "吴潜", 
    "paragraphs": [
      "夜夜云气浮，带得香烟湿。", 
      "万籁本无情，一一秋声入。", 
      "须臾离合间，应笑儿曹泣。", 
      "新雨涨鄞江，明日桅樯立。"
    ], 
    "rhythmic": "生查子"
  }, 
  {
    "author": "吴潜", 
    "paragraphs": [
      "都会地。", 
      "东南盛府堪记。", 
      "蓬莱缥缈十洲中，雉城拥起。", 
      "凭高一盼大江横，遥连沧海无际。", 
      "壁同众山翠倚。", 
      "赤龙、白鹞争系。", 
      "风帆指顾便青齐，势雄万垒。", 
      "越栖吴沼古难凭，兴亡都付流水。", 
      "画堂绮屋锦绣市。", 
      "是洛阳、耆旧州里。", 
      "富贵荣华当世。", 
      "问昔年、贺老疏狂，何事轻寄平生、烟波里。"
    ], 
    "rhythmic": "西河"
  }, 
  {
    "author": "吴潜", 
    "paragraphs": [
      "三年海国。", 
      "又荏苒素秋，天净如沐。", 
      "凄砌寒蛩暗语，杵声相续。", 
      "梧桐一叶西风里，对斜阳、好个团簇。", 
      "老香堂畔，苍然古桧，无限心曲。", 
      "叹石室、棋方半局。", 
      "便时换人非，光景能蹙。", 
      "千古鸱夷，尚恐欠些归宿。", 
      "倚空笑把轮云事，付坤牛、乾马征逐。", 
      "且巴重九，昭亭句溪，杖藜巾幅。"
    ], 
    "rhythmic": "桂枝香"
  }, 
  {
    "author": "吴潜", 
    "paragraphs": [
      "野思浩难收。", 
      "坐看鱼舟度远洲。", 
      "芦苇已雕荷已败，风飕。", 
      "桂子飘香八月头。", 
      "归计这回酬。", 
      "犹及家山一半秋。", 
      "虽则家山元是客，浮休。", 
      "有底欢娱有底愁。"
    ], 
    "rhythmic": "南乡子"
  }, 
  {
    "author": "吴潜", 
    "paragraphs": [
      "野景有谁收。", 
      "只在苍鸥白鹭洲。", 
      "风树飘摇云树暗，衣飕。", 
      "目断青天天际头。", 
      "壮志世难酬。", 
      "丹桂红蕖又晚秋。", 
      "多少心情多少事，都休。", 
      "载取江湖一片愁。"
    ], 
    "rhythmic": "南乡子"
  }, 
  {
    "author": "吴潜", 
    "paragraphs": [
      "世事尘轻。", 
      "宠辱何惊。", 
      "□不须、更问君平。", 
      "一帆客棹，几曲渔汀。", 
      "正年华晚，露华澹，月华明。", 
      "休论烟阁，莫说云屏。", 
      "算惟堪、瓜种东陵。", 
      "驹阴短景，蜗角浮名。", 
      "但岁难留，身难健，鬓难青。"
    ], 
    "rhythmic": "行香子"
  }, 
  {
    "author": "吴潜", 
    "paragraphs": [
      "腰棚傀儡曾悬索。", 
      "粗瞒凭一层幕。", 
      "施呈精妙处，解幻出、蛟龙头角。", 
      "谁知鲍老从旁笑，更郭郎、摇手消薄。", 
      "歧路难准托。", 
      "田稻熟、只宜村落。"
    ], 
    "rhythmic": "秋夜雨"
  }, 
  {
    "author": "吴潜", 
    "paragraphs": [
      "鸥鹭水中洲。", 
      "夕阳天际流。", 
      "倚西风、底处危楼。", 
      "若使中秋无好月，虚过了、一年秋。", 
      "举眼望云头。", 
      "蟾光一线不。", 
      "想孀娥、自古多愁。", 
      "安得仙师呼鹤驾，将我去、广寒游。"
    ], 
    "rhythmic": "糖多令・唐多令"
  }, 
  {
    "author": "吴潜", 
    "paragraphs": [
      "黄耳讯初收。", 
      "为说鸥汀与鹭洲。", 
      "争问主人归近远，飕飕。", 
      "定是登高九月头。", 
      "有酒且相酬。", 
      "莫管西风满鬓秋。", 
      "今日是今明日古，休休。", 
      "转首鄞江总别愁。"
    ], 
    "rhythmic": "南乡子"
  }, 
  {
    "author": "吴潜", 
    "paragraphs": [
      "今宵分破鹘沦秋。", 
      "孤客兴何悠。", 
      "要向云中邀月，真个是呆头。", 
      "风阵紧，电光流。", 
      "雨声飕。", 
      "嫦娥应道，未卜明年，是乐还愁。"
    ], 
    "rhythmic": "诉衷情"
  }, 
  {
    "author": "吴潜", 
    "paragraphs": [
      "今岁月和桂，不肯作中秋。", 
      "一年惟此佳节，底事白教休。", 
      "我已侵寻七秩，况复轮万感，合恨更分愁。", 
      "先自无聊赖，雨意得能稠。", 
      "天柱峰，知何处，老难游。", 
      "痴云如妒，不知弦管可吹不。", 
      "安得风姨扫荡，推出团圆月姊，便遣桂香浮。", 
      "世事十常九，不使展眉头。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "已是三堪乐，更是百无忧。", 
      "山朋溪友呼酒，互劝复争酬。", 
      "钓水肥鲜鳊鳜，采树甘鲜梨栗，一齐收。", 
      "树底飞轻盖，溪上放轻舟。", 
      "笑鸱夷，名已谢，利还谋。", 
      "蜗蝇些小头角，何事被渠钩。", 
      "春际鹭翻蝶舞，秋际猿啼鹤唳，物我共悠悠。", 
      "倚棹明当发，归梦落三洲。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "老子百般足，无事可闲忧。", 
      "几年思返林壑，今日愿方酬。", 
      "潦倒戏衫舞袖，郎讲门槌拍板，端的这回收。", 
      "日月两浮毂，身世一虚舟。", 
      "想鹪鹩，与鸿鹄，不相谋。", 
      "惊鳞万里深逝，谁肯更吞钩。", 
      "醉则北窗高卧，醒则南园行乐，莫莫更悠悠。", 
      "云在山中谷，月在水中洲。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "若说故园景，何止可消忧。", 
      "买邻谁欲来住，须把万金酬。", 
      "屋外泓澄是水，水外阴森是竹，风月尽兜收。", 
      "柳径荷漪畔，灯火系渔舟。", 
      "且东皋，田二顷，稻粱谋。", 
      "竹篱茅舍，窗户不用玉为钩。", 
      "新擘黄鸡肉嫩，新斫紫螯膏美，一醉自悠悠。", 
      "巴得春来到，芦笋长沙洲。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "且尽一杯酒，莫问百年忧。", 
      "胸中多少磊块，老去已难酬。", 
      "见说旄头星落，半夜天矫陨坠，玉垒阵云收。", 
      "世运回如此，稳泛辋川舟。", 
      "鸥鹭侣，猿鹤伴，为吾谋。", 
      "主人归也，正是重九月如钩。", 
      "便把三程为两，更趱两程为一，尚恐是悠悠。", 
      "旁有渔翁道，肯负白苹洲。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "处处羊肠路，归路是安便。", 
      "从头点检身世，今日岂非天。", 
      "未论分封邦国，未论分符乡国，晚节且圆全。", 
      "但觉君恩重，老泪忽潸然。", 
      "谢东山，裴绿野，李平泉。", 
      "从今许我，攀附诸老与齐肩。", 
      "更得十年安乐，便了百年光景，不是谩归田。", 
      "谨勿伤离别，聊共醉觥船。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "半饷西风暖换凉。", 
      "岩花月魄衬云裳。", 
      "一杯旋擘翠橙香。", 
      "旧酝不妨排日醉，新尚可去时尝。", 
      "无何乡里是吾乡。"
    ], 
    "rhythmic": "浣溪沙"
  }, 
  {
    "author": "吴潜", 
    "paragraphs": [
      "秋已老。", 
      "又是败荷衰草。", 
      "客子安排归棹了。", 
      "回头烟树渺。", 
      "檀板休教歌杳。", 
      "金兽且教香绕。", 
      "一醉秋堂秋夜悄。", 
      "从他霜漏晓。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "汤怕老。", 
      "缓煮龙芽凤草。", 
      "七碗徐徐撑腹了。", 
      "庐家诗兴渺。", 
      "君岂荆溪路杳。", 
      "我已泾川梦绕。", 
      "酒兴茶酣人语悄。", 
      "莫教鸡聒晓。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "休怨老。", 
      "更替北邙荒草。", 
      "勘破人生都已了。", 
      "江湖归兴渺。", 
      "盘谷深深杳杳。", 
      "曲水弯弯绕绕。", 
      "啼鸟空山山更悄。", 
      "钟昏钟又晓。"
    ], 
    "rhythmic": "谒金门"
  }, 
  {
    "author": "吴潜", 
    "paragraphs": [
      "倚舵秋江浒，明日片帆轻。", 
      "从头点检身世，百事已圆成。", 
      "及第曾攀龙首，仕宦曾居鸱阁，衣锦更光荣。", 
      "若又不知止，天道恐亏盈。", 
      "借称呼，遮俗眼，便归耕。", 
      "但馀心愿，朝暮香火告神明。", 
      "一愿君王万寿，次愿干戈永息，三愿岁丰登。", 
      "四愿老安乐，疾病免相荣。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "便作阳关别，烟雨暗孤汀。", 
      "浮屠三宿桑下，犹自不忘情。", 
      "何况情锺我辈，聚散葱葱草草，真个是云萍。", 
      "上下四方客，後会渺难凭。", 
      "愿诸公，皆衮衮，喜通津。", 
      "老夫从此归隐，耕钓了馀生。", 
      "若见江南苍，更遇江东黄耳，莫惜寄音声。", 
      "强阁儿女泪，有酒且频倾。"
    ], 
    "rhythmic": "水调歌头"
  }, 
  {
    "author": "吴潜", 
    "paragraphs": [
      "晚打西江渡。", 
      "便抬头、严城鼓角，乱烟深处。", 
      "无限珠玑双手接，颇觉奚囊暴富。", 
      "强载月、空舟回去。", 
      "劝子不须忧百草，四周维、自著灵鳌柱。", 
      "互今古，只如许。", 
      "杭州直北还乡路。", 
      "想山中、猿呼鹿啸，鹭翔鸥舞。", 
      "尽道翁归真个也，只怕颜容非故。", 
      "愿从此、耕云钓雨。", 
      "盘谷幽深空谷杳，但书来、时寄相思句。", 
      "千里外，镇延伫。"
    ], 
    "rhythmic": "贺新郎"
  }, 
  {
    "author": "方君遇", 
    "paragraphs": [
      "春被雨禁持。", 
      "伤心事、仿佛去年时。", 
      "记芳径暮归，褪妆微醉，暗帏先寝，闻笑佯痴。", 
      "回首别离容易过，杨柳又依依。", 
      "红烛怨歌，鬓花零落，青绫牵梦，屏影参差。", 
      "桃源今何在，刘郎去，应念瘦损香肌。", 
      "误约夜阑，从前怪我都疑。", 
      "但怕收残泪，对人徐语，指弹新恨，推户潜窥。", 
      "还是恹恹病也，无计怜伊。"
    ], 
    "rhythmic": "风流子"
  }, 
  {
    "author": "平江妓", 
    "paragraphs": [
      "春色元无主。", 
      "荷东君、著意看承，等闲分付。", 
      "多少无情风与浪，又那更、蜂欺蝶妒。", 
      "算燕雀、眼前无数。", 
      "纵使帘栊能爱护，到如今、已是成迟暮。", 
      "芳草碧，遮归路。", 
      "看看做到难言处。", 
      "怕宣郎、旌旗轻转，易歌襦裤。", 
      "月满西楼弦索静，云蔽城阆府。", 
      "便恁地、一帆轻举。", 
      "独倚阑干愁拍碎，惨玉容、泪眼如红雨。", 
      "去与住，两难诉。"
    ], 
    "rhythmic": "贺新郎"
  }, 
  {
    "author": "陈垲", 
    "paragraphs": [
      "万里长江，天与限、东南吴楚。", 
      "何人者，提英□□，指鞭欲渡。", 
      "孟德舳舻烟赤壁，佛狸心胆寒瓜步。", 
      "问波涛、说尽几英雄，今犹古。", 
      "中原地，纷（下缺）。"
    ], 
    "rhythmic": "满江红", 
    "tags": [
      "长江"
    ]
  }, 
  {
    "author": "淮上女", 
    "paragraphs": [
      "淮山隐隐。", 
      "千里云峰千里恨。", 
      "淮水悠悠。", 
      "万顷烟波万顷愁。", 
      "山长水远。", 
      "遮住行人东望眼。", 
      "恨旧愁新。", 
      "有泪无言对晚春。"
    ], 
    "rhythmic": "减字木兰花"
  }, 
  {
    "author": "黄孝迈", 
    "paragraphs": [
      "一春花下，幽恨重重。", 
      "又愁晴，又愁雨，又愁风。"
    ], 
    "rhythmic": "行香子"
  }, 
  {
    "author": "黄孝迈", 
    "paragraphs": [
      "自侧金卮，临风一笑，酒容吹尽。", 
      "恨东风、忙去熏桃染柳，不念淡妆人冷。", 
      "惊鸿去後，轻抛素袜，杳无音信。", 
      "细看来，只怕蕊仙不肯，让梅花俊。"
    ], 
    "rhythmic": "水龙吟"
  }, 
  {
    "author": "黄孝迈", 
    "paragraphs": [
      "近清明。", 
      "翠禽枝上消魂。", 
      "可惜一片清歌，都付与黄昏。", 
      "欲共柳花低诉，怕柳花轻薄，不解伤春。", 
      "念楚乡旅宿，柔情别绪，谁与温存。", 
      "空樽夜泣，青山不语，残月当门。", 
      "翠玉楼前，惟是有、一波湘水，摇荡湘云。", 
      "天长梦短，问甚时、重见桃根。", 
      "这次第，算人间没个并刀，翦断心上愁痕。"
    ], 
    "rhythmic": "湘春夜月", 
    "tags": [
      "宋词三百首"
    ]
  }, 
  {
    "author": "黄孝迈", 
    "paragraphs": [
      "闲情小院沈吟，草深柳密帘空翠。", 
      "风檐夜响，残灯慵剔，寒轻怯睡。", 
      "店舍无烟，关山有月，梨花满地。", 
      "二十年好梦，不曾圆合，而今老、都休矣。", 
      "谁共题诗秉烛，两厌厌、天涯别袂。", 
      "柔肠一寸，七分是恨，三分是泪。", 
      "芳信不来，玉箫尘染，粉衣香退。", 
      "待问春，怎把千红换得，一池绿水。"
    ], 
    "rhythmic": "水龙吟"
  }, 
  {
    "author": "吴千能", 
    "paragraphs": [
      "澹氏人安在，缥缈九霄间。", 
      "我来唯有石屋，周览百寻宽。", 
      "一曲中分夷险，两牖空光平布，满洞贮清寒。", 
      "高歌自堪仰，何必论金丹。", 
      "周贤士，知此意，薄秦官。", 
      "一床一枕，依然犹伴白云间。", 
      "门外俗尘如海，门里道心如水，谈笑足回澜。", 
      "此事无今古，不信叩嵛山。"
    ], 
    "rhythmic": "水调歌头"
  }, 
  {
    "author": "史隽之", 
    "paragraphs": [
      "危岑孤秀，飞轩爽豁，空江泱漭黄流。", 
      "吴札故邱，春申旧国，西风吹换清秋。", 
      "沧海浪初收。", 
      "共登高临眺，尊俎绸缪。", 
      "凤集高罔，驹留空谷接英游。", 
      "八窗尽控琼钩。", 
      "送帆樯杳杳，潮汐悠悠。", 
      "千古兴怀，关河极目，愁边灭没轻鸥。", 
      "淮岸隔重洲。", 
      "认澹霞天末，一缕青浮。", 
      "未许英雄老去，西北是神州。"
    ], 
    "rhythmic": "望海潮"
  }, 
  {
    "author": "张友仁", 
    "paragraphs": [
      "石屋势平旷，峭壁几巉岩。", 
      "妙哉天造地设，谁复谓神剜。", 
      "畴昔涪翁题品，曾说人寰稀有，岂特冠湘南。", 
      "趁取脚轻健，相与上高寒。", 
      "避秦者，君莫问，意其间。", 
      "祖龙文密，至今草木尚愁颜。", 
      "赢得功成丹鼎，久矣乘风而去，跨鹤与骖鸾。", 
      "犹有白云在，镇日绕禅关。"
    ], 
    "rhythmic": "水调歌・水调"
  }, 
  {
    "author": "王柏", 
    "paragraphs": [
      "今岁腊前，苦无多寒色、梅花先白。", 
      "可惜横斜清浅处，谁妨孤山仙客。", 
      "玉勒寻芳，金尊护冷，定与心期隔。", 
      "夜阑人悄，可无一段春月。", 
      "怕它香已飘零，罗浮梦断，不与东君接。", 
      "买得鹅湖千幅绢，留取天然标格。", 
      "树老梢癯，蕊圆须健，不放风骚歇。", 
      "花光何处，儿孙声价方彻。"
    ], 
    "rhythmic": "酹江月・念奴娇"
  }, 
  {
    "author": "刘震孙", 
    "paragraphs": [
      "怕绿野堂边，刘郎去後，谁伴老裴度。"
    ], 
    "rhythmic": "贺新郎"
  }, 
  {
    "author": "周晋", 
    "paragraphs": [
      "午梦初回，卷帘尽放春愁去。", 
      "昼长无侣。", 
      "自对黄鹂语。", 
      "絮影苹香，春在无人处。", 
      "移舟去。", 
      "未成新句。", 
      "一砚梨花雨。"
    ], 
    "rhythmic": "点绛唇"
  }, 
  {
    "author": "周晋", 
    "paragraphs": [
      "图书一室。", 
      "香暖垂帘密。", 
      "花满翠壶熏研席。", 
      "睡觉满窗晴日。", 
      "手寒不了残棋。", 
      "篝香细勘唐碑。", 
      "无酒无诗情绪，欲梅欲雪天时。"
    ], 
    "rhythmic": "清平乐"
  }, 
  {
    "author": "周晋", 
    "paragraphs": [
      "似雾中花，似风前雪，似雨馀云。", 
      "本自无情，点萍成绿，却又多情。", 
      "西湖南陌东城。", 
      "甚管定、年年送春。", 
      "薄幸东风，薄情游子，薄命佳人。"
    ], 
    "rhythmic": "柳梢青", 
    "tags": [
      "西湖"
    ]
  }, 
  {
    "author": "曾原一", 
    "paragraphs": [
      "淡黄斜日留汀草。", 
      "檐低半露遥岑小。", 
      "病眼不禁愁。", 
      "阑干无数秋。", 
      "雁声何处落。", 
      "旧梦还惊觉。", 
      "风重葛衣单。", 
      "深山吹笛寒。"
    ], 
    "rhythmic": "菩萨蛮"
  }, 
  {
    "author": "曾原一", 
    "paragraphs": [
      "薄雪初消银月单。", 
      "疏疏浮竹影、矮红阑。", 
      "梅花梦事落孤山。", 
      "禁人处，霜重鼓声寒。", 
      "留取晓来看。", 
      "斑帘低小阁、烛花残。", 
      "一帆明月去沧湾。", 
      "空相忆，雪浪月痕翻。"
    ], 
    "rhythmic": "小重山"
  }, 
  {
    "author": "曾原一", 
    "paragraphs": [
      "梅粉褪。", 
      "点点雨声春恨。", 
      "半吐桃花芳意嫩。", 
      "草痕青寸寸。", 
      "把酒花边低问。", 
      "莫解寒深红损。", 
      "等待春风晴得稳。", 
      "琵琶重整顿。"
    ], 
    "rhythmic": "谒金门"
  }, 
  {
    "author": "赵希囿", 
    "paragraphs": [
      "天宇泬寥山气肃，云寒树立无声。", 
      "读书岩下石纵横。", 
      "红尘飞不到，溪水自澄清。", 
      "疏影暗香沙路古，何妨曳杖闲行。", 
      "巢林冻雀不曾惊。", 
      "晚钟穿翠霭，来共话平生。"
    ], 
    "rhythmic": "临江仙"
  }, 
  {
    "author": "江万里", 
    "paragraphs": [
      "生日重重见，馀闰有新春。", 
      "为吾母寿，富贵外物总休论。", 
      "且说家怀旧话，教学也曾菽水，亲意尽欣欣。", 
      "只此是真乐，乐岂在邦君。", 
      "吾二老，常说与，要廉勤。", 
      "庐陵几千万户，休戚属儿身。", 
      "三瑞堂中绿醑，酿就满城和气，端又属人伦。", 
      "吾亦老吾老，谁不敬其亲。"
    ], 
    "rhythmic": "水调歌头"
  }, 
  {
    "author": "萧廷之", 
    "paragraphs": [
      "两手劈开混沌，坦然直露丹宗。", 
      "日魂月魄自西东。", 
      "牢捉莫轻放纵。", 
      "外道邪魔缩项，相将结宝中宫。", 
      "九还七返片时功。", 
      "皆赖黄婆相送。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "默运乾坤否泰，抽添妙在屯蒙。", 
      "起於复卦剥于终。", 
      "温养两般作用。", 
      "沐浴要防危险，吹嘘全藉离风。", 
      "工夫还返入坤宫。", 
      "火足不宜轻弄。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "要识真铅真汞，都来只一根源。", 
      "烹煎火候妙中玄。", 
      "不是知音难辨。", 
      "采取莫差时日，仍分弦後弦前。", 
      "玉炉一霎火烧天。", 
      "无位真人出现。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "莫问九三二八，无过阴偶阳奇。", 
      "大都离坎结夫妻。", 
      "要识屯蒙既未。", 
      "若遇一阳起复，便堪进火无迟。", 
      "只应差失在毫厘。", 
      "野战更宜仔细。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "鼎器法天象地，坎离运用无差。", 
      "夫妻相会入黄家。", 
      "共说无生妙话。", 
      "雨意云情了当，领头驾动河车。", 
      "搬归顶上结三花。", 
      "牢闭玉关金锁。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "拨动顶门关捩，自然虎啸龙吟。", 
      "九还七返义幽深。", 
      "出入不离玄牝。", 
      "运用玉炉火候，鼎中练就真金。", 
      "强兵战胜便收心。", 
      "妙在无伤无损。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "一二复临养火，兔鸡沐浴潜藏。", 
      "分明变化在中央。", 
      "结就玄珠片饷。", 
      "还返归根托体，守城抱一提防。", 
      "黄庭来往是寻常。", 
      "恍惚之中纵放。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "夹脊双关透顶，此为大道玄门。", 
      "金丹只是此宗根。", 
      "大要知时搬运。", 
      "温养守城野战，华池玉液频吞。", 
      "玉炉常使火温温。", 
      "采药审他老嫩。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "调燮火工非小，差殊只在毫厘。", 
      "鼎炉汞走黑铅飞。", 
      "从此恐君丧志。", 
      "须共真师细论，无令妄动轻为。", 
      "幽微玄妙最深机。", 
      "言语仍须避忌。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "九曲江头逆浪，霎时冲过天心。", 
      "顶上水澄澄。", 
      "酝就琼浆自饮。", 
      "便向此时采取，河车搬运无停。", 
      "阴阳一气自浮沈。", 
      "锁闭玉关牢稳。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "药产西南坤地，金丹只此根宗。", 
      "学人著意细推穷。", 
      "妙绝无过真种。", 
      "了一万般皆毕，休分南北西东。", 
      "执文泥象岂能通。", 
      "恰似哑人谈梦。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "金液还丹大道，古人万劫一传。", 
      "倾心剖腹露诸篇。", 
      "接引直超道岸。", 
      "莫怪天机泄尽，此玄玄外无玄。", 
      "留传後代与名贤。", 
      "有目分明觑见。"
    ], 
    "rhythmic": "西江月"
  }, 
  {
    "author": "萧廷之", 
    "paragraphs": [
      "真汞与真铅。", 
      "产在先天与後天。", 
      "大开知时勤采取，玄玄。", 
      "得穴何愁不作仙。", 
      "进火要精专。", 
      "审究前弦与後弦。", 
      "屯卦抽添蒙卦止，难传。", 
      "毫发差殊不结丹。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "两手擘鸿蒙。", 
      "慧剑飞来第一峰。", 
      "外道修罗惊缩项，神通。", 
      "造化元来在掌中。", 
      "锻炼玉炉红。", 
      "橐龠吹嘘藉巽风。", 
      "十月托胎吞入腹，坤宫。", 
      "立见三清太上翁。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "温养象周天。", 
      "须要微微火力全。", 
      "爱护婴儿惟藉母，三年。", 
      "运用抽添象缺圆。", 
      "牛斗会河边。", 
      "拾取玄珠种玉田。", 
      "定意如如行火候，精专。", 
      "剖腹分明说与贤。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "生甲更生庚。", 
      "此是丹头切要明。", 
      "药嫩采来归土釜，煎烹。", 
      "文武刚柔次第行。", 
      "片饷结丹成。", 
      "沐浴防危更守城。", 
      "到此不须行火候，持盈。", 
      "火若加临必定倾。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "木兔与金鸡。", 
      "刑德临门有偶奇。", 
      "炉内丹砂宜沐浴，防危。", 
      "神水溶溶满玉池。", 
      "年月日并时。", 
      "刻里工夫一例推。", 
      "著意研穷丹造次，毫厘。", 
      "十月殷勤自保持。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "鼎器法乾坤。", 
      "上是天元下地元。", 
      "若也更能颠倒运，交番。", 
      "阖劈循环在八门。", 
      "搬运上昆仑。", 
      "龟与蛇儿自吐吞。", 
      "百尺竿头牢把线，掀援。", 
      "从此元神命永存。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "关锁自周天。", 
      "升降循环三寸田。", 
      "不在嘘呵并数息，天然。", 
      "九转无亏火力全。", 
      "胎息漫流传。", 
      "要在阴阳不可偏。", 
      "呼吸吹嘘皆赖巽，绵绵。", 
      "妙在前弦与後弦。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "复卦起潜龙。", 
      "戊己微调未可攻。", 
      "九二见龙临卦主，神通。", 
      "从此炉中次第红。", 
      "泰卦恰相逢。", 
      "猛火烧乾藉巽风。", 
      "炼就黄芽并白雪，奇功。", 
      "还返归坤道始穷。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "识得水中金。", 
      "煅炼烹煎理更深。", 
      "进退抽添须九转，浮沈。", 
      "温养潜龙复与临。", 
      "妙运自天心。", 
      "托仗黄婆配丙壬。", 
      "酝就醍醐山顶降，频斟。", 
      "慢拨无弦一曲琴。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "长子到西方。", 
      "少女归乾变六阳。", 
      "便好下功修二八，提防。", 
      "至九方知道自昌。", 
      "牛斗共商量。", 
      "巧夺天功妙莫量。", 
      "离坎夫妻交媾後，难忘。", 
      "始觉壶中日月长。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "白雪与黄芽。", 
      "两味精华共一家。", 
      "采择辨时衰与旺，堪夸。", 
      "火候毫厘不可差。", 
      "顶上结三花。", 
      "驾动羊车与鹿车。", 
      "乌兔往来南北面，交加。", 
      "从此天河稳泛槎。"
    ], 
    "rhythmic": "南乡子"
  }, 
  {
    "author": "萧廷之", 
    "paragraphs": [
      "尽净露天机。", 
      "只恐时人自执迷。", 
      "颔下藏珠当猛取，休迟。", 
      "道在身中更问谁。", 
      "尘纲忽抛离。", 
      "百岁年华七十稀。", 
      "莫待老来铅汞少，堪悲。", 
      "业报前途难自欺。"
    ], 
    "rhythmic": "南乡子"
  }, 
  {
    "author": "朱涣", 
    "paragraphs": [
      "瑞芳楼下，有花中君子，群然相聚。", 
      "笑把筒が露，来庆黄堂初度。", 
      "净植无尘，清香近远，人与花名伍。", 
      "六郎那得，这般潇洒襟宇。", 
      "运了多少兵筹，依红泛绿，向俭池容与。", 
      "歌裤方腾持节去，未许制衣湘楚。", 
      "紫禁荷囊，玉堂莲炬，遍历清华处。", 
      "归寻太乙，轻舟一叶江渚。"
    ], 
    "rhythmic": "百岁令"
  }, 
  {
    "author": "周弼", 
    "paragraphs": [
      "浪花皱石，毡叶月、欲移还定。", 
      "想白伫烘晴，黄蕉摊雨，人整斜巾照领。", 
      "翦断鲛绡何人续，黯梦想、秋江风冷。", 
      "空露渍藻铺，云根苔，指痕环影。", 
      "重省。", 
      "五湖万里，谁问烟艇。", 
      "料宝像尘侵，玉瓢珠锁，羞对菱花故镜。", 
      "领略鸦黄，破除螺黛，都付渚苹汀荇。", 
      "春醉醒，暮雨朝云何处，柳蹊花迳。"
    ], 
    "rhythmic": "二郎神"
  }, 
  {
    "author": "周弼", 
    "paragraphs": [
      "朴朴精神的的香。", 
      "荼縻一朵晓来妆。", 
      "雏莺叶底学宫商。", 
      "著意劝人须尽醉，扶头中酒又何妨。", 
      "绿窗花影日偏长。"
    ], 
    "rhythmic": "浣溪沙"
  }, 
  {
    "author": "黄时龙", 
    "paragraphs": [
      "雨歇花梢月正明。", 
      "映帘人静绣灯昏。", 
      "鸳鸯成字便停针。", 
      "笑启玉奁明酒晕，缓寻金叶熨香心。", 
      "一春情绪此时深。"
    ], 
    "rhythmic": "浣溪沙"
  }, 
  {
    "author": "黄时龙", 
    "paragraphs": [
      "十四弦声犹未断。", 
      "星月上、西墙一半。", 
      "却手休弹，含情微妒，报道春宵短。", 
      "银烛纱笼须早办。", 
      "不住地、金蕉催劝。", 
      "别院人归，小窗灯静，自把花枝看。"
    ], 
    "rhythmic": "夜行船"
  }, 
  {
    "author": "黄时龙", 
    "paragraphs": [
      "卷帘人出身如燕。", 
      "烛底粉妆明艳。", 
      "羯鼓初催按六么。", 
      "无限春娇都上、舞裙腰。", 
      "画堂深窈亲曾见。", 
      "宛转楚波如怨。", 
      "小立花心曲未终。", 
      "一把柳丝无力、倚东风。"
    ], 
    "rhythmic": "虞美人"
  }, 
  {
    "author": "陈云", 
    "paragraphs": [
      "琼奴家与章台并。", 
      "路远可怜归梦近。", 
      "波头浪语脸红潮，镜面频思眉翠晕。", 
      "年年花月年年病。", 
      "花月无情人有恨。", 
      "欲将此恨寄湘流，又恐湘流流不尽。"
    ], 
    "rhythmic": "玉楼春"
  }, 
  {
    "author": "陈云", 
    "paragraphs": [
      "春昼永。", 
      "接叶鸣禽相应。", 
      "风定落红香一径。", 
      "疏疏窗竹影。", 
      "寂寞年时酒病。", 
      "远笛悠悠吹醒。", 
      "闲上层楼天又暝。", 
      "云山青不尽。"
    ], 
    "rhythmic": "谒金门"
  }, 
  {
    "author": "陈东甫", 
    "paragraphs": [
      "西风竹。", 
      "风入翠烟□矗。", 
      "红小阑干知几曲。", 
      "声声敲碧玉。", 
      "窗下凤台银烛。", 
      "断梦已惊难续。", 
      "曾伴去年庭下菊。", 
      "夜阑听雨宿。"
    ], 
    "rhythmic": "谒金门"
  }, 
  {
    "author": "陈东甫", 
    "paragraphs": [
      "花深深。", 
      "柳阴阴。", 
      "度柳穿花觅信音。", 
      "君心负妾心。", 
      "怨鸣琴。", 
      "恨孤衾。", 
      "钿誓钗盟何处寻。", 
      "当初谁料今。"
    ], 
    "rhythmic": "长相思"
  }, 
  {
    "author": "陈东甫", 
    "paragraphs": [
      "芳思远，南苑惜春时。", 
      "翠柳枝柔金笛怨，碧桃花老玉笙悲。", 
      "风日正迟迟。"
    ], 
    "rhythmic": "望江南・忆江南"
  }, 
  {
    "author": "黄中", 
    "paragraphs": [
      "睡馀抛倦枕。", 
      "忆篆鼎香销，起来慵整。", 
      "晴光破清冷。", 
      "正柳黄梅淡，染金匀粉。", 
      "茶瓯隽永。", 
      "试经行、桐花旧井。", 
      "记前回、未绿鸥波，近日燕芹青尽。", 
      "因省。", 
      "春风如旧，人面何归，对时伤景。", 
      "楼高望回。", 
      "潮有信，雁无准。", 
      "任相如多病，沈郎全瘦，都没音尘寄问。", 
      "便做无、阿鹊频频，可能睡稳。"
    ], 
    "rhythmic": "瑞鹤仙"
  }, 
  {
    "author": "李曾伯", 
    "paragraphs": [
      "西风吹上牛头，天涯慰此人情耳。", 
      "斜阳任晚，青山全似，故人知己。", 
      "迤逦归来，须臾懒去，桂华犹未。", 
      "待冰轮推上，梧桐树了，更儿是、点儿几。", 
      "满眼碧天如洗。", 
      "便分明、水晶宫里。", 
      "区区玩事，一觞一咏，一灯而已。", 
      "欲待无眠，争如且恁，有无穷意。", 
      "怕嫦娥，隔窗偷看，须下却、帐儿睡。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "几年野渡孤舟，萧然袖此经纶手。", 
      "归来廊庙，从容进退，祖风犹有。", 
      "小队环花，轻艘漕玉，暂临金斗。", 
      "把持书帷幄，期年坐啸，尘不动、依依柳。", 
      "好是公堂称寿。", 
      "正元戎、阃垣开後。", 
      "旌旗才举，胡雏马上，闻风西走。", 
      "一点阳春，无边德泽，淮山长久。", 
      "待官军，定了长安，貂蝉侍、未央酒。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "明堂一柱擎天，眼看黄阁空诸老。", 
      "平生方寸、班班四字，诚心公道。", 
      "玉帐云旗，金城露布，尚勤征讨。", 
      "向淮头蜀口，一时做就，安石传、孔明表。", 
      "谈笑妖氛如扫。", 
      "看整齐、乾坤都了。", 
      "衮衣赤舄，归来廊庙，雍容师保。", 
      "三相一门，双亲千岁，人间蓬岛。", 
      "举黄封，细唱调羹，官梅上、正春早。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "东南一气当春，便从黄钺登台斗。", 
      "紫皇举此，亨屯济泰，属之公手。", 
      "淮浦烽销，未央觞献，捷传清昼。", 
      "庆太平朝野，重见，昔淳化、今嘉。", 
      "史观年编新就。", 
      "看勋庸、光前垂後。", 
      "三槐鼎盛，双椿盘固，古今希有。", 
      "宴侍龙颜，欢承鹤发，相期长久。", 
      "问前朝，相业谁同，八九十、迈文富。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "岷峨寿佛东来，手移斗柄春寰宇。", 
      "经纶事业，诗书流出，时为膏雨。", 
      "载采三阶，炳丹一念，雍容枢辅。", 
      "望岩廊风范，扬休山立，真汉相、殆天与。", 
      "国步时当如许。", 
      "赖明堂、倚空一柱。", 
      "苍生引领，整齐中夏，奠安西土。", 
      "多士相期，直须无愧，范韩文富。", 
      "且梅边一笑，春风祝公，寿介东鲁。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "举杯长揖常娥，高情怜我霜髯白。", 
      "婆娑树底，老蟾何物，千秋一色。", 
      "一镜高悬，肺肝洞烛，了无尘隔。", 
      "任亿千万里，同然玉界，都不管、天南北。", 
      "老子萍蓬纵迹。", 
      "对西风、几番行役。", 
      "平生玩事，从头细数，山川历历。", 
      "明月明年，知他何处，能如今夕。", 
      "惜无人共我，登楼酹古，一笑横笛。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "少年管领良宵，直须醉待东方白。", 
      "而今老去，何忧何乐，不空不色。", 
      "桐影横斜，桂香摇落，仙凡奚隔。", 
      "怅银桥梦断，玉啸声杳，人如往、楚天北。", 
      "冷眼乾坤阵迹。", 
      "笑英雄、等为行役。", 
      "庾楼袁舫，浩歌长啸，壮游曾历。", 
      "万里瑶台，乘风归去，不知何夕。", 
      "对冰轮孤负，欠千锺酒，与三弄笛。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "归来袖手江湖，不妨左右持螯白。", 
      "凉宵幸对，一轮端正，娟娟秋色。", 
      "万宇冰清，千林霜缟，更无云隔。", 
      "对金茎露冷，铜壶漏静，梧阴转、画桥北。", 
      "堪叹平生辙迹。", 
      "算纷纷、为谁驱役。", 
      "兔蟾应笑，蝇蜗累我，中年虚历。", 
      "抖擞吟情，徘徊舞影，可怜佳夕。", 
      "怅力微心在，梦中一曲，似黄楼笛。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "归来三见梅花，年年借此花为寿。", 
      "八窗轩槛，月边竹畔，数枝开又。", 
      "姑射肌肤，广平风度，对人依旧。", 
      "把离骚读遍，椒兰荃蕙，奚敢及、众芳首。", 
      "幸与岁寒为友。", 
      "任天公、雪僝霜僽。", 
      "香名一点，西湖东阁，逊浦曾有。", 
      "金鼎家毡，玉堂椽笔，傥来斯受。", 
      "且巡檐、管领先春，林外事、付卮酒。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "几番南极星边，樽前常借南枝寿。", 
      "今年好处，冰清汉节，与梅为友。", 
      "老桧苍榕，婆娑环拱，影横香瘦。", 
      "把草庭生意，蛮烟尽洗，都付与、风霜手。", 
      "岭首小春时候。", 
      "看明宵、桂轮圆又。", 
      "此人此地，此花此月，宜诗宜酒。", 
      "把绣归来，调羹金鼎，西湖春後。", 
      "愿玉奴、岁与素娥不老，共人长久。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "小窗香雾笼葱，砚寒金井频呵冻。", 
      "老坡仙去，新声犹寄，绿毛么凤。", 
      "瘦脸盈盈，不禁，雪浓霜重。", 
      "赖墨池佳致，草成玄白，聊以此、当清供。", 
      "长记月明曾共。", 
      "拈虬髯、几番孤耸。", 
      "春风一点，著公翠袖，撩人清梦。", 
      "逋尔何如，西湖惯见，影斜芗动。", 
      "要岁寒得友，岂容无竹，倩谁添种。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "元英燕罢瑶台，玉妃满地花钿委。", 
      "山川幻出，剡溪梁苑，齐宫郢里。", 
      "半点瑕无，一团和就，珠圆琼碎。", 
      "任谢家儿女，庭前争诧，临空撤、絮风起。", 
      "夜入蔡州城里。", 
      "问官军、果谁堪比。", 
      "饮羔烹凤，众宾一笑，直聊尔耳。", 
      "寒耸玉楼，冻呵金井，属公诗史。", 
      "更须待大白，浩歌黄竹，为丰年喜。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "玉龙飞下残鳞，千岩万壑皆填委。", 
      "乾坤一色，不知身隔，蓬莱几里。", 
      "疑是瑶英，盛开元圃，被风敲碎。", 
      "倚危楼极目，长江渺处，浑错认、沙鸥起。", 
      "依约青帘遥指。", 
      "记山家、酒香无比。", 
      "访梅江路，何时归唤，小苍长耳。", 
      "孙案袁门，不妨高卧，足娱书史。", 
      "且摩挲霜鬓，嘲吟冰著，共荆人喜。"
    ], 
    "rhythmic": "水龙吟", 
    "tags": [
      "长江"
    ]
  }, 
  {
    "author": "李曾伯", 
    "paragraphs": [
      "琅琅环佩三千，一楼玉立中端委。", 
      "瑶琚碾就，襄王故国，屈平遗里。", 
      "多少铅华，飞琼涂抹，一时挼碎。", 
      "记少年驰逐，银杯缟带，几番被、鸡呼起。", 
      "冷入重貂如水。", 
      "鬓丝丝、叹非前比。", 
      "羔儿满泛，狮儿低唱，飘风过耳。", 
      "冰释边忧，春生民乐，欢形佐史。", 
      "倩何人蜚奏，五云天上，助吾君喜。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "倚栏干一笑，旧日琵琶，何处寻觅。", 
      "独立东风，吹未醒狂客。", 
      "沙外青归，柳边黄浅，依旧自春色。", 
      "极目长淮，晴烟一抹，不堪重忆。", 
      "老子平生，萍流蓬转，昔去今来，鸥鹭都识。", 
      "拍拍轻舟，烟浪暗天北。", 
      "自有乾坤，江山如此，多少等陈迹。", 
      "世事从来，付之杯酒，青衫休湿。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "是人生好处，仕宦归来，享清闲福。", 
      "屈指吾翁，恰八年荆蜀。", 
      "星火丛中，风涛局上，转青天刍粟。", 
      "轺传欣还，里闾相庆，双鬓犹绿。", 
      "为报中朝，如今老子，肯把貂蝉，换取松菊。", 
      "西舍东邻，正新篘初熟。", 
      "屋仅一椽，田姑二顷，剩种花莳竹。", 
      "缓引金钗，细斟琼斝，唱长生曲。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "把东南温厚，天遣西来，试薰风手。", 
      "一佛人间，与峨眉长久。", 
      "玉帐旌旗，金城鼓吹，笑乌奴歌酒。", 
      "狐兔烟清，貔貅月淡，凯音新奏。", 
      "元祐明时，中朝司马，记得边人，岁问安否。", 
      "勋业如今，□□□□□。", 
      "公衮沙堤，归来无恙，有西湖花柳。", 
      "更借当年，一龟一鹤，伴千秋寿。"
    ], 
    "rhythmic": "醉蓬莱", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "有擎天一柱，殿角西头，手扶宗祏。", 
      "万里鱼凫，倚金城山立。", 
      "亭障惊沙，毡裘卷地，倏度黄龙碛。", 
      "玉帐从容，招摇才指，顿清边色。", 
      "见说中天，翠华南渡，一捷金平，胆寒西贼。", 
      "帝锡公侯，更高逾前绩。", 
      "箕尾辉腾，昴街芒敛，看清平天日。", 
      "周衮归来，凤池麟阁，双鬓犹黑。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "记石湖佳句，为海棠花，合来西蜀。", 
      "不道东州，更香霏情淑。", 
      "汉竹光中，召棠阴里，想清欢未足。", 
      "少驻旌麾，姑留樽俎，待春风曲。", 
      "见说吾家，丹溪老子，万籍名堂，孙枝犹馥。", 
      "南极星边，正魁星明烛。", 
      "五马归来，一龟无恙，访旧松新菊。", 
      "从今长伴，西山一佛，镇岷江绿。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "问江东父老，十数年来，谁为安石。", 
      "万里鲸波，一柱独山立。", 
      "汉橐班高，郢斤名重，喜动旌旗色。", 
      "虎踞龙盘，有人於此，千载犹昔。", 
      "好是元戎，护寒旧手，到处人传，争道公别。", 
      "办取风樯，指顾定南北。", 
      "只恐为霖，玉麟堂小，留不住台席。", 
      "一片仁心，寿身寿国，与同箕翼。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "自陇头垂谱，调鼎传家，典刑犹有。", 
      "岁岁芳期，报小春时候。", 
      "仙骨非凡，生香不断，标格蕙兰右。", 
      "江路孤山，水边雪际，为渠诗瘦。", 
      "白玉堂前，青毡席上，孰谓无人，有如此酒。", 
      "得意春风，且占万花首。", 
      "会看常娥，移栽月殿，肯向桂华後。", 
      "应笑家林，枯松厌蹇，岁寒堪友。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "正阳生一脉，绣日添长，台云书瑞。", 
      "劲节昂霄，仁意雪霜里。", 
      "粟庾红陈，草扉绿茂，襦裤蔼千里。", 
      "马熟车轻，铃斋曾到，从容游戏。", 
      "好是邦人，能言世美，犹爱其棠，而况其子。", 
      "洞里桃花，岁月任渠记。", 
      "一点梅梢，为传消息，有东皇知己。", 
      "倚看明年，相逢贡袜，曳星辰履。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "桂香深处，倾盖岭之西。", 
      "云南外，曾指点，是挛。", 
      "酌玻璃。", 
      "带江山里，挥银笔，绮句，湖海气，羞篷弱，吐虹霓。", 
      "回首烟尘碌碌，公家事、自笑痴儿。", 
      "盍田园归去，耕钓侣黔黎。", 
      "月夕花时。", 
      "恣吟题。", 
      "怅荆州路，同北望，剡溪兴，又东驰。", 
      "雄边上，夸前躅，壮新基。", 
      "灿宸奎。", 
      "客问西陲事，公莫惜，语教知。", 
      "秋城梦，笳却骑，舞闻鸡。", 
      "休作中年离恨，聊拼取、一醉如泥。", 
      "梅边佳致，逸兴与逋齐。", 
      "人在苏堤。"
    ], 
    "rhythmic": "六州歌头"
  }, 
  {
    "author": "李曾伯", 
    "paragraphs": [
      "对楼头、欠招欢伯，和风吹老芳讯。", 
      "凭阑面面蒲萄绿，依约碧岑才寸。", 
      "无尽兴。", 
      "纵燃竹烹泉，亦自清肠吻。", 
      "凭谁与问。", 
      "旧城郭何如，英雄安在，何说解孤愤。", 
      "铜路，极目长安甚近。", 
      "当时宾主相信。", 
      "翩翩公子登高赋，局面还思著紧。", 
      "乘暇整。", 
      "谩课柳评花，援镜搔蓬鬓。", 
      "江平浪稳。", 
      "怅我有兰舟，何人共楫，毋作孔明恨。"
    ], 
    "rhythmic": "摸鱼儿"
  }, 
  {
    "author": "李曾伯", 
    "paragraphs": [
      "拟龙山、把酒酹西风，西风苦无情。", 
      "似秋容不受，骚人登眺，特地悭晴。", 
      "依稀两三过雁，何处是方城。", 
      "目断危楼外，山远烟轻。", 
      "且对黄花一笑，叹浮生易老，乐事难并。", 
      "唤遏云低唱，檐溜任霏铃。", 
      "问何如、乌纱折角，把芳名、盖取晋参军。", 
      "东篱下，阴晴不管，输与渊明。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "有庞眉、扶杖岘山来，举觞寿南山。", 
      "道天怜赤子，相逢钧播，久望毡还。", 
      "幸际君王神武，上宰是甘盘。", 
      "少运风霆手，整顿何难。", 
      "好个霜天时候，听雁门新雁，眺远凭阑。", 
      "想经纶心上，一点炳如丹。", 
      "抚舆图、真儒事了，把勋庸、留在鼎彝看。", 
      "八千岁，四明洞府，一佛人间。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "形胜风流，乐事良辰，一时四并。", 
      "正榆更新火，觞浮曲水，那堪上巳，又是清明。", 
      "赤壁功名，东坡文字，俯仰人间无古今。", 
      "诗书帅，对烽烟静昼，俎豆添春。", 
      "水边天气催人。", 
      "便须认杨花雪样生。", 
      "慨英风满席，思旌绵上，清谈束阁，肯记兰亭。", 
      "安得长绳，高悬碧落，系住画檐红日阴。", 
      "柔桑外，听鸣鸠唤雨，全胜流莺。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "鸿禧主人，一闲半年，未尝厌闲。", 
      "谓有溪可钓，有田可秣，有兰堪佩，有菊堪餐。", 
      "羽檄秋风，胡笳夜月，多少勋名留汉关。", 
      "如今且，效樽北海，歌舞东山。", 
      "门前。", 
      "咫尺长安。", 
      "但只恐纶音催禁班。", 
      "把鹭鬓数茎，更因民白，鸥心一片，犹为君丹。", 
      "蓝绶儿痴，彩衣家庆，倦羽伶俜江汉还。", 
      "春光小，看庭苇岁岁，一笑梅间。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "轩冕傥来，功名杯水，行藏依楼。", 
      "把方略评梅，工夫课柳，精神伴鹤，谈笑盟鸥。", 
      "草檄寻樵，移文问钓，任江上东南风未休。", 
      "君知否，问如今绿野，胜似青油。", 
      "从伊万户封留。", 
      "算得似团栾歌笑不。", 
      "怕魏阙兴思，高车驷马，江湖难著，缓带轻裘。", 
      "雪意何如，新醪熟未，乐事良辰聊献酬。", 
      "从今去，更八千椿算，才一春秋。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "今代清流，北斗以南，文昌一星。", 
      "对露门进读，銮坡演翰，琐闱批敕，宝牒成文。", 
      "笔下权衡，胸中律度，礼乐人才俱讨论。", 
      "鸳行里，羡才高片玉，辉映条冰。", 
      "几年简在吾君。", 
      "便须把诗书开太平。", 
      "笑诸公炙手，昔成何事，一贤冷眼，今独修名。", 
      "花底退朝，槐边听制，一武商岩霖雨新。", 
      "金举，对春风九十，岁岁平分。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "天下中庸，千载一灯，传之自公。", 
      "有涵洪雅量，陂澄千顷，坚凝定力，壁立孤峰。", 
      "佐鼎调梅，参帷借箸，略试斯文经济功。", 
      "听淮鹤，暂素丝揽辔，玉帐分弓。", 
      "朝来鼓角声雄。", 
      "庆元帅新除初度逢。", 
      "任西风局面，人皆洞，福星堂上，我独从容。", 
      "草檄传燕，开门释蔡，了却中原公衮东。", 
      "归廊庙，把格天勋业，与宋无穷。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "画舸呼风，长剑倚天，壮哉此行。", 
      "指洞庭彭蠡，遍观吴楚，瞿塘滟，直上峨岷。", 
      "帝语春温，军声秋肃，手济时屯开泰平。", 
      "天应是，念蚕丛父老，公为更生。", 
      "眼看四海无人。", 
      "今天下英雄惟使君。", 
      "想驰情忠武，将兴王业，抚膺司马，忍咎吾民。", 
      "净洗甲兵，归来鼎辅，定使八荒同一云。", 
      "经营事，比京河形势，更近函秦。"
    ], 
    "rhythmic": "沁园春", 
    "tags": [
      "洞庭湖"
    ]
  }, 
  {
    "author": "李曾伯", 
    "paragraphs": [
      "漫浪江头，三听秋砧，一登故台。", 
      "望烟芜莽苍，令人目断，风樯掀舞，何日眉开。", 
      "把酒新亭，围棋别墅，老气当时何壮哉。", 
      "江东事，百年无恙，全是时才。", 
      "纷然竞付轻埃。", 
      "还水绕赏心东向淮。", 
      "叹阿奴侪悲，因人碌碌，乃翁材略，馀地恢恢。", 
      "凤阙天高，鹭洲潮落，约取白鸥归去来。", 
      "阑干外，英雄陈迹，一琼杯。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "绮阁香销，玉砌梦残，凄凉旧台。", 
      "对御沟红叶，一番木落，宫墙黄菊，几度花开。", 
      "水溯岷源，山联吴会，目送征鸿安往哉。", 
      "都休问，六朝人物，谁拙谁才。", 
      "平生衮衮烟尘。", 
      "记匹马当年荆蜀淮。", 
      "叹雕零殆尽，词源已竭，消磨未去，酒量犹恢。", 
      "八跪蟹肥，四腮鲈美，客有可人招不来。", 
      "油幢暇，凭栏一笑，相与传杯。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "目断长空，手拍危栏，高兴酒浓。", 
      "拟招呼短艇，追陪飞盖，一餐湘菊，共赋芙蓉。", 
      "雁字沈秋，鸦林噪晚，几阵萧萧雨更风。", 
      "空凝伫，不如一鹤，随意西东。", 
      "堪嗟乐事难逢。", 
      "愧元伯、巨卿千里从。", 
      "望文星聚彩，交辉吴分，天飙吹翅，独隔蓬。", 
      "野墅荒烟，败荷衰草，人在可怜憔悴中。", 
      "还相念，愿持觥薄罚，别许从容。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "雨抹晴妆，修眉镜清，寸碧翠浓。", 
      "对蒹葭尽处，丛丛烟树，池塘侧畔，面面芙蓉。", 
      "千百栖乌，两三过雁，时有婆娑一笛风。", 
      "斜阳里，更青帘半卷，在小桥东。", 
      "佳人何日重逢。", 
      "问还肯扁舟载酒从。", 
      "笑平生劲概，寸心如铁，中年老态，两鬓成蓬。", 
      "荷锸栽蔬，腰镰刈稻，且寄西郊图画中。", 
      "空回首，望五湖鸥鹭，心事容容。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "秋岂悲人，人不悲秋，比春更浓。", 
      "有蕙兰风度，尚存芳菊，牡丹之献，犹在芙蓉。", 
      "举蟹持醪，得鲈作，晋宋间人有此风。", 
      "休轻笑，彼柴桑傲吏，龌龊篱东。", 
      "携壶与客还逢。", 
      "愿时许先生杖履从。", 
      "叹尘踪如寄，鸥凫江海，性真聊适，蜩蒿蓬。", 
      "刮眼青天，惊心黄叶，立尽梧桐月正中。", 
      "凄然久，看物情终竟，不似春容。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "大江之西，康庐之阴，壮哉此州。", 
      "有舳橹千里，旌旗百万，襟喉上国，屏翰中流。", 
      "弹压鲸波，指麾虎渡，著此商川万斛舟。", 
      "青毡旧，看崇诗说礼，缓带轻裘。", 
      "十年泉石优游。", 
      "久高卧元龙百尺楼。", 
      "正九重侧席，相期岩弼，一贤砥柱，聊试边筹。", 
      "了却分弓，归来调鼎，得见茂洪何复忧。", 
      "谈兵暇，问琵琶歌曲，无恙还不。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "北固台端，南渡後来，无此伟人。", 
      "自从容佐鼎，光华揽辔，几年中外，属目经纶。", 
      "万灶炊烟，千艘漕雪，手整江淮如掌平。", 
      "诗书效，看马腾士饱，酒好兵精。", 
      "平生。", 
      "馀事功名。", 
      "岂管葛诸人能拟伦。", 
      "暂牙筹游戏，小淹惟月，金瓯注想，便合为霖。", 
      "沆瀣一襟，风流八咏，秋入诗坛如许清。", 
      "为公寿，有黄花不老，长伴香名。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "揽秀岷峨，著鞭江淮，诸公所奇。", 
      "对塞垣烟淡，相随弓剑，城楼月落，几共灯棋。", 
      "驿柳摇黄，溪桃涨绿，稳趁春风度玉墀。", 
      "亨衢去，看紫薇红药，太乙青藜。", 
      "孤山若放梅时。", 
      "莫忘却扬州曾有诗。", 
      "怅英游难驻，堪怜只影，中年易感，祗付双眉。", 
      "珍重交情，勉旃时用，回首岫云从此归。", 
      "能相忆，有好音遗我，在水之湄。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "水北洛南，未尝无人，不同者时。", 
      "赖交情兰臭，绸缪相好，宦情云薄，得失何知。", 
      "夜观论兵，春原吊古，慷慨事功千载期。", 
      "萧如也，料行囊如水，只有新诗。", 
      "归兮。", 
      "归去来兮。", 
      "我亦办征帆非晚归。", 
      "正姑苏台畔，米廉酒好，吴松江上，莼嫩鱼肥。", 
      "我住孤村，相连一水，载月不妨时过之。", 
      "长亭路，又何须回首，折柳依依。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "天下奇观，江浮两山，地雄一州。", 
      "对晴烟抹翠，怒涛翻雪，离离塞草，拍拍风舟。", 
      "春去春来，潮生潮落，几度斜阳人倚楼。", 
      "堪怜处，怅英雄白发，空敝貂裘。", 
      "淮头。", 
      "虏尚虔刘。", 
      "谁为把中原一战收。", 
      "问只今人物，岂无安石，且容老子，还访浮丘。", 
      "鸥鹭眠沙，渔樵唱晚，不管人间半点愁。", 
      "危栏外，渺沧波无极，去去归休。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "紫金山前，铁骑围中，惟公尚知。", 
      "怅当时卯角，鱼犹同队，如今缟鬓，鸥已忘机。", 
      "故垒荒榛，群贤拱木，畴记官军夜战时。", 
      "不图见，独岁寒不改，老气犹奇。", 
      "嗟哉月驶舟移。", 
      "四十载光阴昨梦非。", 
      "叹荷薪弗克，祗惭弓冶，扃柴却扫，绝望簪圭。", 
      "菌短椿长，微鹏巨，天分当然何足疑。", 
      "闻公里，有溪堪钓，盍亦云归。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "大疏归来，小阮适闲，喜同此时。", 
      "问垂弧历载，几番遥祝，举觞华旦，相会良希。", 
      "颂以松椿，酌之椒柏，预卜明年百事宜。", 
      "春犹浅，趁雪晴梅放，且和新诗。", 
      "公虽厌直兰闱。", 
      "如正色朝端当宁知。", 
      "看大廷诸老，争推前席，吾家五祖，自有传衣。", 
      "暖律初回，要津立上，卿相时来皆可为。", 
      "祈公寿，与东君不老，南极齐辉。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "弧矢四方，江汉一萍，少年壮游。", 
      "叹而今老矣，祗宜野服，欲何为者，还著轻裘。", 
      "匹马萧萧，孤鸾杳杳，城郭重来空白头。", 
      "西风里，对一番新月，又荻花秋。", 
      "依然千古荆州。", 
      "问刘表诸人还在不。", 
      "向亭前举酒，不堪北顾，船头击楫，忍负中流。", 
      "远水长天，淡烟衰草，还是当时王粲楼。", 
      "何如且，倩吴歌楚舞，一洗新愁。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "嗟矍铄翁，对婵娟月，怀汗漫游。", 
      "怅江湖幸有，季鹰鲈脍，田园忍负，晏子弧裘。", 
      "丹桂开时，青苹渺处，家在三吴天尽头。", 
      "庭皋静，又一番叶落，天下皆秋。", 
      "少年弓剑边州。", 
      "惊转首黄粱还梦不。", 
      "叹悠悠千载，关山无恙，滔滔一水，岁月俱流。", 
      "镜老菱花，笳悲庐叶，新雁数行人倚楼。", 
      "君知否，把眉峰蹙破，岂为身愁。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "唤麴生来，与常娥约，从太守游。", 
      "把玉箫声寄，萧关短笛，霓裳曲换，清塞重裘。", 
      "桂影飘摇，桐阴立尽，多少征人霜满头。", 
      "油幢暇，不掀髯一笑，辜负中秋。", 
      "斗杓矗处中州。", 
      "还有解闻鸡起舞不。", 
      "看鸣弦中鹄，穿杨电激，飞球戏马，策垂星流。", 
      "绣帽归军，玳簪环客，薄晚同登庾亮楼。", 
      "浮生事，是几番玩月，何苦多愁。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "麴生来言，素娥寄声，偶阆苑游。", 
      "问去年今夕，逢余桂岭，前年今夕，见子菟裘。", 
      "何事尘劳，启人厌倦，痴兔老蟾因缩头。", 
      "宜珍重，要相期後会，直待来秋。", 
      "休休。", 
      "莫舞凉州。", 
      "岂巫女风姨相妒不。", 
      "枉停歌准拟，冰轮东上，持杯顾恋，银汉西流。", 
      "一笑天悭，四并时少，应负珠帘十二楼。", 
      "呼蕉叶，且与生酹古，排遣牢愁。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "百尺楼头，奇哉此翁，元龙後身。", 
      "当壮年襟度，百川鲸吸，平生出处，一片鸥轻。", 
      "冷淡逋梅，淋漓旭草，但见风雷笔下生。", 
      "荆州幕，觉坐间小异，乃有斯人。", 
      "牙樯喜色津津。", 
      "正江影涵秋无点尘。", 
      "对白苹黄苇，且供诗卷，紫薇红药，却演丝纶。", 
      "举酒延蟾，倚栏闻雁，应念征人归尚春。", 
      "君王问，尽不妨细说，万里戎情。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "一段太清境，谁幻出阶坳。", 
      "不知身住何处，爽气逼霜袍。", 
      "但见人间一样，似夜又还非夜，栖鸟不安巢。", 
      "认得在尘世，禁鼓二更敲。", 
      "最忺看，来竹底，上梅梢。", 
      "几家朱户，不如儿女醉蓬茅。", 
      "谁把琴声三弄，不管骚人幽趣，似向曲中嘲。", 
      "长啸赋赤壁，有酒更无肴。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "夜永厌银烛，移步下堂坳。", 
      "秋风昨梦少年，高兴鹄成袍。", 
      "世上痴儿睡去，历历江山细数，孤鹘啸危巢。", 
      "地静未容去，门掩不妨敲。", 
      "转巍阑，低画桶，落寒梢。", 
      "南楼老子争似，短笛一椽茅。", 
      "无色界间长啸，不夜城中高卧，随意弄诗嘲。", 
      "洗斝要更酌，为我问佳肴。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "千一载英杰，百二国山河。", 
      "提封几半宇宙，万里仗天戈。", 
      "十乘晋军旗鼓，三岁秦关扃锁，地利属人和。", 
      "位次功第一，未数酂侯何。", 
      "建青油，持柴荷，听黄麻。", 
      "乾坤整顿都了，玉殿侍羲娥。", 
      "且醉东湖花柳，却泛西湖舟楫，留不住岷峨。", 
      "谁为语儒馆，浓墨被诗歌。"
    ], 
    "rhythmic": "水调歌头", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "三蜀最佳处，昌是海棠州。", 
      "清香燕寝闲暇，人与地风流。", 
      "十万人家寿域，六七十翁儿状，眉寿祝公侯。", 
      "谁为语廊庙，且许寇恂留。", 
      "过书云，才几日，纪千秋。", 
      "祖孙卮酒相贺，庆事袭箕裘。", 
      "自有诗书万卷，安用田园千顷，松菊足优游。", 
      "持以寿公者，梅萼伴清修。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "老子世北客，家本住吴头。", 
      "登临聊复尔耳，佳节懒为酬。", 
      "刚被西风断送，又为黄花牵帅，草创作斯游。", 
      "目力眇无际，更上一层楼。", 
      "对长江，流不尽，古今愁。", 
      "凭兰正拟一笑，襟袍怯於秋。", 
      "高处令人心悸，放旷舒怀何暇，好趁醒时休。", 
      "留取江湖量，归去醉中州。"
    ], 
    "rhythmic": "水调歌头", 
    "tags": [
      "长江"
    ]
  }, 
  {
    "author": "李曾伯", 
    "paragraphs": [
      "行客送行客，况又值新秋。", 
      "莼乡此去万里，先我上扁舟。", 
      "三载乌奴聚首，异县乡情对语，乘月几登楼。", 
      "去去远蜀口，日日望吴头。", 
      "丹青手，描不就，此离愁。", 
      "半生萍梗江汉，别恨最绸缪。", 
      "远水长空一色，风顺波平如掌，雁序际天游。", 
      "故旧有相问，犹滞剑南州。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "骤雨送行色，把剑渡长淮。", 
      "西风咄咄怪事，吹不散烟霾。", 
      "才是橙黄时候，早似梅边天气，寒意已相催。", 
      "老子尚顽耐，仆马苦虺隤。", 
      "叹平生，身客路，半天涯。", 
      "飞鸢跕跕曾见，底事又重来。", 
      "回首白云何处，目送孤鸿千里，去影为徘徊。", 
      "篱菊渐秋色，杜瓮有新醅。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "万里长淮北，青是汉时山。", 
      "几年壁垒相望，高枕度春闲。", 
      "不道草庐豪杰，手袖伊吾长剑，驰志在楼兰。", 
      "锺鼓令秋肃，毡胆冰寒。", 
      "诗书帅，金横带，玉为鞍。", 
      "天生如结数辈，虏岂易江南。", 
      "京索成皋此际，东郭韩庐俱困，故老正争看。", 
      "琳檄未能草，冯铗直空弹。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "岘山羊叔子，江左管夷吾。", 
      "勋名掀揭宇宙，金匮侈丹书。", 
      "两载风寒卧护，一柱狂澜屹立，形势壮陪都。", 
      "功业笑儿辈，别有大规模。", 
      "看东归，游凤沼，转鸿枢。", 
      "不应廊庙人物，犹佩玉麟符。", 
      "好是茅峰仙客，更与锺山佛子，同日庆垂弧。", 
      "一饮共千岁，永永辅皇图。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "簪履盛元幕，领袖属英游。", 
      "登车揽辔馀事，何止客诸候。", 
      "看尽巫云岷雪，却妨庐峰湓浦，砥柱赞中流。", 
      "百叠青山路，一片白苹洲。", 
      "今日事，风涛上，一虚舟。", 
      "长江万顷寒碧，犹谓马能浮。", 
      "况是眼前局面，心腹忧如边角，胜著赖帷筹。", 
      "谈笑济时了，勋业迈前修。"
    ], 
    "rhythmic": "水调歌头", 
    "tags": [
      "长江"
    ]
  }, 
  {
    "author": "李曾伯", 
    "paragraphs": [
      "风卷江湖浪，举足是羊肠。", 
      "峡山知在何处，榛莽更凄凉。", 
      "不为渊明五斗，直为班超万里，雅志未能忘。", 
      "耿耿富襟抱，行计有诗囊。", 
      "溯吴头，逾楚尾，界瞿塘。", 
      "从他昵昵燕语，留不住征樯。", 
      "芳草天涯弥望，着我飞凫来去，在在可徜徉。", 
      "持此见刘表，抵掌与谈王。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "幻出广寒境，罗袜净无尘。", 
      "素娥风格分明，玉骨水为神。", 
      "手揽清光盈掬，眼看山河一色，阅尽古今人。", 
      "对影且长啸，一酌瓮头春。", 
      "千万顷，琉璃色，楚天清。", 
      "庾楼袁舫何事，汩汩主和宾。", 
      "但见老蟾无恙，不管镜圆钩阙，寒暑任相更。", 
      "此夕幸无雨，何惜放颜醺。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "碾就一轮玉，扫尽四边尘。", 
      "白乎不涅不磷，千古此丰神。", 
      "领略常娥体态，寂寞谪仙材调，四海岂无人。", 
      "安得金丹诀，长驻玉颜春。", 
      "镜圆明，冰样洁，水来清。", 
      "良宵难值如许，何惜且留宾。", 
      "拟唤桓伊三弄，影转画檐西畔，钟鼓趣残更。", 
      "肺腑尽霜雪，麴不能醺。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "久欲乘槎去，间阔几仙尘。", 
      "乾坤炯炯不夜，造化抑何神。", 
      "谁道二分无赖，到处一轮都满，天未始私人。", 
      "今夕果何夕，非夏亦非春。", 
      "风露下，明作哲，圣之清。", 
      "纷纷浮世代谢，燕客与鸿宾。", 
      "欢恨离愁尽扫，谢赋鲍诗高束，一枕听严更。", 
      "尔自屋梁落，吾已醉醺醺。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "薄酒长亭别，饱饭故园归。", 
      "两年婉婉席上，甘苦每同之。", 
      "骥群中独步，糜鹿兴前不瞬，孰可与争驰。", 
      "力挽不能寸，健翮遽斜飞。", 
      "经营事，艰难状，老天知。", 
      "区区塞马得失，一笑付观棋。", 
      "用则风云万里，不用烟霞一壑，两鬓未应丝。", 
      "回首乌樯外，鸥鸟自忘机。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "壁垒壮西塞，形势古州来。", 
      "九重庙算经远，边隙肯轻开。", 
      "整顿金城千仞，遮护风寒数处，蛇豕敢当哉。", 
      "惆怅倚长剑，扫未尽烟埃。", 
      "骑连营，桥列栅，木成排。", 
      "老酋鱼釜视我，孰与障吾淮。", 
      "横槊冲围四出，北府牢之何勇，新进喜多才。", 
      "老子何归矣，击壤乐春台。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "枣颊上秋色，朔漠寇南来。", 
      "斧螗蜂猬棼集，腥雾扫难开。", 
      "细看眼前局面，惊落人间匕箸，砥柱者谁哉。", 
      "熊虎贾馀勇，弧兔等轻埃。", 
      "炮雷轰，戈日耀，阵云排。", 
      "不图风定波息，谈笑静长淮。", 
      "休诧穿杨妙手，乘早闹蓝抽脚，谁拙又谁才。", 
      "束起楼兰剑，归钓子陵台。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "壮志小鹏背，万里欲乘风。", 
      "马瘏裘敝，老来无复旧游重。", 
      "楚尾吴头蜀口，三十载间陈迹，衮衮水之东。", 
      "休说射雕手，且学钓渔翁。", 
      "奚为者，聊尔耳，此山中。", 
      "壶觞自引，不妨换羽与移宫。", 
      "蓬矢桑弧何事，朝菌大椿皆分，识破色俱空。", 
      "掬润弄明月，长啸倚青松。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "鸿雁未应到，可怪此番风。", 
      "木犀天气，何事爽逼夹衣重。", 
      "长记呼韩塞下，每向飞廉声里，占见马蹄东。", 
      "今日闭门睡，都不管山翁。", 
      "李北平，班定远，魏云中。", 
      "纷纷成败，任取勋业纪南宫。", 
      "幸得明朝无雨，定是中宵有月，莫放酒尊空。", 
      "起舞弄庭叶，清影伴岩松。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "一番蓼花雨，几阵桂枝风。", 
      "杖藜多暇，准拟同醉小山重。", 
      "底事阮郎清致，苦托休文瘦损，咫尺阻西东。", 
      "秋色浩如许，岂可欠诗翁。", 
      "门前事，都莫问，付杯中。", 
      "纷纷蛮触等耳，富贵大槐宫。", 
      "何惜振衣而起，相与凭栏一笑，抵掌共谈空。", 
      "佳客傥不至，推枕卧云松。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "缔好恨不早，觌面雅相志。", 
      "璇星楼上，一见天产此英奇。", 
      "功在淮梁砥柱，政蔼汉扶襦裤，仅借寇恂期。", 
      "懊恼剑花冷，手欲鲙鲸鲵。", 
      "濡须坞，咽喉地，腹心谁。", 
      "公其揽辔凭轼，勋业笑谈为。", 
      "贯索旄头息焰，斗极泰阶动色，归佐太平基。", 
      "客有问仆者，只说在渔矶。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "之子问行役，火伞正当天。", 
      "酷哉几可炙手，流汗满襟沾。", 
      "仆仆长亭古道，人在竹舆何似，甑釜受蒸煎。", 
      "帝悯苍生热，敕下九龙渊。", 
      "命丰隆，驱屏翳，起蜚廉。", 
      "神工一炊黍顷，爽气遍垓埏。", 
      "洗涤山河尘土，转作清凉境界，物类举醒然。", 
      "稽首谢天赐，伸脚快宵眠。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "君莫厌行役，易尔此非难。", 
      "人情无已，久阴忧潦霁忧乾。", 
      "借得庭轩一榻，忘却征涂炎暑，小驻瀹龙团。", 
      "世路任渠险，襟抱五湖宽。", 
      "叹平生，环辙迹，已苍颜。", 
      "梅花雪片万里，奚又絷南冠。", 
      "应是江山好处，犹待推排老眼，天未许休官。", 
      "莫忆故园竹，日日报平安。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "乔木老盘谷，仙李盛峨岷。", 
      "参横井转，月边犹赖有长庚。", 
      "传得丹溪正派，更是平庵宅相，夷路早蜚英。", 
      "十载星沙幕，一片玉壶冰。", 
      "题舆了，千万里，尽云津。", 
      "渚宫小驻，不妨谈笑对秋城。", 
      "西去凭熊驾驷，东下握兰持橐，衮衮看峥嵘。", 
      "愿借鹫峰桂，岁以寿金觥。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "万里净无翳，一镜独当天。", 
      "老蟾痴兔顽甚，阅世几何年。", 
      "任尔炎凉千变，不改山河一色，爽气逼人寒。", 
      "何必乘槎去，直到斗牛间。", 
      "叹常娥，元不嫁，只孤眠。", 
      "古今遗恨，不能长似此宵圆。", 
      "我有竹溪茅舍，办取金风玉露，一笑四并全。", 
      "细和坡仙句，低唱教婵娟。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "镇日山行，人倦也、马还无力。", 
      "游历处，总堪图画，足供吟笔。", 
      "涧水绿中声漱玉，岭云白外光浮碧。", 
      "信野花、啼鸟一般春，今方识。", 
      "真可羡，林泉客。", 
      "真可叹，尘埃役。", 
      "想希夷冷笑，我曹踪迹。", 
      "七十二峰神物境，几千万壑仙人室。", 
      "待身名、办了却归来，相寻觅。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "衮衮青春，都只恁、堂堂过了。", 
      "才解得，一分春思，一分春恼。", 
      "儿态尚眠庭院柳，梦魂已入池塘草。", 
      "问不知、春意到花梢，深多少。", 
      "花正似，人人小。", 
      "人应似，年年好。", 
      "奈吴帆望断，秦关声杳。", 
      "不恨碧云遮雁绝，只愁红雨催莺老。", 
      "最苦是、茅店月明时，鸡声晓。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "天顾坤维，烦紫气、来从南斗。", 
      "鞭才定，匆匆塞上，咏薇吟柳。", 
      "少借日边霖雨望，教知天下风云手。", 
      "听吾民、争说近年无，前朝有。", 
      "平安夜，舒长昼。", 
      "笳鼓静，笙歌奏。", 
      "记西湖五月，藕花时候。", 
      "待把雁门冠带了，归来麟阁丹青旧。", 
      "放蜀山、万点入樽罍，为君寿。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "姑射山人，仙去後、唯存标格。", 
      "犹赖有、墨池老手，草玄能白。", 
      "留得岁寒风骨在，岂烦造化栽培力。", 
      "有世间、肉眼莫教看，非渠识。", 
      "元不夜，枝何月。", 
      "元未腊，花何雪。", 
      "最孤高不受，多情轻折。", 
      "只有暗香天靳予，黄金作指难为术。", 
      "更若将、解语付真真，空成色。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "老去生涯，都付与、一丘一壑。", 
      "功名事，惭非好手，几逢危著。", 
      "走马斗鸡年少趣，椎牛酾酒军中乐。", 
      "到而今、浑似梦中看，休休莫。", 
      "江湖路，西风恶。", 
      "霄汉志，秋云薄。", 
      "更那堪州铁，铸成重错。", 
      "当贵买臣毋足羡，知非伯玉真能觉。", 
      "问心期、应有海翁鸥，山人鹤。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "竹马同游，平生志、相期霄壑。", 
      "今老矣，儒冠宁误，戎妆徒著。", 
      "卷起鲸鲵江海事，放教禽鸟山林乐。", 
      "问尚堪、舞剑渡河无，公应莫。", 
      "粟可饭，衣从恶。", 
      "秫可酒，茶胜薄。", 
      "但此身长健，老天不错。", 
      "竹院昼闲参内景，蒲团夜坐披圆觉。", 
      "愿此生、无愧北山猿，西湖鹤。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "小小池亭，仿佛似、洛川岩壑。", 
      "天付与、老身游戏，馀生吃著。", 
      "剩喜酒能消思虑，翻疑书解妨人乐。", 
      "听雨翁、白雪寄新词，愁言莫。", 
      "毋自叹，蒿莱恶。", 
      "甘自味，齑盐薄。", 
      "对乱花丛竹，翠红交错。", 
      "元亮悦闻亲友话，羲之常恐儿曹觉。", 
      "望碧云、休忆女乘鸾，人骑鹤。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "既作闲人，便应付、此身沟壑。", 
      "不应更，将愁半点，寸心中著。", 
      "责子渊明徒自苦，忧君范老何时乐。", 
      "纵一嘲、一咏欲奚为，何如莫。", 
      "不自鄙，葵蔬恶。", 
      "还肯荐，茅柴薄。", 
      "任侯门海陆，杂陈珍错。", 
      "有暇盍联车骑过，相忘勿遣诗情觉。", 
      "怕家僮、无处买莼鲈，烹琴鹤。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "万里归朝去。", 
      "倚江亭、绿波碧色，一川晴絮。", 
      "赢得威名留草木，玉垒雪山高处。", 
      "未应减、平淮裴度。", 
      "见说金瓯书字久，待公来、便作商岩雨。", 
      "休望却，蜀都赋。", 
      "旌旗回首春城暮。", 
      "听樯头、飞燕似把，人情低诉。", 
      "两两三三鸥鹭里，拍拍船儿一羽。", 
      "算惟有、清芬载取。", 
      "百万人家儿样恋，恨柳风、不为留连住。", 
      "离梦绕，沙堤路。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "满酌荆州酒。", 
      "望莱庭、斑衣拜祝，俾吾亲寿。", 
      "玉水雪楼游宦地，近访甘棠依旧。", 
      "逢父老、颂声盈口。", 
      "争道蜀边劳数载，也真宜、略畔云横岫。", 
      "小儿辈，任成否。", 
      "东皋十月梅开後。", 
      "想亲朋、团栾一笑，从容觞豆。", 
      "塞上弓刀成底事，不过腰金如斗。", 
      "算不直、渊明株柳。", 
      "只恐鲸鲵无计取，更须烦、绿野持竿手。", 
      "看勋业，国长久。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "将谓霏微雨。", 
      "恍朝来、虚檐生白，寒侵冒絮。", 
      "拟和盐花凌谢韫，巧思翻成金注。", 
      "谁寄我、雪车冰柱。", 
      "酿熟羊羔炉拥兽，羡画楼、金帐调宫羽。", 
      "人应共，回风舞。", 
      "围场校猎淮云暮。", 
      "记当时、银杯缟带，网禽罝兔。", 
      "老去不禁鞍马力，独对愁吟似甫。", 
      "问一棹、剡溪何处。", 
      "愿与铁衣春解戍，把梁园、旧话供儿语。", 
      "孤梅外，梦魂度。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "才过黄花雨。", 
      "问长堤、依依万柳，未春何絮。", 
      "一目河山银幻出，惊诧夜光流注。", 
      "巍观矗、玉为云柱。", 
      "风卷寒庐迷过雁，渺沧波、莫认沙鸥羽。", 
      "千万蝶，空中舞。", 
      "霸桥寂寞前溪暮。", 
      "耸诗肩、霜裘拥貉，月毫挥兔。", 
      "记得梅奴曾索笑，解佩如逢交甫。", 
      "今孤垒、寒烟深处。", 
      "休说鹅池平蔡事，庆新年、一稔欢相语。", 
      "持大白，勿虚度。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "幸得闲中趣。", 
      "问何为、倏逾桂岭，重来荆渚。", 
      "唤醒门前弧矢梦，钩月相辉初度。", 
      "谩羞听、军中鼙鼓。", 
      "马上弓刀成底事，仅平明、旆入襄州去。", 
      "能不愧，古羊杜。", 
      "此身何以酬明主。", 
      "怅新来、鬓毛添白，衰容如许。", 
      "三万貔貅齐贾勇，好为一清狐兔。", 
      "看柳色、大堤如故。", 
      "世事付之杯酒外，那棋边、得失都休语。", 
      "来共看，雁儿舞。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "黄梅过雨，望隔林、一缕长烟浮碧。", 
      "亟拥征鞍寻午梦，卧看青山排闼。", 
      "扫户风清，拂檐云淡，爽气生萧发。", 
      "黄粱惊觉，子规枝上啼彻。", 
      "堪羡麦熟蚕成，酒香鸡嫩，风味农家别。", 
      "幸有住山供活计，何苦江湖南北。", 
      "菊老陶园，瓜荒邵圃，空负干时策。", 
      "洛阳三顷，胜如金印六国。"
    ], 
    "rhythmic": "念奴娇"
  }, 
  {
    "author": "李曾伯", 
    "paragraphs": [
      "平生宦海，是几番风雨，几番霜雪。", 
      "绿野来归身强健，镜里微添华发。", 
      "剑束床头，书寻架上，富贵轻於叶。", 
      "南坡石竹，年来尤更清绝。", 
      "好是梅坞松关，对湘溪一曲，翠屏千叠。", 
      "柱杖篮舆诗卷里，尚小东山勋业。", 
      "只恐鸥盟，难望鹤怨，未是闲时节。", 
      "片云收却，照人依旧明月。"
    ], 
    "rhythmic": "念奴娇"
  }, 
  {
    "author": "李曾伯", 
    "paragraphs": [
      "云胡不喜。", 
      "得抽脚篮中，安身局外。", 
      "世路风涛都历遍，几度眉攒心碎。", 
      "八尺藤床，二升粟饭，方寸恢馀地。", 
      "翻云覆雨，从伊造物儿戏。", 
      "不见刻木牵丝，鸡皮鹤发，弄罢寂无事。", 
      "随分风光堪领略，聊放疏狂些子。", 
      "刘项雌雄，跖颜修短，无彼亦无此。", 
      "茅檐高卧，不知春到花底。"
    ], 
    "rhythmic": "念奴娇"
  }, 
  {
    "author": "李曾伯", 
    "paragraphs": [
      "浮生如寄，叹征尘驱我，担簦西去。", 
      "烟障云屏相迎送，几幅鹅溪缣素。", 
      "挥汗流金，饮冰漱玉，桃叶呼前渡。", 
      "若将有意，道傍一鹭延伫。", 
      "细读壁上龙蛇，太丘笔在，更著茶玻句。", 
      "樽酒十年今白发，不改江流东注。", 
      "胜概难逢，旅怀易动，信美非吾土。", 
      "恨无六翮，长风万里高举。"
    ], 
    "rhythmic": "念奴娇"
  }, 
  {
    "author": "李曾伯", 
    "paragraphs": [
      "浪拍金鳌，春浮铁瓮，气清天朗如秋。", 
      "江皋无事，飞盖强追游。", 
      "万顷蒲萄光里，风樯共、塔影悠悠。", 
      "人间事，年华似掷，一水与俱流。", 
      "绸缪。", 
      "千古恨，纷纷离合，晋宋曹刘。", 
      "望长安何处，落照西头。", 
      "往事苍苔陈迹，夷吾在、吾属何愁。", 
      "清樽畔，谁能为我，一曲舞梁州。"
    ], 
    "rhythmic": "满庭芳"
  }, 
  {
    "author": "李曾伯", 
    "paragraphs": [
      "山接平芜，烟横远墅，修眉淡抹晴妆。", 
      "菊梅交际，天未十分霜。", 
      "几许无穷秋思，空凝伫、衰柳斜阳。", 
      "溪头路，黄芦一片，凫雁两三行。", 
      "平章。", 
      "风景似，画图一幅，著我徜徉。", 
      "山中无事，聊尔适吾狂。", 
      "不用登临感慨，青帘外、新酒堪尝。", 
      "何为者，东家宋玉，千古叹凄凉。"
    ], 
    "rhythmic": "满庭芳"
  }, 
  {
    "author": "李曾伯", 
    "paragraphs": [
      "百年过半也。", 
      "怅壮心零落，鬓星星也。", 
      "风儿渐凉也。", 
      "近中秋月儿，又初生也。", 
      "田园暇也。", 
      "矍铄哉、是翁也。", 
      "记当时，弧矢垂门，孤负四方志也。", 
      "休也。", 
      "牙签插架，玉帐持麾，总成非也。", 
      "浮生梦也。", 
      "皇皇欲、奚为也。", 
      "趁身闲、随分粗衣淡饭，一笑又何妨也。", 
      "问神仙，底处蓬莱，醉乡是也。"
    ], 
    "rhythmic": "瑞鹤仙"
  }, 
  {
    "author": "李曾伯", 
    "paragraphs": [
      "轻云暮卷，望澄空如水，千里一碧。", 
      "菱镜冰悬，桂轮玉碾，喜见中原秋色。", 
      "老蟾炯炯无翳，阅尽尘寰今夕。", 
      "堪恨处，度霓裳曾到，长生宫阙。", 
      "坐客。", 
      "休叹息。", 
      "看此清光，天岂限南北。", 
      "便好乘风，为持玉斧，修取山河如一。", 
      "西湖旧时花草，会遣孀娥重识。", 
      "从今去，举太平玩事，长如今夕。"
    ], 
    "rhythmic": "喜迁莺", 
    "tags": [
      "西湖"
    ]
  }, 
  {
    "author": "李曾伯", 
    "paragraphs": [
      "红绡剪就，绛蜡熔成，天然一种仙姿。", 
      "竹外家风，凄凉俭薄为宜。", 
      "东君苦怜消瘦，强教伊、傅粉匀脂。", 
      "较量尽，胜夭桃轻俗，繁杏粗肥。", 
      "好是新妆雅态，对疏蟾淡淡，薄雾霏霏。", 
      "迥出红尘，轻盈玉骨冰肌。", 
      "犹嫌污人颜色，谁云似、虢国娥眉。", 
      "香韵别，怕满园、蜂蝶未知。"
    ], 
    "rhythmic": "声声慢"
  }, 
  {
    "author": "李曾伯", 
    "paragraphs": [
      "修洁孤高，凌霜傲雪，潇然尘外丰姿。", 
      "一白无瑕，玉堂茅舍俱宜。", 
      "飘飘羽衣缟袂，都不染、富贵膏脂。", 
      "调羹事，看水边清瘦，雨後红肥。", 
      "偏爱春工尚浅，向南枝信透，东阁香霏。", 
      "翠袖犹寒，不禁弱质柔肌。", 
      "浑如故人邂逅，聊相与、一笑开眉。", 
      "归去晚，任帘栊、深闭未知。"
    ], 
    "rhythmic": "声声慢"
  }, 
  {
    "author": "李曾伯", 
    "paragraphs": [
      "栖鸦啼破烟林暝。", 
      "把旅梦、俄惊醒。", 
      "猛拍征鞍登小岭。", 
      "峰回路转，月明人静，幻出清凉境。", 
      "马蹄踏碎琼瑶影。", 
      "任露压巾纱未忺整。", 
      "贪看前山云隐隐。", 
      "翠微深处，有人家否，试击柴扃问。"
    ], 
    "rhythmic": "青玉案"
  }, 
  {
    "author": "李曾伯", 
    "paragraphs": [
      "去年曾借梅为寿。", 
      "转眼垂弧小春又。", 
      "一笑巡檐清影瘦。", 
      "雪边聊且，收香藏白，少俟融和透。", 
      "新来东阁高吟就。", 
      "金鼎家声自依旧。", 
      "唤取玉妃重举酒。", 
      "百花头上，一枝芳信，终属东君手。"
    ], 
    "rhythmic": "青玉案"
  }, 
  {
    "author": "李曾伯", 
    "paragraphs": [
      "春在粉墙西，墙里不知春色。", 
      "惟有桃花一树，似故园曾识。", 
      "晚来携客上南楼，山外又山隔。", 
      "准拟清明何处，问东风知得。"
    ], 
    "rhythmic": "好事近"
  }, 
  {
    "author": "李曾伯", 
    "paragraphs": [
      "万里青天，西来後我，先我东归。", 
      "夜月鞭筹，春风幕府，鹗荐争推。", 
      "杯行到手休辞。", 
      "道秋菊、春兰有时。", 
      "若到松江，莫惊鸥鹭，记取坡词。"
    ], 
    "rhythmic": "柳梢青"
  }, 
  {
    "author": "李曾伯", 
    "paragraphs": [
      "韶华只隔窗儿外。", 
      "病起昏於醉。", 
      "花开花落总相忘。", 
      "惟有梦随胡蝶、趁春忙。", 
      "故园芳草应如旧。", 
      "只恨人消瘦。", 
      "拟凭飞燕语归期。", 
      "拼却牡丹开了、有酴縻。"
    ], 
    "rhythmic": "虞美人"
  }, 
  {
    "author": "李曾伯", 
    "paragraphs": [
      "无可不可。", 
      "还你天公还我我。", 
      "味触声香。", 
      "尽付庄周蝶满床。", 
      "谩天不过。", 
      "留取心机休用破。", 
      "净几明窗。", 
      "乐取闲中日月长。"
    ], 
    "rhythmic": "减字木兰花"
  }, 
  {
    "author": "李曾伯", 
    "paragraphs": [
      "如何则可。", 
      "我亦不知其谓我。", 
      "隐几焚香。", 
      "对酒一壶书一床。", 
      "知仁观过。", 
      "浑沌翻怜谁凿破。", 
      "寄傲南窗。", 
      "堪羡渊明滋味长。"
    ], 
    "rhythmic": "减字木兰花"
  }, 
  {
    "author": "李曾伯", 
    "paragraphs": [
      "不暖不寒天气，无思无虑山人。", 
      "竹窗时听野禽鸣。", 
      "更有松风成韵。", 
      "竟日蒲团打坐，有时藜杖闲行。", 
      "呼童开酒荐杯羹。", 
      "欲睡携书就枕。"
    ], 
    "rhythmic": "西江月"
  }, 
  {
    "author": "李曾伯", 
    "paragraphs": [
      "排遣新寒有酒，追寻旧隐无人。", 
      "四山朔吹又冬鸣。", 
      "吹送午锺馀韵。", 
      "过眼霜高木落，寄心月驶云行。", 
      "归欤闭户饱藜羹。", 
      "世事华胥一枕。"
    ], 
    "rhythmic": "西江月"
  }, 
  {
    "author": "李曾伯", 
    "paragraphs": [
      "枫荻响飕飕。", 
      "长江六月秋。", 
      "二十年、重到沙头。", 
      "城郭人民那似旧，曾识面、两三鸥。", 
      "落日且登楼。", 
      "英雄休涕流。", 
      "望黄旗、王气东浮。", 
      "借问烟芜苍莽处，还莫是、古襄州。"
    ], 
    "rhythmic": "糖多令・唐多令", 
    "tags": [
      "长江"
    ]
  }, 
  {
    "author": "李曾伯", 
    "paragraphs": [
      "懒上巍楼，楚江一望天无际。", 
      "漫游萍寄。", 
      "莫挽东流水。", 
      "一片秋光，直到山阴里。", 
      "人还记。", 
      "戍边归未。", 
      "更忆鲈鱼美。"
    ], 
    "rhythmic": "点绛唇"
  }, 
  {
    "author": "李曾伯", 
    "paragraphs": [
      "趁西风、且登黄鹤，挥豪先奏秋赋。", 
      "燕山桂种清分在，人物翩翩如许。", 
      "堪羡处。", 
      "长安近、蟾宫相继金闺步。", 
      "佳哉盛举。", 
      "看精淬龙泉，厚培鹏背，自此要津去。", 
      "荆州事，多幸乡情相予。", 
      "几番灯柝棋墅。", 
      "转头江阔轻帆速，梦入吴松鸥鹭。", 
      "君记取。", 
      "旧王粲、曾言信美非吾土。", 
      "故人相语。", 
      "为细数艰难，满头雪白，无奈戌边苦。"
    ], 
    "rhythmic": "摸鱼儿"
  }, 
  {
    "author": "李曾伯", 
    "paragraphs": [
      "对垂弧、引觞一笑，凄凉薄分天气。", 
      "丁年驰骛弓刀後，报国孤忠自许。", 
      "堪叹处。", 
      "今老矣，强颜犹踵邯郸步。", 
      "安能远举。", 
      "谩目送征鸿，梦劳胡蝶，无计便归去。", 
      "清闲禄，旧说天公靳予。", 
      "何时松菊村墅。", 
      "生非燕颔鸢肩相，岂是觚棱鹓鹭。", 
      "收拾取。", 
      "休直似、文渊定远空怀土。", 
      "阿戎可语。", 
      "待乞得身还，屏伊世累，甘受作诗苦。"
    ], 
    "rhythmic": "摸鱼儿"
  }, 
  {
    "author": "李曾伯", 
    "paragraphs": [
      "少年随分赋鹦洲。", 
      "得意桂花秋。", 
      "今日送君行色，梦和月到南楼。", 
      "材名仲父，辞华季子，香满南州。", 
      "勉力中流击楫，直须连钓鳌头。"
    ], 
    "rhythmic": "朝中措"
  }, 
  {
    "author": "李曾伯", 
    "paragraphs": [
      "少年塞上秋来早，昴街尚馀芒曜。", 
      "举目关河，惊心弧矢，顾我岂堪戎纛。", 
      "几番凤诰。", 
      "愧保障何功，恩隆旒藻。", 
      "笑指呼鹰，露花烟草忆刘表。", 
      "头颅如许相与，岁寒犹赖有，白发公道。", 
      "对月怀人，临风访古，往事凄凉难考。", 
      "何时是了。", 
      "莫驰志伊吾，贪名清庙。", 
      "松菊归来，稽山招此老。"
    ], 
    "rhythmic": "齐天乐"
  }, 
  {
    "author": "李曾伯", 
    "paragraphs": [
      "正莼鲈佳梦绕吴乡，牙樯忍轻离。", 
      "向仲宣楼上，凭高举酒，几共灯棋。", 
      "曾记少陵留咏，出幕合持麾。", 
      "飞盖长安去，华贯平跻。", 
      "好是倚门迎笑，恰野堂云壑，菊後梅时。", 
      "庆凤雏新长，携手奉莱衣。", 
      "抚孤松、绝胜细柳，念征人、徒老玉关西。", 
      "归来也，幅巾藜杖，办取追随。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "领青油车骑出郊坰，来游晋龙山。", 
      "喜水天澄霁，稻畦镰净，榆塞戈闲。", 
      "登高谩酬佳节，一笑破苍颜。", 
      "剩泛茱萸菊，杯莫留残。", 
      "休说参军往事，意当时凝眺，不到长安。", 
      "赖座间小异，豪气眇尘寰。", 
      "到如今、祗成佳话，记封姨、曾荐众宾欢。", 
      "吾曹事，有如此酒，要共弹冠。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "怅浮生、俯仰迹成空，依然此江山。", 
      "对秋容如画，天长雁度，水阔鸥闲。", 
      "追游未甘老态，凭酒借红颜。", 
      "归骑斜阳外，柳老荷残。", 
      "幸对黄花时节，喜宾朋晤语，烽火平安。", 
      "仅风巾一笑，名尚满人寰。", 
      "要流芳、相期千载，肯区区、徒恋片时欢。", 
      "姑聊尔，招呼楚调，慰藉南冠。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "八足横戈，一身衷甲，将军致尔来前。", 
      "呼僮解缚，亟荐泽虞鲜。", 
      "族类横行草地，今骈首、鼎镬连连。", 
      "荆江上，不图霜後，风味似吴天。", 
      "晴川。", 
      "千里外，分甘遗远，多谢勤拳。", 
      "对香枨新酒，一洗腥膻。", 
      "慰我吟情归思，都忘却、张孟鲈鳊。", 
      "持螯了，老饕作赋，佳话楚乡传。"
    ], 
    "rhythmic": "满庭芳"
  }, 
  {
    "author": "李曾伯", 
    "paragraphs": [
      "大块赋形，皇览揆予，俾尔昌而寿。", 
      "嗟壮游。", 
      "岁月老征裘。", 
      "向秋来、顿如蒲柳。", 
      "桂开又。", 
      "鲈莼蟹橙正美，故人应忆传杯手。", 
      "想薜荔岩峦，梧桐庭院，当时风景依旧。", 
      "对斜阳、极目倚危楼。", 
      "问一舸、何时过吴头。", 
      "乘下泽车，戴华阳巾，锦衣游昼。", 
      "犹。", 
      "客有名流。", 
      "交情金石襟期厚。", 
      "双湖烟艇里，剑锋紫气冲斗。", 
      "剩妙墨淋漓，清歌发越，未应独步诗千首。", 
      "待挂了衣冠，来寻杖履，陪君此乐须有。", 
      "到如今、不愿酒泉侯。", 
      "愿生入、玉门早归休。", 
      "任远人、从问安否。", 
      "梁园宾客虽富。", 
      "谁出相如右。", 
      "相逢身健，时平无事，是处溪山明秀。", 
      "与君举若为酬。", 
      "有年年、人月长久。"
    ], 
    "rhythmic": "哨遍"
  }, 
  {
    "author": "李曾伯", 
    "paragraphs": [
      "黄旗吉语飞来，胡儿已落将军手。", 
      "吾皇神武，一新城郭，断谟天授。", 
      "铁骑才临，雕戈竞逐，击蛇先首。", 
      "快风驱雨洗，江空谷静，淮淝上、似之否。", 
      "此事老臣何有。", 
      "想捷传、延英方昼。", 
      "玉颜应笑，金瓯堪保，贺声交口。", 
      "吾责免夫，吾归可矣，萧然一叟。", 
      "把功名，分付诸公，聊自尝酒盈斗。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "荆州咫尺神州，几番得失孙刘手。", 
      "山河天险，东南牖户，钺何轻授。", 
      "泪落碑存，鹤归城是，不堪回首。", 
      "喜大堤草色，镇长春在，羊与陆、孰能否。", 
      "风景依然吾有。", 
      "柳营深、铁衣闲画。", 
      "摩云胜气，追戎马足，走蜚狐口。", 
      "往事纷纷，付之蛮触，相忘庄叟。", 
      "有人焉，中夜闻鸡，剑光正烛牛斗。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "吾皇神武中兴，直须整顿舆图旧。", 
      "岂惟天顾，岷峨一角，但西其首。", 
      "遮护咽喉，扶持气派，宁无医手。", 
      "有庙谟先定，傍观何待，留侯蹑、魏侯肘。", 
      "天眷我家仁厚。", 
      "盛英才、载量车斗。", 
      "中流孤艇，千钧一发，老夫何有。", 
      "休对秋风，移宫换羽，吟无绝口。", 
      "看福星，太乙临梁，此虏自不能久。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "梅边连辔偕来，柳边先我观光去。", 
      "一门椿桂，尊君孙盛，小儿文举。", 
      "黄鹤联登，横翔雕鹗，健凌鹦鹉。", 
      "趁霜晴春小，南宫问讯，又同奏、明光赋。", 
      "从此青云阔步。", 
      "看龙门、锦标双取。", 
      "荆州时事，不妨大对，细陈当宁。", 
      "久要论交，中年语别，不堪离绪。", 
      "约杏园，得意归时，吾已在浙江浒。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "千古襄阳，天岂肯、付之荆棘。", 
      "宸算定、图回三载，一新坚壁。", 
      "狼吻不甘春哨衄，马蹄又踏寒滩入。", 
      "向下洲、一鼓扫群胡，三军力。", 
      "连帅是，并州绩。", 
      "宾佐有，雍丘逖。", 
      "赖阴人成事，同心却敌。", 
      "见说陈尸三十里，投鞍委甲如山积。", 
      "待老臣、为作岘樊铭，诸石。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "推枕闻鸡，正怪得、乾坤都白。", 
      "元是有、福星临照，至和薰出。", 
      "缘饰夜城疑不夜，弥漫色界成无色。", 
      "更摛词、巧欲夺天葩，尤殊特。", 
      "貂帽拥，寒何力。", 
      "羔酿举，情何极。", 
      "欠开樽细挹，梅花标格。", 
      "十万铁衣冰到骨，祈天只愿王师息。", 
      "想家童、日办剡中舟，溪头立。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "荡节将行，原显尽、花毡铺白。", 
      "人羡道、青丝辔整，红蕖幕出。", 
      "宇宙中间无点医，水天上下俱同色。", 
      "向个中、著此玉为人，真英特。", 
      "元自得，融和力。", 
      "浑不管，凝寒极。", 
      "看福星临照，政敷民格。", 
      "且访桃源仙世界，伫传梅驿春消息。", 
      "定明年、拜表贺端闱，螭坳立。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "自当年、种柳向西门，古今号名州。", 
      "对风声策策，浪涛衮衮，又是新秋。", 
      "暂为江山弹压，谁得似贤侯。", 
      "夜观灯棋里，几共边筹。", 
      "休效季鹰高兴，为莼羹鲈脍，遽念吴头。", 
      "且安排维楫，相与济中流。", 
      "看邦人、尽歌襦裤，愿紫皇、乞与福星留。", 
      "令人忆，数行过雁，月在南楼。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "续仲宣、一赋小呼鹰，声名满荆州。", 
      "向宾筵游戏，豪端月露，皮里阳秋。", 
      "遍历文书刁斗，何患不封侯。", 
      "横槊风烟表，独占诗筹。", 
      "见说眉攒心事，在岷峨乡国，落日西头。", 
      "怅英豪遗恨，都付大江流。", 
      "伟平生、经纶雅志，把重弓、聊为汉关留。", 
      "中秋近，何如载酒，一笑登楼。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "自六朝、用武诧荆州，襟喉重疆陲。", 
      "更西风似箭，峡江如线，事势夔夔。", 
      "须仗中流砥柱，天付治平谁。", 
      "甚矣吾衰矣，将老东篱。", 
      "休说纷纷往梦，任阴平邓艾，骆谷姜维。", 
      "向棋边聊且，官事了痴儿。", 
      "雨未阴、毋忘户牖，挂长绳、系不住铜仪。", 
      "空遐想，桃源春媚，安得追随。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "对西风、先自念莼鲈，又还月生西。", 
      "叹平生霜露，而今都在，两鬓丝丝。", 
      "当年门垂蓬矢，壮岁竟奚为。", 
      "磊落中心事，只有天知。", 
      "多谢君恩深厚，费丁宁温诏，犹置驱驰。", 
      "看弓刀何事，终是愧毛锥。", 
      "愿今年、四郊无警，向酒边、多作数篇诗。", 
      "山林下，相将见一，舍我其谁。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "问秋光、乞得一宵闲，满引玉东西。", 
      "喜亲朋咸集，宴酣真乐，非竹非丝。", 
      "坎止流行付分，岂尽是人为。", 
      "试向君平卜，还可前知。", 
      "自笑头颅如此，奈乌轮难系，驹隙如驰。", 
      "慨壮图已矣，指地不须锥。", 
      "任从渠、翻云覆雨，愿老於耕钓乐于诗。", 
      "三军事，天家自有，大将为谁。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "仿离骚、览揆度新讴，空云霭乌丝。", 
      "把长庚才调，小施筹笔，犹处囊锥。", 
      "鸾枳鸂滩发轫，指日问朝衣。", 
      "雪片梅花外，已露南枝。", 
      "休羡汉疏晋阮，记当年楚产，同是家儿。", 
      "怅岁华如许，同官复同时。", 
      "引宫商、细赓郢唱，向樽前、谁为一歌之。", 
      "蓬壶侣，长春不老，有美人兮。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "记当年、虏压顺昌城，直欲付靴尖。", 
      "赖君家乃祖，笑麾白羽，净洗腥膻。", 
      "荆州甘棠蔼蔼，浓墨宇犹鲜。", 
      "少出拿云手，整顿青毡。", 
      "好个嫩凉天气，想闻鸡听雁，意气犹忺。", 
      "看相将喜事，眉色已黄占。", 
      "祝君龄、有如此酒，举金罍、须放十分添。", 
      "还知否，封侯事业，正在华颠。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "问孀娥、厌看人，唯复厌人看。", 
      "正凉宵准拟，招延素魄，慰藉苍颜。", 
      "廉纤梧桐细雨，吹彻玉箫寒。", 
      "仿佛山河影，只在云端。", 
      "又似去年今夕，枉教人愁怅，立尽阑干。", 
      "想菱花尘匣，憔悴女乘鸾。", 
      "恨无从、一登天柱，约宾朋、随分荐清欢。", 
      "持杯祝，老蟾无恙，留待明年。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "灯棋三载客边头。", 
      "江汉等萍浮。", 
      "一片白云关念，对床夜雨难留。", 
      "堂堂事会，相期楫，供济泾舟。", 
      "今岁雁来应早，着鞭莫待深秋。"
    ], 
    "rhythmic": "朝中措"
  }, 
  {
    "author": "李曾伯", 
    "paragraphs": [
      "南风吹棹过吴头。", 
      "聚散付云浮。", 
      "且共一杯怀楚，须期万户封留。", 
      "藕花时候，五湖烟雨，西子扁舟。", 
      "转首梦回残角，征人塞上新秋。"
    ], 
    "rhythmic": "朝中措"
  }, 
  {
    "author": "李曾伯", 
    "paragraphs": [
      "夜来南极十分明。", 
      "申月应生申。", 
      "小范龙图老子，大苏玉局仙人。", 
      "擎天健手，家传方略，功在峨岷。", 
      "看取芝封夜下，归来尽展经纶。"
    ], 
    "rhythmic": "朝中措"
  }, 
  {
    "author": "李曾伯", 
    "paragraphs": [
      "可恨经年别。", 
      "正安排、剖瓜植竹，拟酬佳节。", 
      "应为犁锄机杼懒，天遣阿香磨折。", 
      "翻一饷、廉纤凄切。", 
      "寂寞金针红线女，枉玉箫、吹断秦楼月。", 
      "清漏静，楚天阔。", 
      "东皋且愿三农悦。", 
      "任从渠、鹊桥蛛网，一番虚设。", 
      "挽取天河聊为我，尽洗西风残热。", 
      "休懊恼、云生巫峡。", 
      "底用乞灵求太巧，看世人、弄巧多成拙。", 
      "姑止酒，命茶啜。"
    ], 
    "rhythmic": "贺新凉・贺新郎"
  }, 
  {
    "author": "李曾伯", 
    "paragraphs": [
      "晓听平安报。", 
      "信荆州、古今形胜，金汤天造。", 
      "落日岘山陈迹在，依旧大堤芳草。", 
      "叹紫塞、黄尘未扫。", 
      "水合水生来又去，赖胡雏、犹畏熊当道。", 
      "薇柳戌，甚时了。", 
      "乞身屡上盏天表。", 
      "感恩深、丁宁帝语，许同芳召。", 
      "自愧黔驴无伎俩，桑土绸缪盍早。", 
      "空手袖、剑锋懊恼。", 
      "要脍鲸鲵封京观，愿汉庭用壮臣年老。", 
      "毋更取，仲华笑。"
    ], 
    "rhythmic": "贺新凉・贺新郎"
  }, 
  {
    "author": "李曾伯", 
    "paragraphs": [
      "梦觉闻鸡报。", 
      "问岘边、晋家城郭，旧邦新造。", 
      "谁遣平明旌旆入，人说当年草草。", 
      "犹幸把、腥埃俱扫。", 
      "对越老苍方寸在，任酉渠、远度龙堆道。", 
      "还又过，一春了。", 
      "少年意气轻三表。", 
      "到如今、名惭小范，功卑前召。", 
      "赖有把茅归去是，乘此抽身须早。", 
      "何苦受、天来烦恼。", 
      "报国丹忠虽未泯，奈长卿已病文渊老。", 
      "聊把酒，仰天笑。"
    ], 
    "rhythmic": "贺新凉・贺新郎"
  }, 
  {
    "author": "李曾伯", 
    "paragraphs": [
      "问金城方略，数十年来，谁堪称许。", 
      "万福威名，草木识淮浦。", 
      "西顾天长，中流地重，著此巨鳌柱。", 
      "见说棋边，风声鹤唳，胆落胡虏。", 
      "老子家声，六韬亲授，渭水归来，非熊非虎。", 
      "江汉滔滔，建大将旗鼓。", 
      "弧矢开祥，节旄迎渥，勋业纪盟府。", 
      "好对芳天，莺花未老，金樽频举。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "自鹫峰曾见，金粟如来，犹有英烈。", 
      "碧玉琅，点缀碎琼屑。", 
      "不御纷华，独餐沆瀣，比众芳殊别。", 
      "好向凉宵，无风无雨，宜露宜月。", 
      "身在山中，名香天下，全似幽人，一种修洁。", 
      "解使多愁，对此亦纾悦。", 
      "缘绮窗前，乌云鬓侧，休为玉人折。", 
      "剩赋新词，满倾佳醑，为成三绝。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "问前身应在，香醉山中，今存风烈。", 
      "佳夕招延，清论度飞屑。", 
      "玉斝盈盈，金英点点，标格侬家别。", 
      "好个凉天，更无滴雨，只欠些月。", 
      "菊客兰兄，纷纷侪辈，纵尔芬芳，输我高洁。", 
      "鼻观先知，羞取俗颜悦。", 
      "解后成欢，从容挹爽，何羡广寒折。", 
      "我有高吟，为君纪此，一段奇绝。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "大不逾粟许，飘散人间，直恁清烈。", 
      "管领芳樽，底事不渠屑。", 
      "中夜庭前，小山丛畔，韵度从来别。", 
      "那更今年，留连秋色，将傍菊月。", 
      "堪羡纱窗，胆瓶斜浸，浅酌低讴，人花双洁。", 
      "恼杀多情，一见一回悦。", 
      "生怕朝来，梧桐过雨，把花神摧折。", 
      "倩取骚人，黄香作传，笔未宜绝。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "指梅花雪片，问讯八窗，南枝开未。", 
      "一点春风，消息岭头寄。", 
      "太白精神，广平韵度，是岂众芳拟。", 
      "东阁吟边，水清月淡，不妨游戏。", 
      "犹记双湖，几番初度，持酒相期，已花为比。", 
      "鼎味家传，须向玉堂里。", 
      "吏隐南昌，未应高兴，香在岁寒际。", 
      "倩取瑶姬，花前一唱，寿吾仙李。"
    ], 
    "rhythmic": "醉蓬莱"
  }, 
  {
    "author": "李曾伯", 
    "paragraphs": [
      "天顾坤维，持橐秉旄，屈公此行。", 
      "正地雷观象，一阳将复，天星验数，五福初临。", 
      "汉指才宣，蜀民相贺，百万耄倪犹更生。", 
      "先声布，便胆寒西贼，关塞无尘。", 
      "休嗟往事营营。", 
      "要清献、乖崖相拟伦。", 
      "看作新精采，叶符气运，转旋机括，元在人心。", 
      "奖率三军，扫清万里，从此西南开太平。", 
      "功成後，却归来廊庙，细展经纶。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "老子家山，近古苏州，有监本呆。", 
      "叹长途荷担，斯宜已矣，急湍鼓枻，岂不危哉。", 
      "我爱陶潜，休官彭泽，为三径荒芜归去来。", 
      "君恩重，奈边戈未偃，阃毂犹推。", 
      "东南休运将回。", 
      "幸天日清明公道开。", 
      "把孤忠自许，我心匪石，一真难灭，人口如碑。", 
      "青眼旧交，黑头新贵。", 
      "快九万里风鹏背培。", 
      "诗筒寄，正多情未已，聊解君颐。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "我爱临川，簪绂丛林，有宅一区。", 
      "记谢墩名字，百年犹在，平泉孙子，三世重居。", 
      "皂盖新营，青毡旧识，此复古春秋宜大书。", 
      "奇哉事，信当时种子，下到工夫。", 
      "笑渠。", 
      "驷马门闾。", 
      "是几往过之凡几墟。", 
      "喜尚存遗爱，甘棠在在，无穷生意，茂草如如。", 
      "载酒寻盟，论诗结社，想田可秫兮园可蔬。", 
      "应须念，古鄇亭乔木，无恙还无。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "甚天色。", 
      "苦问桃红李白。", 
      "伊祈氏，沙际才归，依约春回晓烟湿。", 
      "老寒犹煞忒。", 
      "景物。", 
      "中年惯识。", 
      "天应遣，雨洗风梳，柳睡花眠尚无力。", 
      "名园谩他适。", 
      "任黄四栽培，殷七奇特。", 
      "一年好处须寒食。", 
      "待花畔携酒，酒边索句，春馀太半未须急。", 
      "记旧隐幽寂。", 
      "我亦。", 
      "几时得。", 
      "归检点苔封，评品梅格。", 
      "教看林下休官一。", 
      "与莺花分界，渔樵争席。", 
      "抚松长啸，芳菲事，尽渠惜。"
    ], 
    "rhythmic": "兰陵王"
  }, 
  {
    "author": "李曾伯", 
    "paragraphs": [
      "白妃卷絮逐风颠。", 
      "透朱帘。", 
      "向空漫。", 
      "剪出冰花，偏爱腊前看。", 
      "能费化工多少力，千万里，尽同天。", 
      "歌楼清赏记当年。", 
      "玉人占。", 
      "绣衾寒。", 
      "老去孤高，世虑肯咨煎。", 
      "争似小窗梅影下，聊一笑，付无言。"
    ], 
    "rhythmic": "江神子・江城子"
  }, 
  {
    "author": "李曾伯", 
    "paragraphs": [
      "昨夜雨兼风。", 
      "断送残红。", 
      "老寒犹自著帘栊。", 
      "为问香篝人语道，翠被还重。", 
      "何处有疏锺。", 
      "惊起匆匆。", 
      "惜春休放酒杯空。", 
      "芳草天涯寒食又，归兴尤醲。"
    ], 
    "rhythmic": "浪淘沙"
  }, 
  {
    "author": "李曾伯", 
    "paragraphs": [
      "天限长江，云扰中原，一局持棋势。", 
      "汉将谁。", 
      "盍为扫清之。", 
      "彼伎犹、黔驴而止。", 
      "客亦知。", 
      "何材不生斯世。", 
      "丁宁屡费君王旨。", 
      "向马首论诗，灯前观剑，岂无差强人意。", 
      "幸崆峒麦熟且休师。", 
      "又焉用陈琳檄书飞。", 
      "一笛楼头，万柳营间，从容麾帜。", 
      "噫。", 
      "代有戎夷。", 
      "时贤患乏经纶志。", 
      "紫岩公一出，敌当惊见花字。", 
      "谩被发忧邻，汗颜笑斩，客邪终岂婴元气。", 
      "待拜表盏天，移文问隐，老夫行且归矣。", 
      "怕胡雏穴隙尚相窥。", 
      "有淝水儿曹举兵麾。", 
      "看中兴、隽烈堪继。", 
      "随世样多能底。", 
      "卿自为卿计。", 
      "不妨老子，婆娑矍铄，从渠屦盈户外。", 
      "何须岘万勒丰碑。", 
      "有天知、方寸馀地。"
    ], 
    "rhythmic": "哨遍", 
    "tags": [
      "长江"
    ]
  }, 
  {
    "author": "李曾伯", 
    "paragraphs": [
      "问梁益。", 
      "天设金城铁壁。", 
      "西风外，依约雁来，还报关山旧秋色。", 
      "三秦听汉檄。", 
      "远恨绵绵脉脉。", 
      "频年事，虚掷桑阴，允诸人竟何策。", 
      "彤弓误殊锡。", 
      "怅活国难医，救世须佛。", 
      "平生本藉毛锥力。", 
      "对弧矢初度，满头白发，何堪兵卫叠画戟。", 
      "咄青史陈碛。", 
      "酒石。", 
      "羡王绩。", 
      "任击缶呼天，此乐何极。", 
      "奚须太息惊前席。", 
      "望天阍休待，梦如陶翼。", 
      "柳边春後，放定远，出西域。"
    ], 
    "rhythmic": "兰陵王"
  }, 
  {
    "author": "李曾伯", 
    "paragraphs": [
      "问西陵、治比汉河南，若为遽东归。", 
      "正峡江衮衮，中流我共，一楫杭之。", 
      "倏听攀辕告语，公去裤襦谁。", 
      "赖有甘棠在，人口如碑。", 
      "百尺楼头徒倚，记绸缪桑土，几对灯棋。", 
      "指鹭洲何处，心事想鸥知。", 
      "向江湖、毋忘魏阙，正吾皇、当馈急贤时。", 
      "经纶事，更须玩易，勿但言诗。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "序正象古琥，吉叶梦维熊。", 
      "身随金粟出世，香满小山丛。", 
      "铁券丹书家世，朱阁青毡步武，名字在尧聪。", 
      "雕鹗健云翮，聊尔待西风。", 
      "功名事，书剑里，笑谈中。", 
      "江涛衮衮如此，天岂老英雄。", 
      "先我甲庚三日，伴子春秋千岁，何幸举樽同。", 
      "歌以寿南涧，愿学稼轩翁。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "同此三秋端正月，地高先得光辉。", 
      "分明身世玉琉璃。", 
      "不妨人未老，长与月相期。", 
      "我有芳尊共玩事，从渠魏鹊无枝。", 
      "直须饮到五更时。", 
      "大家眠玉界，莫羡宴瑶池。"
    ], 
    "rhythmic": "临江仙"
  }, 
  {
    "author": "李曾伯", 
    "paragraphs": [
      "楚乡三载中秋，倚楼辄值萧萧雨。", 
      "澄空向午，廉纤数点，又疑虚度。", 
      "卷起云鬟，掣开妆鉴，喜瞻眉宇。", 
      "问常娥丰貌，间何阔矣，元不老、只如故。", 
      "见了悄然无语。", 
      "但令人、不堪怀古。", 
      "老蟾应记，旧时人物，孙刘陶庾。", 
      "俯仰皆空，阴晴何恨，芳樽频举。", 
      "问他年，忆取今宵，人如许、月如许。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "可爱十分月，都无一点云。", 
      "清光是处皆有，浑不许人分。", 
      "独是大江深处，一片水晶世界，仿佛有微痕。", 
      "坐到夜深际，万籁寂无闻。", 
      "与诸君，同一笑，举芳樽。", 
      "素娥自有佳约，何必命红裙。", 
      "顷刻参横斗转，归去华胥一觉，玩事任纷纷。", 
      "我袖有玉斧，当为整乾坤。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "公归东里我西州。", 
      "枫荻楚天秋。", 
      "乌樯转首，暮云江树，落日沙头。", 
      "瞿唐此去风涛恶，宁愿贾胡留。", 
      "明年春晚，松江笠泽，归约追游。"
    ], 
    "rhythmic": "眼儿媚"
  }, 
  {
    "author": "李曾伯", 
    "paragraphs": [
      "对剑花凝，笳叶卷，天宇尘清声肃。", 
      "楼船催解处，正日戈夕照，风旗西矗。", 
      "虎战龙争，人非地是，形势昔雄三国。", 
      "景升今何在，怅婆娑老子，奚堪荆牧。", 
      "岂自古常言，力宁斗智，智宁如福。", 
      "西征非太速。", 
      "奈臣职、难负君王嘱。", 
      "嗟往事、祁山抗表，剑阁刊铭，祗成堕甑并空轴。", 
      "喜听平安信，岂止为、区区一竹。", 
      "蚊蚊类、笑谈逐。", 
      "玉关归老，不愿封侯食肉。", 
      "愿还太平旧蜀。"
    ], 
    "rhythmic": "大"
  }, 
  {
    "author": "李曾伯", 
    "paragraphs": [
      "斜日挂汀洲。", 
      "帆影悠悠。", 
      "碧云合处是吴头。", 
      "几片寒芦三两雁，人立清秋。", 
      "柳外莫停舟。", 
      "休问闲愁。", 
      "人生江海一萍浮。", 
      "世路相期如此水，万里安流。"
    ], 
    "rhythmic": "浪淘沙"
  }, 
  {
    "author": "李曾伯", 
    "paragraphs": [
      "上巍楼、指顾剑东西，依然旧江山。", 
      "怅谁为荆棘，委渠天险，薄我风寒。", 
      "金瓯经营几载，鸿雁尚漂残。", 
      "一片迷棋局，著手良难。", 
      "犹幸红旗破贼，有竹边新报，喜听平安。", 
      "问纷纷遗事，一笑付凭栏。", 
      "愿天驱、五丁壮士，挽岷峨、生意与春还。", 
      "斜阳外，梦回芳草，人老萧关。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "才过新正，能几日、海棠开了。", 
      "将谓是、睡犹未足，嫣然何笑。", 
      "一片殷红新锦样，天机知费春多少。", 
      "更芳期、不待燕黄昏，莺清晓。", 
      "花旧说，南昌好。", 
      "花宜占，东风早。", 
      "想香霏地近，融和偏巧。", 
      "佳句流传千古在，石湖不见坡翁老。", 
      "倩何人、寄驿报家山，教知道。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "自入春来，花信费、几番风了。", 
      "先付与、红妆万点，苍颜一笑。", 
      "旧说沈香亭北似，今虽濯锦江头少。", 
      "最可人、枝上月笼春，烟含晓。", 
      "亨会称，花王好。", 
      "嘉聘惜，梅兄早。", 
      "对芳容细玩，天然新巧。", 
      "羯鼓不须催太甚，霓裳易散梨园老。", 
      "任杜鹃、犹自殿韶华，呼殷道。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "风又雨。", 
      "芳事葱葱如旅。", 
      "借问甚时才百五。", 
      "东君浑弗顾。", 
      "红紫园林几许。", 
      "横笛数声何处。", 
      "桃涨连天归未去。", 
      "客和春且驻。"
    ], 
    "rhythmic": "谒金门"
  }, 
  {
    "author": "李曾伯", 
    "paragraphs": [
      "春且驻。", 
      "休惜残红无主。", 
      "柳色青青还未絮。", 
      "牡丹犹待雨。", 
      "金鸭沈烟一缕。", 
      "人在纱窗觅句。", 
      "仿佛家山三月暮。", 
      "隔帘闻燕语。"
    ], 
    "rhythmic": "谒金门"
  }, 
  {
    "author": "李曾伯", 
    "paragraphs": [
      "今岁渝州热，过似岭南州。", 
      "火流石铄如傲，尤更炽於秋。", 
      "竟日襟常沾汗，中夕箑无停手，几至欲蕉头。", 
      "世岂乏凉境，老向此山囚。", 
      "赖苍灵，怜赤子，起龙秋。", 
      "刹那顷耳，天瓢倾下足西畴。", 
      "荡涤两间炎酷，苏醒一番枯槁，民瘼庶其廖。", 
      "清入诗脾里，一笑解吾忧。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "两岁是六帙，万里客他州。", 
      "一眉新月西挂，又报桂花秋。", 
      "想见吴中稚子，已办秫田数顷，更种橘千头。", 
      "堪笑新亭酒，空效楚人囚。", 
      "饭甘粗，衣任恶，卧从湫。", 
      "世缘道眼看破，闻早问先畴。", 
      "这服清凉散子，多在病坊弗悟，美甚时瘳。", 
      "膏秣归盘去，无乐亦无忧。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "雪山有缘，白首重来，信不偶然。", 
      "怅怆凄未洗，平戎何策，英灵不绝，赖蜀多贤。", 
      "耆旧二三，甲兵百万，力障狂澜回巨川。", 
      "秋声静，共巍楼把酒，自足筹边。", 
      "何人为我盏天。", 
      "焉用此客星留井躔。", 
      "正柴桑栗里，稻肥蟹健，松江笠泽，莼美鲈鲜。", 
      "百计求闲，一归未得，便得归闲能几年。", 
      "持公赋，待後堂新唱，夸语彭宣。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "人生能有几中秋。", 
      "人自多愁。", 
      "月又何愁。", 
      "老娥今夜为谁羞。", 
      "云意悠悠。", 
      "雨意悠悠。", 
      "自怜踪迹等萍浮。", 
      "去岁荆州。", 
      "今岁渝州。", 
      "可人谁与共斯楼。", 
      "归去休休。", 
      "睡去休休。"
    ], 
    "rhythmic": "一剪梅・一翦梅"
  }, 
  {
    "author": "李曾伯", 
    "paragraphs": [
      "晚出千林，中立三秋，清哉此花。", 
      "自鹫峰移下，碎成玉屑，蟾宫分到，缀作金葩。", 
      "粟许来微，薰天声价，较楚蕙庾梅还韵些。", 
      "真奇处，但餐沆瀣，不染繁华。", 
      "酒边一笑婆娑。", 
      "疑香醉山中尊者家。", 
      "怅尘埃俗状，强颜羞对，风骚墨客，乐事堪夸。", 
      "月照才清，露浓尤馥，饮待夜深应更佳。", 
      "姑容我，胆瓶斜插，卧看窗纱。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "一种孤荄，四出清芬，半秋始花。", 
      "只些儿肌骨，才逾一芥，许多韵度，迥压群葩。", 
      "得雨相催，随风所到，较七里山樊尤远些。", 
      "纷纷辈，笑渠侬桃李，徒竞春华。", 
      "试容老子婆娑。", 
      "恍身在广寒仙子家。", 
      "任殷勤唤酒，恣从君赏，徘徊待月，剩向人夸。", 
      "我有家林，旧栽岩壑，得归去相延方是佳。", 
      "姑先约，拼共横船玉，教堕巾纱。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "江头雨过黄花，片帆催向春闱去。", 
      "两年共我，风舟问峡，霜砧闻楚。", 
      "定远从军，兹恩策第，岂堪同语。", 
      "谩咨嗟人事，分明天意，广寒阙、待平步。", 
      "健笔凌云如许。", 
      "看新年、榜登龙虎。", 
      "转头却笑，弓刀塞上，粗官何取。", 
      "海阔鹏搏，途穷马老，不胜离绪。", 
      "过旧游、人问征夫，烦为说、戌边苦。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "天涯舍我先归，还知我以何时去。", 
      "浮生萍梗，南辕北旆，之吴之楚。", 
      "岂偶然哉，祗堪一笑，无庸多语。", 
      "向临歧赋别，丁宁祝望，竿百尺、进一步。", 
      "其奈头颅如许。", 
      "更藩篱、穴犹据虎。", 
      "良机一失，付之谁手，探囊堪取。", 
      "君对天庭，上咨西事，历陈条绪。", 
      "问相如、汉指来宣，果何益、亦何苦。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "二十年间，黄州竹楼，共酬好春。", 
      "记淮江表，群贤毕集，清明上巳，二美相并。", 
      "一枕黄粱，满头白发，屈指旧游能几人。", 
      "堪嗟处，怅光阴易老，犹困西尘。", 
      "今朝又值良辰。", 
      "空想像、长安天气新。", 
      "问兰亭癸丑，雪堂壬戌，倏成畴昔，将似来今。", 
      "觞泛流泉，茗烹新火，领略韶华聊啸吟。", 
      "鹦洲去，有故人相问，为语归音。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "咄咄衰翁，向羽书中，又过一春。", 
      "正老怀梦想，扁舟访剡，壮图惭负，万里城并。", 
      "溟翼之上，冀群空矣，自此阳关无故人。", 
      "岷江路，忆一番风浪，三月烟尘。", 
      "美哉乐事良辰。", 
      "正好趁东门官柳新。", 
      "且舒晴慷慨，何须感旧，转头解后，未必犹今。", 
      "问讯南楼，劳还西戌，君为楚歌侬越吟。", 
      "眉黄近，怕洛涯催出，便有佳音。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "万里戌边，八载去家，始遂一归。", 
      "怅中年早历，虎头兵幕，平生屡建，豹尾神旗。", 
      "岂得闲身，毋庸多议，感荷九重渊听知。", 
      "当时事，似狂澜欲倒，孰障东之。", 
      "天教狂虏灰飞。", 
      "更莫问儿郎存血衣。", 
      "把雪裘霜帽，绝交楚徼，雨蓑风笠，投老吴矶。", 
      "径与松荒，人同鹤在，交友晓天星样稀。", 
      "从今去，共麴生相约，愿乐清时。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "极目江涛，不有人焉，其能国乎。", 
      "伟故家风烈，激扬手段，平生践履，精密工夫。", 
      "冰漕功成，月卿召入，小却犹当登从涂。", 
      "斯行也，非纪网省闼，定引京都。", 
      "猗欤。", 
      "愿疾其驱。", 
      "弹指顷暑收秋又初。", 
      "向玉阶芳寸，亲承温问，金成十二，细述嘉谟。", 
      "苕霅船边，藕花香里，念人在洞庭青草湖。", 
      "它年事，约携东老酒，附洛英图。"
    ], 
    "rhythmic": "沁园春", 
    "tags": [
      "洞庭湖"
    ]
  }, 
  {
    "author": "李曾伯", 
    "paragraphs": [
      "天目山房，洪崖老仙，亲授一灯。", 
      "自檄草参筹，宾筵领袖，鼎梅助味，省闼权衡。", 
      "华国文章，立朝风力，犹有老成人典刑。", 
      "如公样，盍夜趋宣室，昼对延英。", 
      "乘轺惠我湘民。", 
      "作翼轸中间一福星。", 
      "正千飕漕玉，张颐西峤，单车把绣，将指南闽。", 
      "过阙留中，历阶而上，方值汉朝更化新。", 
      "南中事，若君王问及，老弗能胜。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "明日生初，还知否、明年六十。", 
      "嗟老矣、满头都缟，寸心犹赤。", 
      "三十载间尘土债，几千里外风涛役。", 
      "赖君天、许放故山归，恩无极。", 
      "出而作，入而息。", 
      "美可茹，鲜可食。", 
      "任浩书空咄，禹笑人寂。", 
      "断国谋王非我事，抱孙弄子聊吾适。", 
      "且从今、时复一中之，杯中物。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "今岁潇湘，真个见、嘉平三白。", 
      "圜里、无非和气，不知寒色。", 
      "宇宙幻成清净境，了无一点红尘入。", 
      "问太空、此瑞自何来，君王德。", 
      "歌笑是，兔园客。", 
      "辛苦是，鹅池役。", 
      "任谢家儿女，赋嘲纷出。", 
      "洗尽腥膻空万里，屏除螟深千尺。", 
      "向此时、何以对梅花，呼欢伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "蝶梦惊残，仿佛似、东方才白。", 
      "人报道、城疑不夜，界几无色。", 
      "敲瓦微听冰线响，开窗倏放风花入。", 
      "拥重貂、曾不觉寒侵，将何德。", 
      "呼剡棹，行为客。", 
      "平蔡垒，何能役。", 
      "算争如、穷檐高卧，闭门毋出。", 
      "安得松江江上去，一蓑独钓丝千尺。", 
      "要不持、寸铁和前修，文章伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "立雪寒窗，照肝胆、了然明白。", 
      "浑似得、齐宫气象，郢楼颜色。", 
      "天籁无声随物应，阳春有脚从中入。", 
      "与邦人、稽首谢天工，元冥德。", 
      "人正作，潇湘客。", 
      "谁谓有，蓝关役。", 
      "对江天暮景，鹅溪描出。", 
      "银浪卷飞鸥一片，玉枝擎重龙千尺。", 
      "羡联镳、曾作岳峰游，前方伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "把绣成吟，真压倒、古之元白。", 
      "佳句有、雪车冰柱，曾无衿色。", 
      "一点不留烟火气，时脾时有清风入。", 
      "更岭边、多少活人恩，于公德。", 
      "公自是，朝天客。", 
      "应笑我，为人役。", 
      "看时犹多事，公须一出。", 
      "琅腹细披忠抱寸，龙颜密侍天威尺。", 
      "借笔端、从此润皇猷，翰林伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "听彻惊乌，起览镜、顿添头白。", 
      "曾不见、江南人寄，一枝春色。", 
      "风卷龙鳞残甲下，山无虎迹新蹄入。", 
      "罄冰天、桂海使同风，修文德。", 
      "三十载，江湖客。", 
      "千万里，关山役。", 
      "且付之杯酒，何愁西出。", 
      "天女花边浑似剪，志公杖上平如尺。", 
      "把富贫、都作一般看，何什伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "草草春盘，那敢赋、丝青玉白。", 
      "湘波动、雁怀归思，柳催行色。", 
      "冻逐寒梢残雪解，暖随野烧轻烟入。", 
      "举人间、无物不光辉，东皇德。", 
      "莺燕报，朱门客。", 
      "乌兔老，红尘役。", 
      "羡翠轺多暇，彩花新出。", 
      "捧日东城行应制，去天只隔城南尺。", 
      "趁五更、桦烛向端闱，班常伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "春日何来，深雪里、南枝先白。", 
      "伊祈氏、一番陶冶，千林色香。", 
      "弱柳眼回青尚浅，小桃腮晕红将入。", 
      "笑渠侬、剪彩与裁花，夸闺德。", 
      "九十日，春还客。", 
      "数千里，官为役。", 
      "看时来、雁随云去，鱼从冰出。", 
      "一脉流通天造化，三杯扶植身关尺。", 
      "对东皇、太乙续离骚，需词伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "万紫千红，都不似、玉奴一白。", 
      "三数萼、有冰霜操，无脂粉色。", 
      "长共竹君松友伴，岂容蝶使蜂媒人。", 
      "似惠和、伊任与夷清，兼三德。", 
      "能洁已，能娱客。", 
      "成子後，调羹役。", 
      "更岁寒风味，时然後出。", 
      "春浅吹回羌管寸，夜阑吟费花笺尺。", 
      "炯使皇、两两月黄昏，真诗伯。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "岭蜀天涯路。", 
      "忆前年、担簦西上，旌麾南去。", 
      "谁谓潇湘还解后，重对灯前笑语。", 
      "挺乔木、森森犹故。", 
      "梅外柳边官事了，记牢之、曾著元戎府。", 
      "聊访问，旧游处。", 
      "酒边不用伤南浦。", 
      "为亭、百年门户，正烦宗主。", 
      "见说君王方旰食，借箸哺应为吐。", 
      "这官职、二郎须做。", 
      "若见时贤询小阮，愿早携、耕春雨。", 
      "嗟矍铄，恐迟暮。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "日近长安路。", 
      "喜骖鸾、带簪游戏，弓旌招去。", 
      "闻道汉朝帷帏里，要问娵隅蛮语。", 
      "嗟时事、尚兹多故。", 
      "办取忠谋宜入告，见石洪、曾在乌公府。", 
      "须细访，风寒处。", 
      "左荆右岭中湘浦。", 
      "愿扶持、东南温厚，老天张主。", 
      "翘馆钦贤人共说，一饭每勤三吐。", 
      "公此去、好官须做。", 
      "从臾泾舟同共济，更绸缪、桑土先阴雨。", 
      "灭此虏，直朝暮。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "老作星沙守。", 
      "问今年、平头六十，翁还知否。", 
      "暑葛霜砧都历遍，还著回旋舞袖。", 
      "奚所用、皤然一叟。", 
      "欲觅金丹驻颜色，纵铁鞋、踏破终无有。", 
      "空自诧，不龟手。", 
      "西风又近中秋候。", 
      "记相将、桂华开未，月儿圆又。", 
      "弧矢四方男子事，争奈灰心也久。", 
      "何以报、国恩深厚。", 
      "了却宫痴归去好，有竹窗、蓬户生涯旧。", 
      "姑一笑，付杯酒。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "问讯南州守。", 
      "怅吾生、今非昔比，後犹今否。", 
      "涉尽风涛凭个甚，一瓣心香在袖。", 
      "人竞说、顽哉此叟。", 
      "识破荣途皆幻境，只形骸、已累它何有。", 
      "姑勉尔，应之手。", 
      "休烦太卜勤占候。", 
      "怕漂零、江湖易老，光阴难又。", 
      "兔魄初生人初度，期共婵娟长久。", 
      "赖此月、於人犹厚。", 
      "燕颔封侯非我事，早携书、归卧吾庐旧。", 
      "渝此约，有如酒。"
    ], 
    "rhythmic": "贺新郎"
  }, 
  {
    "author": "李曾伯", 
    "paragraphs": [
      "宵旰轸先虑，岭海屈真儒。", 
      "金城素有奇略，不待至才图。", 
      "春满洲鹦楼鹤，天付簪山带水，驷马驾轻车。", 
      "六月正炎热，吾肯缓吾驱。", 
      "越蓬婆，逾邛笮，彼穹庐。", 
      "其能涉我烟瘴，载籍以来无。", 
      "联络五溪百粤，托柱南方半壁，中外保无虞。", 
      "了此经营事，归去位钧枢。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "洞庭千古月，湘水一天秋。", 
      "凉宵将傍三五，玩事若为酬。", 
      "人立梧桐影下，身在桂花香里，疑是玉为州。", 
      "宇宙大圆镜，沆瀣际空浮。", 
      "傍谯城，瞻岳麓，有巍楼。", 
      "不妨举酒，相与一笑作遨头。", 
      "人已星星华发，月只团团素魄，几对老蟾羞。", 
      "回首海天阔，心与水东流。"
    ], 
    "rhythmic": "水调歌头", 
    "tags": [
      "洞庭湖"
    ]
  }, 
  {
    "author": "李曾伯", 
    "paragraphs": [
      "佳月四时有，举世重中秋。", 
      "金明水秀竞爽，互古景难酬。", 
      "爝火繁星退敛，桂海冰天洞照，清影遍神州。", 
      "万象自妍丑，一鉴碧虚浮。", 
      "昔苏张，夸玉界，赋琼楼。", 
      "素娥阅人多矣，不怕雪添头。", 
      "只恐参横斗转，还又酒阑歌散，醉态醒堪羞。", 
      "安得真仙术，兔魄驻西流。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "敢问辽天月，历几亿春秋。", 
      "老娥盍相刮目，无一语相酬。", 
      "似讶经年间阔，类笑衰翁潦倒，岁岁客他州。", 
      "清照五湖阔，倦影一萍浮。", 
      "任渠侬，琴当户，酒当楼。", 
      "人生适意，封君何似橘千头。", 
      "月正圆时固好，人欲闲时须早，毋作陇西羞。", 
      "多谢锦囊句，椽笔富清流。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "问讯中秋月，瞥见一眉弯。", 
      "婆娑桂影，今年又向桂林看。", 
      "蓬天桑弧初度，罗带玉簪旧识，俯仰十年间。", 
      "记得老坡语，颓景薄西山。", 
      "碧虚人，应笑我，已苍颜。", 
      "岁寒耿耿，不改惟有寸心丹。", 
      "目断风涛万里，梦绕烟霞一壑，老矣甚时闲。", 
      "不愿酒泉郡，愿入玉门关。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "渐吾乡秋近，正莼美、更鲈肥。", 
      "顾安得相从，征帆衔尾，飞盖追随。", 
      "南中眼前事势，正相持、边腹一枰棋。", 
      "将谓灯明月暗，笑谈共和韩诗。", 
      "谁知。", 
      "催上王畿。", 
      "无计可，挽留之。", 
      "想翠微深处，倚楼日望，天际人归。", 
      "中流江涛衮衮，藉烝徒、共楫属之谁。", 
      "回首西风过雁，料君为我兴思。"
    ], 
    "rhythmic": "木兰花慢"
  }, 
  {
    "author": "李曾伯", 
    "paragraphs": [
      "六十衰翁，更加二龄，此何等时。", 
      "不退寻岩壑，相安耕钓，重来岭峤，犹事驱驰。", 
      "绝类文渊，当年矍铄，上马据鞍奚所为。", 
      "偏怜处，是难堪潦雾，水际鸢飞。", 
      "云台铜柱空题。", 
      "奈床下伊人心素疑。", 
      "自古来如此，只须付酒，风光纵好，勿复言诗。", 
      "莼菜美时，桂花香里，所愿少须臾乐之。", 
      "西风外，喜羽书夜静，即是归期。"
    ], 
    "rhythmic": "沁园春"
  }, 
  {
    "author": "李曾伯", 
    "paragraphs": [
      "今岁垂弧，欲自寿、一辞莫措。", 
      "何可拟、翁头如雪，香山白傅。", 
      "首夏一番罹重病，去秋数月撄狂虏。", 
      "赖天公、肯为保馀生，逢初度。", 
      "今幸释，千钧负。", 
      "尤可喜，归田去。", 
      "但蹒跚勃窣，龙锺如许。", 
      "薇柳诸关成底事，菊松三径犹堪主。", 
      "办篮舆、尚可檄渔樵，盟鸥鹭。"
    ], 
    "rhythmic": "满江红"
  }, 
  {
    "author": "李曾伯", 
    "paragraphs": [
      "西风涤尽炎歊，连朝更值天无雨。", 
      "笋舆轧轧，经行三日，碧篸无数。", 
      "胜绝江山，余行天下，无如此处。", 
      "任今来昔往，迎新送旧，风景在、只如许。", 
      "谁谓阴山骄虏。", 
      "去年冬、敢侵吾土。", 
      "哀哀鸿雁，一番荡析，幸逢多黍。", 
      "拜表出师，安南定北，岂无忠武。", 
      "嗟病夫、老矣无能，促归棹，舣江渚。"
    ], 
    "rhythmic": "水龙吟"
  }, 
  {
    "author": "李曾伯", 
    "paragraphs": [
      "昨夜虽三五，宝鉴未纯全。", 
      "今宵既望，兔魄才是十分圆。", 
      "又得平滩系缆，冷浸玻璃千顷，表里一壶天。", 
      "扶惫蓬窗下，拼却夜深眠。", 
      "想嫦娥，应笑我，鬓苍然。", 
      "平生修玩，犹记历历旧山川。", 
      "安得乘槎访斗，问讯广寒宫殿，怅未了尘缘。", 
      "愿赐长生药，换我骨为仙。"
    ], 
    "rhythmic": "水调歌头"
  }, 
  {
    "author": "李曾伯", 
    "paragraphs": [
      "数年来、揆度在南州，今年在家山。", 
      "叹平生踪迹，荆淮岭蜀，多少间关。", 
      "幸对园林花竹，一笑且团栾。", 
      "莫忆西风梦，驰志楼兰。", 
      "赢得维摩多病，奈鬓毛剥落，步武蹒跚。", 
      "神仙何处，遗我以金丹。", 
      "愿明时、清平无事，放老翁、长伴白鸥闲。", 
      "聊相与，桂花香里，满酌开颜。"
    ], 
    "rhythmic": "八声甘州"
  }, 
  {
    "author": "李曾伯", 
    "paragraphs": [
      "此花迥绝他花，湘中不减吴中盛。", 
      "疑从太华，分来岳麓，根荄玉井。", 
      "炬列千红，盖擎万绿，织成云锦。", 
      "向壶天清暑，风梳露洗，尘不染、香成阵。", 
      "好似一番雨过，似轻鬟、晚临妆镜。", 
      "阿环浴罢，珠横翠乱，芳肌犹润。", 
      "载月同游，隔花共语，酒边清兴。", 
      "问六郎、凝伫多时，公不饮、俗几甚。"
    ], 
    "rhythmic": "水龙吟"
  }, 
  {
    "author": "郑熏初", 
    "paragraphs": [
      "忆南洲。", 
      "绀波萦绕，垂杨翠拂朱楼。", 
      "念十载风流梦觉，满身花影人扶，旧曾暗游。", 
      "无言空怆离忧。", 
      "醉袖裛将红泪，吟笺写许清愁。", 
      "试与问、杨琼解怜郎否，也应还是，旧家身价，而今艳质不来眼底，柔情终在心头。", 
      "黯凝眸。", 
      "黄昏月沈半钩。"
    ], 
    "rhythmic": "八六子"
  }, 
  {
    "author": "郑熏初", 
    "paragraphs": [
      "春江一望微茫。", 
      "辨桅樯。", 
      "无限青青麦里、菜花黄。", 
      "今古恨，登临泪，几斜阳。", 
      "不是寄奴住处、也凄凉。"
    ], 
    "rhythmic": "乌夜啼"
  }, 
  {
    "author": "郑熏初", 
    "paragraphs": [
      "开遍来禽，春事过也，江南倦客心苦。", 
      "料理花愁，销磨酒病，还是年时意绪。", 
      "寒浅香轻，早一霎、朝来微雨。", 
      "柳曲闻莺，河桥信马，旋题新句。", 
      "漫道而今无贺铸。", 
      "尽肠断、满帘飞絮。", 
      "说似风流，除非小杜，妙绝夸能赋。", 
      "黯相逢，俱有恨，空流落、江山好处。", 
      "猛拍阑干，诉天知、声声杜宇。"
    ], 
    "rhythmic": "氐州第一"
  }, 
  {
    "author": "郑熏初", 
    "paragraphs": [
      "忆燕台。", 
      "正倚帘吹絮，小立望郎来。", 
      "管调丝，涂妆绾髻，密意曾托蜂媒。", 
      "空恁误、湔裙暗约，最无奈、好梦易惊回。", 
      "想见而今，浅颦双翠，沁破妆梅。", 
      "沈带悄然宽尽，恨年时行处，红糁苍苔。", 
      "前事重寻，幽欢难偶，钿合空委鸾钗。", 
      "这一点、相思清泪，做心下、烦恼几时灰。", 
      "数叠蛮笺怨歌，忍对花裁。"
    ], 
    "rhythmic": "一萼红"
  }, 
  {
    "author": "余", 
    "paragraphs": [
      "怪新来瘦损。", 
      "对镜台、霜华零乱鬓影。", 
      "胸中恨谁省。", 
      "正关山寂寞，暮天风景。", 
      "貂裘渐冷。", 
      "听梧桐、声敲露井。", 
      "可无人、为向楼头，试问塞鸿音信。", 
      "争忍。", 
      "勾引愁绪，半掩金铺，雨欺灯晕。", 
      "家僮困卧，呼不应，自高枕。", 
      "待催他、天际银蟾飞上，唤取嫦娥细问。", 
      "要乾坤，表里光辉，照予醉饮。"
    ], 
    "rhythmic": "瑞鹤仙"
  }, 
  {
    "author": "赵崇", 
    "paragraphs": [
      "日日酒围花阵。", 
      "画阁红楼相近。", 
      "残月醉归来，长是雨羞云困。", 
      "低问。", 
      "低问。", 
      "独自绣帏睡稳。"
    ], 
    "rhythmic": "如梦令"
  }, 
  {
    "author": "赵崇", 
    "paragraphs": [
      "窗外燕娇莺妒。", 
      "窗下梦魂无据。", 
      "梦好却频惊，不到彩云深处。", 
      "无绪。", 
      "无绪。", 
      "红重一帘花雨。"
    ], 
    "rhythmic": "如梦令"
  }, 
  {
    "author": "赵崇", 
    "paragraphs": [
      "玉搔头，金约臂。", 
      "娇重不胜残醉。", 
      "留粉黛，晕胭脂。", 
      "浅寒生玉肌。", 
      "待归来，浑未准。", 
      "疑杀那回书信。", 
      "春又好，思无穷。", 
      "卷帘花露浓。"
    ], 
    "rhythmic": "更漏子"
  }, 
  {
    "author": "赵崇", 
    "paragraphs": [
      "春尚浅。", 
      "江上柳梢风软。", 
      "销尽玉梅春不管。", 
      "冷香和梦远。", 
      "脉脉绿窗新怨。", 
      "花胜无心重翦。", 
      "帘押护香闲不卷。", 
      "卷帘芳事遍。"
    ], 
    "rhythmic": "谒金门"
  }, 
  {
    "author": "赵崇", 
    "paragraphs": [
      "春意泄。", 
      "香重一枝梅雪。", 
      "寒透玉壶冰暗结。", 
      "玉奴情更劣。", 
      "似语还羞奇绝。", 
      "妒白怜红时节。", 
      "酒力未醒双眼缬。", 
      "一帘风弄月。"
    ], 
    "rhythmic": "谒金门"
  }, 
  {
    "author": "赵崇", 
    "paragraphs": [
      "晴意早。", 
      "帘外数声啼鸟。", 
      "有约不来春梦杳。", 
      "琐窗微弄晓。", 
      "江上残梅未扫。", 
      "叶底芳桃红小。", 
      "天远断云尘不到。", 
      "过春还草草。"
    ], 
    "rhythmic": "谒金门"
  }, 
  {
    "author": "赵崇", 
    "paragraphs": [
      "春意薄。", 
      "江上晚来风恶。", 
      "帘外海棠花半落。", 
      "睡深浑未觉。", 
      "梦想当年行乐。", 
      "新恨暗添金鹊。", 
      "写就金笺无处托。", 
      "去鸿天一角。"
    ], 
    "rhythmic": "谒金门"
  }, 
  {
    "author": "赵崇", 
    "paragraphs": [
      "莺歌蝶舞。", 
      "池馆春多处。", 
      "满架花云留不住。", 
      "散作一川香雨。", 
      "相思夜夜情悰。", 
      "青衫泪满啼红。", 
      "料想故园桃李，也应怨月愁风。"
    ], 
    "rhythmic": "清平乐"
  }, 
  {
    "author": "赵崇", 
    "paragraphs": [
      "妒红欺绿。", 
      "轻浪潮温玉。", 
      "鸾袖卷香金。", 
      "娇怯未消寒粟。", 
      "锦衾初罢承欢。", 
      "宿妆微褪香弯。", 
      "醉眼乍松还困，断云犹绕巫山。"
    ], 
    "rhythmic": "清平乐"
  }, 
  {
    "author": "赵崇", 
    "paragraphs": [
      "丝发风轻掠，酥胸冷不侵。", 
      "背人小立卸瑶簪。", 
      "一缕柔情、系得几人心。", 
      "曲槛花方蓓，荷桥柳未阴。", 
      "红羞绿困不能禁。", 
      "恼乱东风、无计等春深。"
    ], 
    "rhythmic": "南柯子・南歌子"
  }, 
  {
    "author": "赵崇", 
    "paragraphs": [
      "掩笑轻抬袖，慵妆浅画眉。", 
      "嫩晴帘箔玉梅飞。", 
      "门外寒轻、疏柳趁黄时。", 
      "绾带香罗结，交叉绿玉枝。", 
      "看看又误踏青期。", 
      "倚遍栏干、心事只春知。"
    ], 
    "rhythmic": "南柯子・南歌子"
  }, 
  {
    "author": "赵崇", 
    "paragraphs": [
      "轻云过雨，炎晖初减，楼台片片馀霞。", 
      "曲径通幽，小阑斜护，水天薄暮人家。", 
      "暝色趣归鸦，竹风交立玉，清透窗纱。", 
      "断岸涟漪，乱萍芳苇绕烟沙。", 
      "依稀画艇莲娃。", 
      "掩鲛绡微沁，急桨咿哑。", 
      "香雾霏微，冷光摇曳，娅红深映低花。", 
      "天际玉钩斜。", 
      "矶边菱唱答，惊断鸣蛙。", 
      "满棹白苹归去，幽兴绕天涯。"
    ], 
    "rhythmic": "望海潮"
  }, 
  {
    "author": "赵崇", 
    "paragraphs": [
      "紫陌芳尘，烟缕收寒，雨丝过云。", 
      "羡交阴桃叶，窗前曲槛，认巢燕子，柳底朱门。", 
      "回首年时，雾鬟风袖，袅袅娉娉娇上春。", 
      "逢迎处，尽芳华缱绻，玉佩殷勤。", 
      "谁知此际销魂。", 
      "漫隐约人前笑语温。", 
      "记掌中纤细，真成一梦，花时怨忆，应为双文。", 
      "载酒心情，教眉诗句，空悔风流曾误人。", 
      "凭谁去，待寄将恨事，两处平分。"
    ], 
    "rhythmic": "沁园春"
  }, 
  {
    "author": "赵崇", 
    "paragraphs": [
      "卷珠帘、几番花信。", 
      "轻寒犹自成阵。", 
      "一年芳事如朝梦，容易绿深红褪。", 
      "寒食近。", 
      "惟自有、断肠垂柳禁春困。", 
      "琐窗深静。", 
      "悄叠损缕衣，凝尘暗掩，金斗熨清润。", 
      "章台恨。", 
      "准拟芳期未稳。", 
      "旧游细把重忖。", 
      "鉴鸾钗凤平分久，留取年时心印。", 
      "谁与问。", 
      "待试写花笺，密寄教郎认。", 
      "妒香怜粉。", 
      "欲写却还羞，轻颦浅叹，字字揽方寸。"
    ], 
    "rhythmic": "摸鱼儿"
  }, 
  {
    "author": "赵崇", 
    "paragraphs": [
      "隐枕轻潮，拂尘疏雨，幽梦似真还断。", 
      "莺雏燕婉，依约年时，花下试翻歌扇。", 
      "憔悴鬓怯春寒，慢掠轻丝，柳风如箭。", 
      "甚阳台渺邈，行云无准，楚天空远。", 
      "应唤觉、当日琴心，祗今诗思，惆怅客衣尘染。", 
      "钗留股玉，袜袭钩罗，荏苒腻寒香变。", 
      "问讯多情，别後笑巧颦娇，对谁长倩。", 
      "但晚来江上，眼迷心想，越山两点。"
    ], 
    "rhythmic": "过秦楼"
  }, 
  {
    "author": "赵崇", 
    "paragraphs": [
      "翠羽低飞帘半揭。", 
      "宝簟牙床凉似雪。", 
      "窗虚云母澹无风，隔墙花动黄昏月。", 
      "玉钗鸾坠发。", 
      "盈盈白露侵罗袜。", 
      "记逢迎，鸿惊燕婉，灯影弄明灭。", 
      "蜀雨巫云愁断绝。", 
      "罗带同心留绾结。", 
      "交枝红豆雨中看，为君滴尽相思血。", 
      "染衣香未歇。", 
      "夜阑天净魂飞越。", 
      "正销凝，一庭秋意，烟水浸空阔。"
    ], 
    "rhythmic": "归朝欢"
  }, 
  {
    "author": "赵崇", 
    "paragraphs": [
      "江烟如雾水满汀。", 
      "早梅花、偏占浅清。", 
      "倚翠竹、寒无力，想潇湘、斜日暮云。", 
      "几回梦断阳春面，问百花、犹隔几尘。", 
      "趁月夜、霜风峭，约彩鸾、同载玉笙。"
    ], 
    "rhythmic": "恋绣衾"
  }, 
  {
    "author": "赵崇", 
    "paragraphs": [
      "一翦微寒禁翠袂。", 
      "花下重开，旧燕添新垒。", 
      "风旋落红香币地。", 
      "海棠枝上莺飞起。", 
      "薄雾笼春天欲醉。", 
      "碧草澄波，的的情如水。", 
      "料想红楼挑锦字。", 
      "轻云淡月人憔悴。"
    ], 
    "rhythmic": "蝶恋花"
  }, 
  {
    "author": "赵崇", 
    "paragraphs": [
      "桃花相向东风笑。", 
      "桃花忍放东风老。", 
      "细草碧如烟。", 
      "薄寒轻暖天。", 
      "折钗鸾作股。", 
      "镜里参差舞。", 
      "破碎玉连环。", 
      "卷帘春睡残。"
    ], 
    "rhythmic": "菩萨蛮"
  }, 
  {
    "author": "赵崇", 
    "paragraphs": [
      "桂海云蒸，瘴山雾暖，片雪何曾到地。", 
      "羡长日、岛仙清暑，自学得、剪冰裁□。", 
      "把岁寒、五出工夫，别妆点薰风，尽成清致。", 
      "尽虹雨翻晴，暮霞焦土，一种凄凉如洗。", 
      "酝藉丰标浑无比。", 
      "应似惜、潇湘蕙疏兰弃。", 
      "纵未入、众芳题品，终自倚、一涯风味。", 
      "待等闲、留取遗芬，伴檐匐芳菲，蔷薇清泚。", 
      "看佩贯胡绳，心灰宝燎，到了未输兰蕙。"
    ], 
    "rhythmic": "金明池"
  }, 
  {
    "author": "方岳", 
    "paragraphs": [
      "说与梅花，且莫道、今年无雪。", 
      "君不见、秋崖鬓底，茎茎骚屑。", 
      "笔砚只催人老大，湖山不了诗愁绝。", 
      "问、何事下矶来，抛云月。", 
      "重省起，西山芴。", 
      "终负却，东山屐。", 
      "把草堂借与，鹭眠鸥歇。", 
      "乌帽久闲苍藓石，青衫今作枯荷叶。", 
      "笑人间、万事竟何如，从吾拙。"
    ], 
    "rhythmic": "满江红"
  }, 
  {
    "author": "方岳", 
    "paragraphs": [
      "且问黄花，陶令後、几番重九。", 
      "应解笑、秋崖人老，不堪诗酒。", 
      "宇宙一舟吾倦矣，山河两戒天知否。", 
      "倚西风、无奈剑花寒，虬龙吼。", 
      "江欲釂，谈天口。", 
      "秋何负，持螯手。", 
      "尽石鳞芜没，断烟衰柳。", 
      "故国山围青玉案，何人印佩黄金斗。", 
      "倘只消、江左管夷吾，终须有。"
    ], 
    "rhythmic": "满江红"
  }, 
  {
    "author": "方岳", 
    "paragraphs": [
      "苍石横筇，松风外、自调龟息。", 
      "浑不记、东皋秋事，西湖春色。", 
      "底处未嫌吾辈在，此心说与何人得。", 
      "向海棠、烂醉过清明，酬佳节。", 
      "君莫道，江鲈忆。", 
      "吾自爱，山泉激。", 
      "尽月明夜半，杜鹃声急。", 
      "人事略如春梦过，年光不啻惊弦发。", 
      "怕醒来、失口问诸公，今何日。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "方岳", 
    "paragraphs": [
      "左手紫螯蟹，右手绿螺杯。", 
      "古今多少遗恨，俯仰已尘埃。", 
      "不共青山一笑，不与黄花一醉，怀抱向谁开。", 
      "举酒属吾子，此兴正崔嵬。", 
      "夜何其，秋老矣，盍归来。", 
      "试问先生归否，茅屋欲生苔。", 
      "穷则箪瓢陋巷，达则鼎彝清庙，吾意两悠哉。", 
      "寄语雪溪外，鸥鹭莫惊猜。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "秋雨一何碧，山色倚晴空。", 
      "江南江北愁思，分付酒螺红。", 
      "芦叶蓬舟千重，菰菜莼羹一梦，无语寄归鸿。", 
      "醉眼渺河洛，遗恨夕阳中。", 
      "苹洲外，山欲暝，敛眉峰。", 
      "人间俯仰陈迹，叹息两仙翁。", 
      "不见当时杨柳，只是从前烟雨，磨灭几英雄。", 
      "天地一孤啸，匹马又西风。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "醉我一壶玉，了此十分秋。", 
      "江涛还此，当日击楫渡中流。", 
      "问讯重阳烟雨，俯仰人间今古，此意渺沧洲。", 
      "天地几今夕，举白与君浮。", 
      "旧黄花，新白发，笑重游。", 
      "满船明月犹在，何日大刀头。", 
      "谁跨扬州鹤去，已怨故山猿老，借箸欲前筹。", 
      "莫倚阑干北，天际是神州。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "甓社有明月，夜半吐光寒。", 
      "淮南草木飞动，秀出斗牛间。", 
      "自有秦沙以後，试问少游而下，谁卷入毫端。", 
      "补衮仲山甫，冰雪照云寰。", 
      "霄汉近，绣衣去，锦衣还。", 
      "江南且为梅醉，莫道岁将阑。", 
      "三百六旬欲换，五百岁终才始，月月两循环。", 
      "酌彼金错落，浇此碧琅。"
    ], 
    "rhythmic": "满江红"
  }, 
  {
    "author": "方岳", 
    "paragraphs": [
      "明日又重午，搀借玉蒲香。", 
      "劝金且尽杯酒，听我试平章。", 
      "时事艰难甚矣，人物眇然如此，骚意满潇湘。", 
      "醉问屈原子，烟水正微茫。", 
      "溯层峦，浮叠嶂，碧云乡。", 
      "眼中犹有公在，吾意亦差强。", 
      "胸次甲兵百万，笔底天人三策，堪补舜衣裳。", 
      "要及黑头耳，霖雨趁梅黄。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "剡曲一篷月，乘兴到人间。", 
      "蓬莱山在何处，鹤骨不禁寒。", 
      "胸有云门禹穴，笔有禊亭晋帖，风露洗脾肝。", 
      "秋入紫宸殿，磨玉写琅玕。", 
      "问何如，趋琐闼，系狨鞍。", 
      "江涛今已如此，可奈寸心丹。", 
      "我宋与天无极，公寿如春难老，王气自龙蟠。", 
      "勋业付浯石，留与世人看。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "宇宙一杯酒，暝色倚重湖。", 
      "青山杳杳何处，烟水泻愁予。", 
      "别岸风涛喷薄，半夜鱼龙悲啸，能撼我诗无。", 
      "李白醉不醒，唤起问何如。", 
      "是耶非，天莽苍，雪模糊。", 
      "苍颜白发如此，空复笑今吾。", 
      "寄语鹭朋鸥侣，好在风餐水宿，底处不烟芜。", 
      "吾亦从此逝，从我者谁欤。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "尽为春愁，尽劝春归，直恁恨深。", 
      "况雨急黄昏，寒欺客路，月明夜半，人梦家林。", 
      "店舍无烟，楚乡寒食，一片花飞那可禁。", 
      "小凝伫，黯红蔫翠老，江树阴阴。", 
      "汀洲杜若谁寻。", 
      "想朝鹤怨兮猿夜吟。", 
      "甚连天芳草，凄迷离恨，拂帘香絮，撩乱深心。", 
      "汝亦知乎，吾今倦矣，瓮有馀春可共斟。", 
      "归来也，问渊明而後，谁是知音。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "岁在永和，癸丑暮春，修禊兰亭。", 
      "有崇山峻岭，茂林修竹，清流湍激，映带山阴。", 
      "曲水流觞，群贤毕至，是日风和天气清。", 
      "亦足以，供一觞一咏，畅叙幽情。", 
      "悲夫一世之人。", 
      "或放浪形骸遇所欣。", 
      "虽快然自足，终期於尽，老之将至，後视犹今。", 
      "随事情迁，所之既倦，俯仰之间迹已陈。", 
      "兴怀也，将後之览者，有感斯文。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "莺带春来，鹃唤春归，春总不知。", 
      "恨杨花多事，杏花无赖，半随残梦，半惹晴丝。", 
      "立尽碧云，寒江欲暮，怕过清明燕子时。", 
      "春且住，待新雏熟了，却问行期。", 
      "问春春竟何之。", 
      "看紫态红情难语离。", 
      "想芳韶犹剩，牡丹知处，也须些个，付与荼縻。", 
      "唤取娉婷，劝教春醉，不道五更花漏迟。", 
      "愁一饷，笑车轮生角，早已天涯。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "蠢彼鼪鼯，嗟尔何为，敢瞰长淮。", 
      "遣诗书元帅，又劳指画，神仙寿日，不放襟怀。", 
      "略已三年，可曾一笑，天岂悭吾老子哉。", 
      "诸人者，且携将雅颂，留待磨崖。", 
      "我姑酌彼金罍。", 
      "便小醉、宁辞鹦鹉杯。", 
      "问今何时也，子其休矣，有如此酒，奚取吾侪。", 
      "帝曰不然，政须卿辈，作我长城惟汝谐。", 
      "凝望处，见红尘飞骑，捷羽东来。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "有美人兮，铁石心肠，寄春一枝。", 
      "喜藓生龙甲，那因雪瘦，月横鹤膝，不受寒欺。", 
      "云卧空山，梦回孤驿，生怕渠嗔未敢诗。", 
      "江头路，问销魂几许，索笑何时。", 
      "赋成字字明珠。", 
      "君莫倚、家风旧解题。", 
      "叹水曹安在，飘然欲去，逋仙已矣，其与谁归。", 
      "烟雨愁予，江山老我，毕竟岁寒然後知。", 
      "微酸在，尽危谯斜倚，残角孤吹。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "把酒问花，茧栗梢头，春今几何。", 
      "笑身居近侍，阶翻万玉，面丐菩萨，髻拥千螺。", 
      "一一牙签，英英碧字，占定花间甲乙科。", 
      "归来也，傍紫薇吟处，揉作阳和。", 
      "祗今花事无多。", 
      "看几许风烟付与他。", 
      "待围将翡翠，怕蜂粘粉，织成云锦，遣凤衔梭。", 
      "谁翦并刀，赠之燕玉，莫负双娥娇溜波。", 
      "花应道，尽花强人面，底用能歌。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "子盍规夫，商丘之木，有樗不才。", 
      "纵斧斤睥睨，何妨雪立，风烟傲兀，怎问春回。", 
      "老子似之，倦游久矣，归晒渔蓑羹芋魁。", 
      "村锄外，闻韭今有子，芥已生台。", 
      "天於我辈悠哉。", 
      "纵作赋问天天亦猜。", 
      "且醉无何有，酒徒陶陆，与二三子，诗友陈雷。", 
      "正尔眠云，阿谁敲月，不是我曹不肯来。", 
      "君且住，怕口生荆棘，胸有尘埃。"
    ], 
    "rhythmic": "沁园春"
  }, 
  {
    "author": "方岳", 
    "paragraphs": [
      "梅欲老，撑月过南徐。", 
      "家口纵多难减鹤，路程不远易携书。", 
      "只是废春锄。", 
      "霜满袖，茶灶借僧庐。", 
      "湖海甚豪今倦矣，丘山虽寿竟何如。", 
      "一笑荐冰蔬。"
    ], 
    "rhythmic": "望江南・忆江南"
  }, 
  {
    "author": "方岳", 
    "paragraphs": [
      "雁落寒沙秋恻恻。", 
      "明月芦花，共是江南客。", 
      "骑鹤楼高边羽急。", 
      "柔情不尽淮山碧。", 
      "世路只催双鬓白。", 
      "菰菜莼羹，正自怜人忆。", 
      "归梦不知江水隔。", 
      "烟帆飞过平如席。"
    ], 
    "rhythmic": "蝶恋花"
  }, 
  {
    "author": "方岳", 
    "paragraphs": [
      "山抹修眉横绿净。", 
      "浦溆生寒，立尽梧桐影。", 
      "香灺未消帘幕静。", 
      "醉红如洗风吹醒。", 
      "一夜秋声连玉井。", 
      "梦落孤篷，已尽山阴兴。", 
      "戍角凄凉清漏永。", 
      "江南烟雨何堪省。"
    ], 
    "rhythmic": "蝶恋花"
  }, 
  {
    "author": "方岳", 
    "paragraphs": [
      "秋水涵空如镜净。", 
      "满镜清寒，倒碧摇山影。", 
      "药户谁抨圆玉静。", 
      "碧纱人怯黄昏醒。", 
      "丛桂小山寒井井。", 
      "唤起江南，一叶莼鲈兴。", 
      "先自新愁愁夜永。", 
      "不堪宋□重提省。"
    ], 
    "rhythmic": "蝶恋花"
  }, 
  {
    "author": "方岳", 
    "paragraphs": [
      "慨晴江渺渺，乘风下、倚沧浪。", 
      "问许大乾坤，金焦两点，曾几兴亡。", 
      "平章古人安在，但青山、烟水共微茫。", 
      "不道鹭嘲鸥笑，归来鬓已苍苍。", 
      "垂杨。", 
      "舞尽斜阳。", 
      "双燕语、尽渠忙。", 
      "黯柔情不管，花深传漏，羽急飞觞。", 
      "思量人间如梦，放半分、佯醉半佯狂。", 
      "明日海棠犹旧，春风未老秋娘。"
    ], 
    "rhythmic": "木兰花慢"
  }, 
  {
    "author": "方岳", 
    "paragraphs": [
      "知是谁家燕子。", 
      "直恁惺松言语。", 
      "深入绣帘来，无奈落花飞絮。", 
      "春去。", 
      "春去。", 
      "且道干卿何事。"
    ], 
    "rhythmic": "如梦令"
  }, 
  {
    "author": "方岳", 
    "paragraphs": [
      "雨洗海棠如雪。", 
      "又是清明时节。", 
      "燕子几时来，只了为花愁绝。", 
      "愁绝。", 
      "愁绝。", 
      "枉与春风分说。"
    ], 
    "rhythmic": "如梦令"
  }, 
  {
    "author": "方岳", 
    "paragraphs": [
      "霜月寒如洗。", 
      "问梅花、经年何事，尚迷烟水。", 
      "梦著翠霞寻好句，新雪阑干独倚。", 
      "见竹外、一枝横蕊。", 
      "已占百花头上了，料诗情、不但江山耳。", 
      "春已逗，有佳思。", 
      "一香吹动人间世。", 
      "奈何地、丛篁低碧，巧相亏蔽。", 
      "尽让春风凡草木，便做云根石底。", 
      "但留取、微酸滋味。", 
      "除却林逋无人识，算岁寒、只是天知己。", 
      "休弄玉，怨迟暮。"
    ], 
    "rhythmic": "贺新凉・贺新郎"
  }, 
  {
    "author": "方岳", 
    "paragraphs": [
      "问讯江南客。", 
      "怕秋崖、苔荒诗屋，云侵山屐。", 
      "留得钓竿西日手，梦落鸥傍鹭侧。", 
      "倩传语、溪翁将息。", 
      "四十飞腾斜暮景，笑双篷、一懒无他画。", 
      "惟饱饭，散轻策。", 
      "世间万事知何极。", 
      "问乾坤、待谁整顿，岂无豪杰。", 
      "水驿山村还要我，料理松风竹雪。", 
      "也不学、草颠诗白。", 
      "自有春蓑黄犊在，尽诸公、宝马摇金勒。", 
      "容我辈，醉云液。"
    ], 
    "rhythmic": "贺新凉・贺新郎"
  }, 
  {
    "author": "方岳", 
    "paragraphs": [
      "雁向愁边落。", 
      "渺汀洲、孤云细雨，暮天寒角。", 
      "有美人兮山翠外，谁共霜桥月壑。", 
      "想朋友、春猿秋鹤。", 
      "竹屋一灯棋未了，问人间、局面如何著。", 
      "风雨夜，更商略。", 
      "六州铁铸从头错。", 
      "笑归来、冰鲈堪脍，雪螯堪嚼。", 
      "莫遣孤舟横浦溆，也怕浪狂风恶。", 
      "且容把、钓纶收却。", 
      "云外空山知何似，料清寒、只与梅花约。", 
      "逋老句，底须作。"
    ], 
    "rhythmic": "贺新凉・贺新郎"
  }, 
  {
    "author": "方岳", 
    "paragraphs": [
      "一笑君知否。", 
      "笑当年、山阴道士，行歌樵叟。", 
      "五十到头公老矣，只可鹭朋鸥友。", 
      "便富贵、何如杯酒。", 
      "好在归来苍崖底，想月明、不负携锄手。", 
      "谁共酌，翦霜韭。", 
      "乾坤许大山河旧。", 
      "几多人、剑倚西风，笔惊南斗。", 
      "俯仰之间成陈迹，亡是子虚乌有。", 
      "渺烟草、不堪回首。", 
      "隔坞筑亭开野迳，尽一筇、两履山前後。", 
      "春且为，催花柳。"
    ], 
    "rhythmic": "贺新凉・贺新郎"
  }, 
  {
    "author": "方岳", 
    "paragraphs": [
      "天意然乎否。", 
      "待相携、风烟五亩，招邀迂叟。", 
      "屋上青山花木野，尽可两朋三友。", 
      "笑老子、只堪棋酒。", 
      "似恁疏顽何为者，向人前、不解高叉手。", 
      "宁学圃，种菘韭。", 
      "春猿秋鹤皆依旧。", 
      "怪吾今，鬓已成丝，胆还如斗。", 
      "谁与庐山麾之去，尔辈何留之有。", 
      "黯离绪、暮江搔首。", 
      "非我督邮犹束带，这一归、更落渊明後。", 
      "君试问，长亭柳。"
    ], 
    "rhythmic": "贺新凉・贺新郎", 
    "tags": [
      "庐山"
    ]
  }, 
  {
    "author": "方岳", 
    "paragraphs": [
      "茅屋何堪翠袖，芝田自有霓裳。", 
      "一双雪舞碧云乡。", 
      "富贵人家以上。", 
      "竹外山童敲臼，梅边溪友传觞。", 
      "青霞道服石炉香。", 
      "便是寿星模样。"
    ], 
    "rhythmic": "西江月"
  }, 
  {
    "author": "方岳", 
    "paragraphs": [
      "燕子催将初度，梨花指定清明。", 
      "春风可是太多情。", 
      "乐事良辰一并。", 
      "绛老从头甲子，楚骚几度庚寅。", 
      "晴光不隔凤凰城。", 
      "花底举头天近。"
    ], 
    "rhythmic": "西江月"
  }, 
  {
    "author": "方岳", 
    "paragraphs": [
      "蔬甲初肥雨润，茶枪小摘春明。", 
      "野篱是处可诗情。", 
      "打过下湖船并。", 
      "捷报秋来旁午，贤关早晚同寅。", 
      "绿杨连骑带春城。", 
      "不问南山远近。"
    ], 
    "rhythmic": "西江月"
  }, 
  {
    "author": "方岳", 
    "paragraphs": [
      "瘦得黄花能小。", 
      "一帘香杳。", 
      "东篱云冷正愁予，犹幸是、西风少。", 
      "叶下亭皋渺渺。", 
      "秋何为者。", 
      "无钱持蟹对黄花，又孤负、重阳也。"
    ], 
    "rhythmic": "一落索"
  }, 
  {
    "author": "方岳", 
    "paragraphs": [
      "云涧之癯，有诗盟未了，鸥泛江湖。", 
      "一官直为仙耳，不受尘驱。", 
      "高情逸韵，自兰亭、已後都无。", 
      "准拟画、剡舟夜雪，与君相对成图。", 
      "半竹苔寒如此，问谁欤来者，鹤伴薰炉。", 
      "何如贮之天上，风露冰壶。", 
      "江南春早，想梅花、不肯欺吾。", 
      "疑便是，孤山之北，水乡月影林逋。"
    ], 
    "rhythmic": "汉宫春"
  }, 
  {
    "author": "方岳", 
    "paragraphs": [
      "问讯何郎，怎春风未到，却月横枝。", 
      "当年东阁诗兴，夫岂吾欺。", 
      "云寒岁晚，便相逢、已负深期。", 
      "烦说与、秋崖归也，留香更待何时。", 
      "家住江南烟雨，想疏花开遍，野竹巴篱。", 
      "遥怜水边石上，煞欠渠诗。", 
      "月壶雪瓮，肯相从、舍我其谁。", 
      "应自笑，生来孤峭，此心却有天知。"
    ], 
    "rhythmic": "汉宫春"
  }, 
  {
    "author": "方岳", 
    "paragraphs": [
      "问天何事，雪垂垂欲下，又还晴却。", 
      "春到梅梢香逗也，尽有心情行乐。", 
      "剡曲舟回，灞桥诗在，一笑人如昨。", 
      "此情分付，暮天寒月残角。", 
      "谁道飞梦江南，群山如画，一一琼瑶琢。", 
      "中有玉田三万顷，云是幼舆丘壑。", 
      "招我归来，和春醉去，休跨扬州鹤。", 
      "万花曾约，酒醒当有新作。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "绿尊翠勺，约秋风、一醉小楼先月。", 
      "谁取宝奁奔帝所，深锁玉华宫阙。", 
      "老桂香寒，疏桐云重，生怕金蛇掣。", 
      "那知天柱，一峰别与天接。", 
      "我欲飞佩重游，置之衣袖，照我襟怀雪。", 
      "玉斧难藏修月手，待做明宵清绝。", 
      "天地无尘，山河有影，了不遗毫发。", 
      "举杯相属，唤谁笺与天说。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "幅巾云麓。", 
      "笑人生瓮等，何时是足。", 
      "莫道年来无好处，第一秫田新熟。", 
      "孙息乘鸾，大儿荐鹗，翁已恩袍碌。", 
      "笑谭戎幕，尽教岳也碌碌。", 
      "是则江南江北，月明飞梦，认得溪桥屋。", 
      "多少睡乡闲日月，不老柯山棋局。", 
      "唱个曲儿，吃些酒子，检点茅檐竹。", 
      "问梅开未，一枝初破寒玉。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "且拌春醉。", 
      "问人间、谁是十分如意。", 
      "道不好来人又道，也有一分好处。", 
      "管甚长贫，只消长健，切莫眉头聚。", 
      "尽教江路，梅花依旧留住。", 
      "儿辈虽不如人，有何不可，怎敢嫌迟暮。", 
      "但喜吾翁躔度转，唤起烟霞深痼。", 
      "否极而亨，剥馀而复，长至迎初度。", 
      "龟图羲画，直从今日重数。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "花风初逗，喜边亭依旧，春闲营柳。", 
      "烟草隋宫歌舞地，谁遣万红围绣。", 
      "结酒因缘，装春富贵，也要经纶手。", 
      "笙箫声里，一江晴绿吹皱。", 
      "是处羽箭如飞，那知鹤府，花压阑干昼。", 
      "油幕文书谈笑了，馀事尽堪茶酒。", 
      "报答东风，流连西日，绿外沈吟久。", 
      "与春无负，醉归香满襟袖。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "槎牙诗骨，想生来无分，史闱经幄。", 
      "呵护九关多虎豹，谁道去天一握。", 
      "奏赋两都，闻韶三月，雁远书难托。", 
      "一寒如许，蟾枝莫倚高擢。", 
      "空使满壑风烟，半村雪月，孤负梅花约。", 
      "渺渺愁予初度也，山互同云垂幕。", 
      "鹤帐何如，牛衣无恙，麦陇占优渥。", 
      "不如归去，檐花深夜春酌。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "祈山底处，为二松千竹，肯题崖壁。", 
      "雪洒谈犀麾雁骛，尔辈何烦涉笔。", 
      "使者知乎，民其劳止，且莫闲耕织。", 
      "片言金石，唤回春意无极。", 
      "虽则王谢人家，一癯仙泽，面作苍烟色。", 
      "茶炷笔床将雨屐，吟到梅花消息。", 
      "贱子何为，老仙如问，莫道头今白。", 
      "寒蓑几梦，研朱看点周易。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "当年睡里闻香，阿谁唤做花间瑞。", 
      "巾飘沈水，笼熏古锦，拥青绫被。", 
      "初日酣晴，柔风逗暖，十分情致。", 
      "掩窗绡，待得香融酒醒，尽消受、这春思。", 
      "从把万红排比。", 
      "想较伊、更争些子。", 
      "诗仙老手，春风妙笔，要题教似。", 
      "十里扬州，三生杜牧，可曾知此。", 
      "趁紫唇微绽，芳心半透，与骚人醉。"
    ], 
    "rhythmic": "水龙吟"
  }, 
  {
    "author": "方岳", 
    "paragraphs": [
      "昼长庭院深深，春柔一枕流霞醉。", 
      "蒙松欲醒，娇羞还困，锦屏围翠。", 
      "豆寇初肥，樱桃微绽，玉阑同倚。", 
      "记华清浴起，渭流波暖，红涨腻、弃脂水。", 
      "燕子来时天气。", 
      "尽韶风、与诗为地。", 
      "芳丛雨歇，露痕日酽，英英仙意。", 
      "莫恨无香，最怜有韵，天然情致。", 
      "待问春能几，五更犹是，拌今宵睡。"
    ], 
    "rhythmic": "水龙吟"
  }, 
  {
    "author": "方岳", 
    "paragraphs": [
      "半壳含黄，双螯擘紫，风流浑是芦花。", 
      "江头秋老，谁了酒生涯。", 
      "玉质金相如许，怎消受、明月寒沙。", 
      "橙香也，不闲左手，除是付诗家。", 
      "草泥，行郭索，横戈曾怒，张翰浮夸。", 
      "笑鲈鱼虽好，风味争些。", 
      "醉嚼霜前松雪，江湖梦、不枉归槎。", 
      "停杯问，余其负腹，是腹负余耶。"
    ], 
    "rhythmic": "满庭芳"
  }, 
  {
    "author": "方岳", 
    "paragraphs": [
      "淮山秋晓。", 
      "问西风几度，雁云蛩草。", 
      "铁色骢骄，金花袍窄，未觉塞垣寒早。", 
      "笳鼓声中晴色，一羽不飞边报。", 
      "君莫道，怎乾坤许大，英雄能少。", 
      "谈笑。", 
      "鸣镝处，生缚胡雏，烽火传音耗。", 
      "漠漠寒沙，荒荒残照，正空不劳深讨。", 
      "但喜欢迎马首，犹是中原遗老。", 
      "关何事，待归来细话，一尊倾倒。"
    ], 
    "rhythmic": "喜迁莺"
  }, 
  {
    "author": "方岳", 
    "paragraphs": [
      "半壳含潮带靥香。", 
      "双螯嚼雪迸脐黄。", 
      "芦花洲渚夜来霜。", 
      "短棹秋江清到底，长头春瓮醉为乡。", 
      "风流不枉与诗尝。"
    ], 
    "rhythmic": "浣溪沙"
  }, 
  {
    "author": "方岳", 
    "paragraphs": [
      "夜醉渊明把菊图。", 
      "宿酲扶晓又冰壶。", 
      "秋香留得伴双凫。", 
      "并日满浮金馨落，明年初赐玉茱萸。", 
      "更书欲上有除书。"
    ], 
    "rhythmic": "浣溪沙"
  }, 
  {
    "author": "方岳", 
    "paragraphs": [
      "孤篷夜傍低丛宿，萧萧雨声悲切。", 
      "一岸霜痕，半江烟色，愁到沙头枯叶。", 
      "澹云没灭。", 
      "黯西风吹老，满汀新雪。", 
      "天岂无情，离骚点点送归客。", 
      "归去来兮怎得，尽鹭翅鸥倚，乍寒时节。", 
      "秋晚山川，夕阳浦溆，赢得别肠千结。", 
      "涛翻浪叠。", 
      "那得似西来，一筇横绝。", 
      "搔首江南，雁衔千里月。"
    ], 
    "rhythmic": "齐天乐"
  }, 
  {
    "author": "方岳", 
    "paragraphs": [
      "雪带边寒，渺愁予、雪中谁抱奇节。", 
      "逊在扬州，逋老孤山，芳信顿成消歇。", 
      "江南茅屋今安在，疏影瘦、祗堪叹息。", 
      "归来未，沙头立尽，暮天云碧。", 
      "自笑梁园赋客。", 
      "倚旧日鞍鞯，春风巾帻。", 
      "问讯横枝，暖热新花，无处访寻诗阁。", 
      "几年不见冰霜面，知谁共、批风支月。", 
      "归来也，鸥盟不妨再结。"
    ], 
    "rhythmic": "花心动"
  }, 
  {
    "author": "方岳", 
    "paragraphs": [
      "小楼帘不卷，花正闹、灯火竞春宵。", 
      "想旧日何郎，飞金叵罗，三生杜牧，醉董娇饶。", 
      "香尘路，云松鸾髻鬌，月衬马蹄骄。", 
      "仿佛神仙，刘安鸡犬，分明富贵，子晋笙箫。", 
      "人生行乐耳，君不见、迷楼春绿迢迢。", 
      "二十四、经行处，旧月今桥。", 
      "但索笑梅花，酒消新雪，纵情诗草，笔卷春潮。", 
      "俯仰人间陈迹，莫惜金貂。"
    ], 
    "rhythmic": "风流子"
  }, 
  {
    "author": "方岳", 
    "paragraphs": [
      "一年寒尽也。", 
      "问秦沙、梅放未也。", 
      "幽寻者谁也。", 
      "有何郎佳约，岁云除也。", 
      "南枝暖也。", 
      "正同云、商量雪也。", 
      "喜东皇，一转洪钧，依旧春风中也。", 
      "香也。", 
      "骚情酿就，书味熏成，这些情也。", 
      "玉堂深也。", 
      "莫道年华归也。", 
      "是循环、三百六旬六日，生意无穷已也。", 
      "但丁宁，留取微酸，调商鼎也。"
    ], 
    "rhythmic": "瑞鹤仙"
  }, 
  {
    "author": "方岳", 
    "paragraphs": [
      "中元才过节。", 
      "正宇宙澄清，一天寒碧。", 
      "凉飙动秋色。", 
      "算佳辰恰是，下弦当日。", 
      "天生俊杰。", 
      "富文才、瑰奇挺特。", 
      "看葱葱，和气薰城，共庆武夷仙伯。", 
      "难得。", 
      "钓鳌连六，虎傍登名，新题淡墨。", 
      "从容莲幕。", 
      "游花县，无邀隔。", 
      "纵风流别驾，难淹紫诏，行对天颜咫尺。", 
      "更堪夸，萱草长春，红衣交列。"
    ], 
    "rhythmic": "瑞鹤仙"
  }, 
  {
    "author": "方岳", 
    "paragraphs": [
      "月亦老乎，劝尔一杯，听说平生事。", 
      "吾问汝，开辟自何时。", 
      "有乾坤更应有尔。", 
      "年几许。", 
      "鸿荒邈哉遐已。", 
      "吾今断自唐虞起。", 
      "系帝曰放勋，甲辰践祚，数至今、宋嘉熙。", 
      "凡三千五百二十年馀。", 
      "嗟雨风几盈亏。", 
      "老兔奔驰，痴蟆吞吐，定应衰矣。", 
      "噫。", 
      "月岂无悲。", 
      "吾观人寿几期颐。", 
      "炯炯双眸子，明清无过婴儿。", 
      "但才到中年，昏然欲，那堪老矣知何似。", 
      "试以此推之。", 
      "吾言有理，不能不自疑耳。", 
      "恐古时月与今时异。", 
      "恨则恨今人不千岁。", 
      "但见今、冰轮如洗。", 
      "阿谁曾自前古，看到隋唐世。", 
      "几时明洁，几时昏暗，毕竟少晴多雨。", 
      "须臾月落夜何其。", 
      "曰先生、审之姑醉。"
    ], 
    "rhythmic": "哨遍"
  }, 
  {
    "author": "方岳", 
    "paragraphs": [
      "月曰不然，君亦怎知，天上从前事。", 
      "吾语汝，月岂有弦时。", 
      "奈人间井观乃尔。", 
      "休浪许。", 
      "历家缪悠而已。", 
      "谁云魄死生明起。", 
      "又明死魄生，循环晦朔，有老兔、自熙熙。", 
      "妄相传、月溯日光馀。", 
      "嗟万古谁知了无亏。", 
      "玉斧修成，银蟾奔去，此言荒矣。", 
      "噫。", 
      "世已堪悲。", 
      "听君歌复解人颐。", 
      "桂魄何曾死，寒光不减些儿。", 
      "但与日相望，对如两镜，山河大地无疑似。", 
      "待既望观之。", 
      "冰轮渐侧，转斜才一钩耳。", 
      "论本来不与中秋异。", 
      "恐天问灵均未知此。", 
      "又底用、咸池重洗。", 
      "乾坤一点英气。", 
      "宁老人问世。", 
      "飞上天来，摩挲月去，才信有晴无雨。", 
      "人生圆缺几何其。", 
      "且徘徊、与君同醉。"
    ], 
    "rhythmic": "哨遍"
  }, 
  {
    "author": "方岳", 
    "paragraphs": [
      "雁带新霜几多愁。", 
      "和月落沧洲。", 
      "桂花如许，菊花如许，怎不悲秋。", 
      "江山例合闲人管，也白几分头。", 
      "去年曾此，今年曾此，烟雨孤舟。"
    ], 
    "rhythmic": "眼儿媚"
  }, 
  {
    "author": "方岳", 
    "paragraphs": [
      "银河无浪，琼楼不暑。", 
      "一点柔情如水。", 
      "肯捐兰了渠愁，尽闲却、纤纤机杼。", 
      "波心沁雪，鸥边分雨。", 
      "翦得荷花能楚。", 
      "天公煞自解风流，看得我、如何销汝。"
    ], 
    "rhythmic": "鹊桥仙"
  }, 
  {
    "author": "方岳", 
    "paragraphs": [
      "今朝廿九，明朝初一。", 
      "怎欠秋崖个生日。", 
      "客中情绪老天知，道这月、不消三十。", 
      "春盘缕翠，春缸摇碧。", 
      "便泥做、梅花消息。", 
      "雪边试问是耶非，笑今夕、不知何夕。"
    ], 
    "rhythmic": "鹊桥仙"
  }, 
  {
    "author": "方岳", 
    "paragraphs": [
      "木犀过了诗憔悴。", 
      "只有黄花开又未。", 
      "秋风也不管人愁，到处相寻吹短袂。", 
      "露滴碧觞谁共醉。", 
      "肠断向来携手地。", 
      "夜寒笺与月明看，未必月明知此意。"
    ], 
    "rhythmic": "玉楼春"
  }, 
  {
    "author": "方岳", 
    "paragraphs": [
      "鸥清眠醉晴溪月。", 
      "几梦寒蓑雪。", 
      "断桥篱落带人家。", 
      "枝北枝南初著、两三花。", 
      "曾於春底横孤艇。", 
      "香似诗能冷。", 
      "娟娟玉立载归壶。", 
      "渺渺愁予肯入、楚骚无。"
    ], 
    "rhythmic": "虞美人"
  }, 
  {
    "author": "方岳", 
    "paragraphs": [
      "谁翦轻琼做物华。", 
      "春绕天涯。", 
      "水绕天涯。", 
      "园林晓树恁横斜。", 
      "道是梅花。", 
      "不是梅花。", 
      "宿鹭联拳倚断槎。", 
      "昨夜寒些。", 
      "今夜寒些。", 
      "孤舟蓑笠钓烟沙。", 
      "待不思家。", 
      "怎不思家。"
    ], 
    "rhythmic": "一剪梅・一翦梅"
  }, 
  {
    "author": "方岳", 
    "paragraphs": [
      "辇路融晴，宫云逗晓青旗报。", 
      "梅边香沁彩鞭寒，初信花风到。", 
      "笑语谁家帘幕，镂冰丝、红粉绿闹。", 
      "髻横玉燕，鬓颤琼幡，不能知掉。", 
      "看见春来，麴尘微涨催兰棹。", 
      "娇横拂略上柔条，等得莺眠觉。", 
      "引出千花万草。", 
      "喜搀先、椒盘竹爆。", 
      "问谁天上，瑶帖初供，玉堂归。"
    ], 
    "rhythmic": "烛影摇红"
  }, 
  {
    "author": "方岳", 
    "paragraphs": [
      "溪南北，本自一渔舟。", 
      "烟雨几盟鸥。", 
      "白鱼不负鸬鹚杓，青蓑不减鹔鹴裘。", 
      "怎无端，贪射策，觅封侯。", 
      "既不似、古人能识字。", 
      "又不似、今人能识事。", 
      "空老去，自宜休。", 
      "帝乡五十六朝暮，人间四十四春秋。", 
      "问何如，茅一把，橘千头。"
    ], 
    "rhythmic": "最高楼"
  }, 
  {
    "author": "方岳", 
    "paragraphs": [
      "朝元了，万鹤放班回。", 
      "携月下天来。", 
      "初平家看青羊石，滕王阁醉绿螺杯。", 
      "试鸣琴，花荡漾，玉崔嵬。", 
      "前十日、鹊桥飞宝镫。", 
      "後一月、兔奁开玉镜。", 
      "秋色净，夜徘徊。", 
      "申从五岳三光出，亥将二首六身排。", 
      "问何其，餐沆瀣，燕蓬莱。"
    ], 
    "rhythmic": "最高楼", 
    "tags": [
      "滕王阁"
    ]
  }, 
  {
    "author": "方岳", 
    "paragraphs": [
      "秋崖底，云卧欲生苔。", 
      "无梦到公台。", 
      "有月锄、晓带乌犍去，与烟蓑、夜钓白鱼来。", 
      "问谁能，供酒料，办诗材。", 
      "君莫笑、闲忙棋得势。", 
      "也莫笑、浮湛渔得计。", 
      "胸次老，雪崔嵬。", 
      "付老夫、小小鸬鹚杓，尽诸公、衮衮凤凰台。", 
      "且容侬，多种竹，剩栽梅。"
    ], 
    "rhythmic": "最高楼"
  }, 
  {
    "author": "方岳", 
    "paragraphs": [
      "说与樵青。", 
      "紧闭柴门。", 
      "道先生检校东屯。", 
      "阿戎安在，未扫愁痕。", 
      "且免歌词，休载妓，莫携尊。", 
      "梅自生春。", 
      "雪立前村。", 
      "道此杯、酒也须温。", 
      "无穷身外，付与乾坤。", 
      "谁共耕山，闲钓水、饱窥园。"
    ], 
    "rhythmic": "行香子"
  }, 
  {
    "author": "方岳", 
    "paragraphs": [
      "窗绡深隐护芳尘。", 
      "翠眉颦。", 
      "越精神。", 
      "几雨几晴，做得这些春。", 
      "切莫近前轻著语，题品错，怕渠嗔。", 
      "碧壶谁贮玉粼粼。", 
      "醉香茵。", 
      "晚风频。", 
      "吹得酒痕，如洗一番新。", 
      "只恨谪仙浑懒却，辜负那，倚阑人。"
    ], 
    "rhythmic": "江神子・江城子"
  }, 
  {
    "author": "方岳", 
    "paragraphs": [
      "梅花吹梦过溪桥。", 
      "路迢迢。", 
      "雪初消。", 
      "似恁天寒，诗瘦想无柳。", 
      "听得草堂人有语，能几日，是生朝。", 
      "乱云深处洗山瓢。", 
      "鬓萧萧。", 
      "酒红朝。", 
      "回首六朝，南北黯魂销。", 
      "纵使锺山青眼在，终不似，侣渔樵。"
    ], 
    "rhythmic": "江神子・江城子"
  }, 
  {
    "author": "方岳", 
    "paragraphs": [
      "世不乏季子，藉甚有休声。", 
      "芝兰挺秀庭砌，广厦万间新。", 
      "胸次金天爽豁，风骨玉堂清彻，才器更轮囷。", 
      "劲节九秋斡，和气万家春。", 
      "过中元，才两日，是生辰。", 
      "瓣香西上，都向此夕颂殷勤。", 
      "自有阴功天佑，合享人间长寿，不独我知君。", 
      "从此见今日，丹桂伴灵椿。"
    ], 
    "rhythmic": "水调歌头"
  }, 
  {
    "author": "方岳", 
    "paragraphs": [
      "中元过後恰三朝。", 
      "因甚庭闱喜气飘。", 
      "李谪若非当此夕，甲生应是在今宵。", 
      "满斟绿醑歌檀口，慢拍红牙舞柳腰。", 
      "富贵荣华谁得似，祝公千岁乐逍遥。"
    ], 
    "rhythmic": "瑞鹧鸪"
  }, 
  {
    "author": "方岳", 
    "paragraphs": [
      "楚天秋早，过中元拈指，飞四荚。", 
      "怪得千门佳气满，恰值生申时节。", 
      "蓬矢当年，椒盘今夕，瑞木金炉艺。", 
      "主人情重，酒红潮上双颊。", 
      "且看戏彩□□，鼎分丹桂，兰玉同班列。", 
      "更喜萱庭南极老，亲授长生秘诀。", 
      "养浩颐然，後昌青紫，天报公阴德。", 
      "年年盛会，祝延椿算千百。"
    ], 
    "rhythmic": "酹江月・念奴娇"
  }, 
  {
    "author": "方岳", 
    "paragraphs": [
      "秋入西郊，律调夷则，韩堂风露清凉。", 
      "洞天昨夜，响动玉玎。", 
      "朱户银寰放钥，长庚梦、应诞星郎。", 
      "垂弧旦，飞五荚，簪履共称觞。", 
      "未施经济手，暂参雄府，公论声扬。", 
      "便好趁昌辰，入辅吾皇。", 
      "况是中兴启运，正当宁、梦想循良。", 
      "从兹去，万年佐主，福寿总无疆。"
    ], 
    "rhythmic": "满庭芳"
  }, 
  {
    "author": "方岳", 
    "paragraphs": [
      "星昴呈祥，山川锺秀，果然生此真贤。", 
      "精神莹澈，秋水共长天。", 
      "况值西风初起，中元过、七日凉先。", 
      "庭院爽，称觞贺客，车马看骈阗。", 
      "开筵。", 
      "称寿处，红袖歌舞，脆管繁弦。", 
      "愿公与椿松，对阅天年。", 
      "纵使平分风月，不容暂、吟醉苕川。", 
      "龙光近，行看凤诏，促入秉钧权。"
    ], 
    "rhythmic": "满庭芳"
  }, 
  {
    "author": "方岳", 
    "paragraphs": [
      "河南灵地，信从生俊杰，皆由天佑。", 
      "见说簪缨称世袭，复是青毡还旧。", 
      "学海渊源，笔端锋镝，未逊谁居右。", 
      "使台暂赞，直须黄阁环召。", 
      "欣遇初度良辰，中原节过，九日方称寿。", 
      "好看莱衣□舞处，尽羡一门三秀。", 
      "名过河东，迭居宰职，复见韦平胄。", 
      "祝君遐算，南山松柏长茂。"
    ], 
    "rhythmic": "百字谣・念奴娇"
  }, 
  {
    "author": "方岳", 
    "paragraphs": [
      "喜椿庭。", 
      "近来强健，团栾雁序欢声。", 
      "正柳絮帘栊清昼，牡丹栏槛新晴，缓飞翠觥。", 
      "阿戎碌碌功名。", 
      "但要无灾无难，何曾著公卿。", 
      "且抖擞斑衣，笑供儿戏，共将乐事，细酬佳景，须知翠袖全盛绿黛，金章不换蓑青。", 
      "松亭。", 
      "中间顿个寿星。"
    ], 
    "rhythmic": "八六子"
  }, 
  {
    "author": "楼", 
    "paragraphs": [
      "月淡风轻。", 
      "黄昏未是清。", 
      "吟到十分清处，也不啻、二三更。", 
      "晓钟天未明。", 
      "晓霜人未行。", 
      "只有城头残角，说得尽、我平生。"
    ], 
    "rhythmic": "霜天晓角"
  }, 
  {
    "author": "楼", 
    "paragraphs": [
      "翦雪裁冰。", 
      "有人嫌太清。", 
      "又有人嫌太瘦，都不是、我知音。", 
      "谁是我知音。", 
      "孤山人姓林。", 
      "一自西湖别後，辜负我、到如今。"
    ], 
    "rhythmic": "霜天晓角", 
    "tags": [
      "西湖"
    ]
  }, 
  {
    "author": "徐宝之", 
    "paragraphs": [
      "人间秋至。", 
      "对暮雨满城，沈思如水。", 
      "桐叶惊风，似语怨蛩齐起。", 
      "南楼月冷曾多恨，怕而今、夜深横吹。", 
      "那堪更听，萧萧，透窗摇睡。", 
      "问楚梦、闲云何地。", 
      "但手约轻绡，省人深意。", 
      "红树池塘，谁见宿妆凝睇。", 
      "旧时裘马行歌事，合都归、汀苹烟芷。", 
      "思王渐老，休为明，沈吟洛。"
    ], 
    "rhythmic": "桂枝香"
  }, 
  {
    "author": "徐宝之", 
    "paragraphs": [
      "水榭春寒，梅雪漫阶，竹云堕墙。", 
      "数花时近也，采芳香径，旧情著处，看月西窗。", 
      "十二楼中，玉妃卧冷，懒掬胭脂放海棠。", 
      "层堤外，渺归鸿无数，江树苍苍。", 
      "席藑夜礼东皇。", 
      "剪蕙叶为笺当绿章。", 
      "道杏晴三月，等莺啼晓，草烟万里，待鴂鸣芳。", 
      "九十日春，三千丈发，如此愁来白更长。", 
      "江南岸，正柳边无路，沙雨微茫。"
    ], 
    "rhythmic": "沁园春"
  }, 
  {
    "author": "徐宝之", 
    "paragraphs": [
      "荼䕷一番过雨，洒残花似雪。", 
      "向清晓、步入东风，细拾苔砌馀靥。", 
      "有数片、飞沾翠柳，萦回半著双归蝶。", 
      "悄无人、共立幽禽，昵昵能说。", 
      "因念年华，最苦易失，对春愁暗结。", 
      "叹自古、曾有佳人，长门深闭修洁。", 
      "寄么弦、千言万语，闷满眼、欲弹难彻。", 
      "靠珠栊，风雨微收，落花时节。", 
      "春工渐老，绿草连天，别浦共一色。", 
      "但暮霭、朝烟无际，尽日目极，江南江北，杜鹃叫裂。", 
      "此时此意，危魂黯黯，渭城客舍青青树，问何人、把酒来看别。", 
      "思量怎向，迟回独掩青扉，夕阳犹照南陌。", 
      "春应记得，旧日疏狂，等受今磨折。", 
      "便永谢、五湖烟艇，只有吟诗，曲坞煎茶，小窗眠月。", 
      "春还自省，把融和事，长留芳昼人间世，与羁臣、恨妾销离恻。", 
      "自题蕙叶回春，坐听蓬壶，漏声细咽。"
    ], 
    "rhythmic": "莺啼序"
  }, 
  {
    "author": "徐宝之", 
    "paragraphs": [
      "了却意中事，卜筑快幽情。", 
      "雨帘云栋深窈，歌笑霭春生。", 
      "青嶂碧溪门户，暖翠浮岚衿席，前日展湘屏。", 
      "种竹看霜节，栽菊待秋英。", 
      "九世图，闲居赋，丽人行。", 
      "名碑古画，贴遍东阁与西亭。", 
      "庭下森兰洁玉，天外骧龙舞凤，心迹喜双清。", 
      "频瀹炊茶鼎，听我扣门声。"
    ], 
    "rhythmic": "水调歌・水调"
  }, 
  {
    "author": "祖吴", 
    "paragraphs": [
      "紫貂南北分荣，有人瑞凤池疏秀。", 
      "月斧云斤，斫成三绝，辉华星斗。", 
      "早岁从军，乌戎口伐，奇功立就。", 
      "更题衡忠义，传家清白，人道外甥似舅。", 
      "好看五经说後。", 
      "步蟾宫、桂香盈袖。", 
      "紫橐持荷，清班布武，履声依旧。", 
      "回意刊山，当年垂棒，月明烟袖。", 
      "隐岩清秀，露玉风金，岁岁祝千秋寿。"
    ], 
    "rhythmic": "水龙吟"
  }, 
  {
    "author": "祖吴", 
    "paragraphs": [
      "佳丽东阳境，瑞气晓笼晴。", 
      "中元逾了十日，上相喜重生。", 
      "四海文章宗匠，百里弦歌德化，官与水双清。", 
      "恳切劝分意，赈恤活饥氓。", 
      "幸依刘，空颂鲁，阻称觥。", 
      "遥瞻快倚楼上，一点寿星明。", 
      "闻道玺书将下，看取蓬瀛直造，指日秉钧衡。", 
      "大展平戎略，谈笑复神京。"
    ], 
    "rhythmic": "水调歌头"
  }, 
  {
    "author": "周申", 
    "paragraphs": [
      "瑞应柯山，昴宿储祥，嵩岳降神。", 
      "羡堂堂玉莹，汪汪陂量，一襟风月，满腹经纶。", 
      "试问丹砂，聊乘凫舄，来种锦江桃李春。", 
      "弦歌地，看吏能绰著，荐墨争新。", 
      "从兹大振家声。", 
      "待京国来归专秉钧。", 
      "想宸恩初拜，北门学士，都能尽道，东阁郎君。", 
      "雨细丝轻，梅花金重，两荚宝阶呈瑞蓂。", 
      "称觞庆，愿莱衣衮衮，长照庄椿。"
    ], 
    "rhythmic": "沁园春"
  }, 
  {
    "author": "周申", 
    "paragraphs": [
      "秋来两日，因个甚、乌鹊侵晨传喜。", 
      "却是常娥亲姊妹，降作人间佳丽。", 
      "黛柳长青，官梅稳衬，镜里春明媚。", 
      "花颜难老，寿杯频劝浮蚁。", 
      "闻道潇洒才郎，天庭试罢，名挂登科记。", 
      "昨夜凉风新过雁，还有音书来寄。", 
      "千万楼台，三千粉黛，今在谁家醉。", 
      "归来欢笑，一床真个双美。"
    ], 
    "rhythmic": "壶中天・念奴娇"
  }, 
  {
    "author": "赵汝腾", 
    "paragraphs": [
      "人道耻堂，直声劲气，胜如鹤山。", 
      "记殿庭叱禹，风生九陛，都亭劾冀，影摄群奸。", 
      "海内英豪，如公有几，此地相逢同左官。", 
      "丹青阁，望烟云缥缈，曾共凭栏。", 
      "忧时空见眉端。", 
      "叹西事何由圣虑宽。", 
      "使蜀居诸葛，兵屯自肃，朝留一范，贼胆须寒。", 
      "天欲兴唐，昴应相汉，立取勋名久远看。", 
      "秋香耐，笑菊潭胡广，污简何颜。"
    ], 
    "rhythmic": "沁园春"
  }, 
  {
    "author": "赵孟坚", 
    "paragraphs": [
      "许大江山，镇临弹压，岂小任哉。", 
      "从潘冢导漾，东倾注海，截然限止，南北天开。", 
      "试向中流，回观铁瓮，万石层棱攒剑堆。", 
      "金焦峙，号紫金浮玉，卷雪轰雷。", 
      "君侯文武兼才。", 
      "天有为生才南国来。", 
      "□历二十年，筹边给饷，上流襟要，几为安排。", 
      "今此雄藩，精明笳鼓，又唤金汤气象回。", 
      "长淮北，望中原非远，更展恢规。"
    ], 
    "rhythmic": "沁园春"
  }, 
  {
    "author": "赵孟坚", 
    "paragraphs": [
      "明金点染，枝头初见，四出如将刀翦。", 
      "芳心才露一些儿，早以被、西风传遍。", 
      "归来醉也，香凝襟袖，疑向广寒宫殿。", 
      "便须著个胆瓶儿，夜深在、枕屏根畔。"
    ], 
    "rhythmic": "鹊桥仙"
  }, 
  {
    "author": "赵孟坚", 
    "paragraphs": [
      "晓上画楼，望里笑惊，春到那家。", 
      "便从臾闲情，安排醉事，寻芳唤友，行过平沙。", 
      "最是堪怜，花枝清瘦，欲笑还羞寒尚遮。", 
      "浓欢赏，待繁英春透，後会犹赊。", 
      "归时月挂檐牙。", 
      "见花影重重浸宝阶。", 
      "□铜壶摧箭，兽环横钉，浓斟玉醑，芳漱琼芽。", 
      "步绕曲廊，倦回芳帐，梦遍江南山水涯。", 
      "谁知我，有墙头桂影，窗上梅花。"
    ], 
    "rhythmic": "沁园春"
  }, 
  {
    "author": "赵孟坚", 
    "paragraphs": [
      "担头看尽百花春。", 
      "春事只三分。", 
      "不似莺莺燕燕，相将红杏芳园。", 
      "名缰易绊，征尘难浣，极目销魂。", 
      "明日清明到也，柳条插向谁门。"
    ], 
    "rhythmic": "朝中措"
  }, 
  {
    "author": "赵孟坚", 
    "paragraphs": [
      "春早峭寒天，客里倦怀尤恶。", 
      "待起冷清清地，又孤眠不著。", 
      "重温卯酒整瓶花，总待自霍索。", 
      "忽听海棠初卖，买一枝添却。"
    ], 
    "rhythmic": "好事近"
  }, 
  {
    "author": "赵孟坚", 
    "paragraphs": [
      "官小宦游初，清贫如旧。", 
      "小簇杯盘旋篘酒。", 
      "虽然微禄，不比他们丰厚。", 
      "也知惭愧是，皇恩受。", 
      "富贵千般，享之惟寿。", 
      "心地平时到头有。", 
      "摩挲铜狄，祝望比他长久。", 
      "鼎来荣贵待，通闺後。"
    ], 
    "rhythmic": "感皇恩"
  }, 
  {
    "author": "赵孟坚", 
    "paragraphs": [
      "一百二十年，两番甲子。", 
      "前番风霜饱谙矣。", 
      "今番甲子，一似腊尽春至。", 
      "程程有好在，应惭愧。", 
      "莫道官贫，胜如无底。", 
      "随分杯筵称家计。", 
      "从今数去，尚有五十八生朝里。", 
      "待儿官大，做奢遮会。"
    ], 
    "rhythmic": "感皇恩"
  }, 
  {
    "author": "赵孟坚", 
    "paragraphs": [
      "望极思悠悠。", 
      "江如练、籁息浪纹收。", 
      "看帆卷帆舒，往来征艇，鹭飞鹭立，远近芳洲。", 
      "逝波不舍山常好，祗白少年头。", 
      "杜若满汀，离骚幽怨，鸱夷去国，烟浪遨游。", 
      "江南知何许，青林晚，山断处、白云浮。", 
      "怀古慨今，谁人似我闲愁。", 
      "叹醉生浪迹，鲈乡蟹舍，红怨粉，莲棹菱舟。", 
      "敲遍阑干，默然竟日凝眸。"
    ], 
    "rhythmic": "风流子"
  }, 
  {
    "author": "赵孟坚", 
    "paragraphs": [
      "庭院深深，正花飞零乱，蝶懒蜂稀。", 
      "柳絮狂踪，轻入房栊，悄悄可有人知。", 
      "画堂镇日闲晴昼，金炉冷、绣幕低垂。", 
      "梁间燕，双双并翅，对舞高低。", 
      "兰幌玉人睡起，情脉脉、无言暗敛双眉。", 
      "斗帐半褰，六曲屏山，憔悴似不胜衣。", 
      "一声笑语谁家女，秋千映、红粉墙西。", 
      "断肠处，行人马上醉归。"
    ], 
    "rhythmic": "花心动"
  }, 
  {
    "author": "赵孟坚", 
    "paragraphs": [
      "几年修绩，总待荣亲老。", 
      "每羡院南豪，向寿席、花花草草。", 
      "如今惭愧，微胜十年前，聊尔办，杯盘了，一对慈颜笑。", 
      "愿亲强健，绿鬓长长好。", 
      "来岁在琴堂，想凡事、应微热闹。", 
      "契天交道，只办好心肠，官尽大，尽荣亲，待受金花诰。"
    ], 
    "rhythmic": "蓦山溪"
  }, 
  {
    "author": "赵孟坚", 
    "paragraphs": [
      "桃花雨动，测测轻寒小。", 
      "曲槛面危阑，对东风、伤春怀抱。", 
      "酒边心事，花下旧闲情，流年度，芳尘杳，懊恼人空老。", 
      "粉红题字，寄与分明道。", 
      "消息燕归时，辗柔茵、连天芳草。", 
      "琐窗孤影，夜卜烛花明，清漏断，月朦胧，挂在梅梢袅。"
    ], 
    "rhythmic": "蓦山溪"
  }, 
  {
    "author": "赵崇霄", 
    "paragraphs": [
      "妒雪梅苏，迷烟柳醒，游丝轻扬新霁。", 
      "卷帘看燕初归，步屧为花早起。", 
      "春来犹浅，便做出、十分春意。", 
      "喜凤钗、才卸珠幡，早换巧梳描翠。", 
      "著数点、催花雨腻。", 
      "更一番、递香风细。", 
      "小莺忺暖调声，嫩蝶试晴舞翅。", 
      "清欢易失，怕轻负、年芳流水。", 
      "好趁闲、共整吟鞯，日日访桃寻李。"
    ], 
    "rhythmic": "东风第一枝"
  }, 
  {
    "author": "马光祖", 
    "paragraphs": [
      "多情多爱。", 
      "还了平生花柳债。", 
      "好个檀郎。", 
      "室女为妻也不妨。", 
      "杰才高作。", 
      "聊赠青蚨三百索。", 
      "烛影摇红。", 
      "记取媒人是马公。"
    ], 
    "rhythmic": "减字木兰花"
  }, 
  {
    "author": "李南金", 
    "paragraphs": [
      "流落今如许。", 
      "我亦三生杜牧，为秋娘著句。", 
      "先自多愁多感慨，更值江南春暮。", 
      "君看取、落花飞絮。", 
      "也有吹来穿绣幌，有因风、飘坠随尘土。", 
      "人世事，总无据。", 
      "佳人命薄君休诉。", 
      "若说与、英雄心事，一生更苦。", 
      "且尽樽前今日意，休记绿窗眉妩。", 
      "但春到、儿家庭户。", 
      "幽恨一帘烟月晓，恐明年、雁亦无寻处。", 
      "浑欲倩，莺留住。"
    ], 
    "rhythmic": "贺新郎"
  }, 
  {
    "author": "萧", 
    "paragraphs": [
      "半山社雨欲黄昏。", 
      "燕子不过门。", 
      "杨柳染深绿意，海棠啼损红痕。", 
      "绮寮妆束，宝钗歌舞，玉枕温存。", 
      "一段旧情有味，十分新恨无言。"
    ], 
    "rhythmic": "朝中措"
  }, 
  {
    "author": "萧", 
    "paragraphs": [
      "倚阑闲看燕定巢。", 
      "旧弹筝、因病久抛。", 
      "画不尽、残眉黛，被东风、吹在柳梢。", 
      "晓来暗理伤春曲，把金钗、枕畔细敲。", 
      "书寄与、天涯去，并相思、红泪一包。"
    ], 
    "rhythmic": "恋绣衣"
  }, 
  {
    "author": "萧", 
    "paragraphs": [
      "（和陈漕使仙湖韵）莫是西湖，分一派、残波剩碧。", 
      "闲问著、莺仙丹事，老榕知得。", 
      "荇水带长鸥踏损，柳风絮暖鱼吞入。", 
      "只前山、依旧汉时青，晴还湿。", 
      "亭疏好，何消密。", 
      "花少好，无多植。", 
      "听黄鹂三请，要诗翁出。", 
      "消渴泉斟寒玉液，留题石剥苍苔色。", 
      "叹而今、翻羡□南春，乾坤窄。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "萧泰来", 
    "paragraphs": [
      "千霜万雪。", 
      "受尽寒磨折。", 
      "赖是生来瘦硬，浑不怕、角吹彻。", 
      "清绝。", 
      "影也别。", 
      "知心惟有月。", 
      "原没春风情性，如何共、海棠说。"
    ], 
    "rhythmic": "霜天晓角"
  }, 
  {
    "author": "萧泰来", 
    "paragraphs": [
      "七十人稀，尝记得、少陵旧语。", 
      "谁知道、五园庵主，寿今如许。", 
      "书底青瞳如月样，镜中黑鬓无双处。", 
      "与人间、世味不相投，神仙侣。", 
      "文汉史，诗唐句。", 
      "字晋帖，碑周鼓。", 
      "这千年勋业，一年一部。", 
      "晔晔紫芝商隐皓，猗猗绿竹淇瞻武。", 
      "问先生、何处更高歌，凭椿树。"
    ], 
    "rhythmic": "满江红"
  }, 
  {
    "author": "马天骥", 
    "paragraphs": [
      "城头月色明如昼。", 
      "总是青霞有。", 
      "酒醉茶醒，饥餐困睡，不把双眉皱。", 
      "坎离龙虎勤交媾。", 
      "炼得丹将就。", 
      "借问罗浮鹤侣，还似先生否。"
    ], 
    "rhythmic": "城头月"
  }, 
  {
    "author": "黎道静", 
    "paragraphs": [
      "阳光子夜开清昼。", 
      "照了无何有。", 
      "弱水蓬莱，河车忽动，万顷金波皱。", 
      "红铅墨汞相交媾。", 
      "片饷丹成就。", 
      "把握阴阳，一锺造化，此诀人知否。"
    ], 
    "rhythmic": "城头月"
  }, 
  {
    "author": "黄判院", 
    "paragraphs": [
      "桃浪翻花，柳风飘絮，翠蓂八叶呈芳。", 
      "奎星初度，箕宿耀祥光。", 
      "元是降神崧岳，生英杰、奇伟非常。", 
      "文章士，青春未老，一鹗快飞黄。", 
      "登瀛，平步上，鳌头独占，头角轩昂。", 
      "主琼林宴席，荣冠绿衣郎。", 
      "归侍彩俱庆，逢生旦、品上椒觞。", 
      "从今去，公侯谈笑，福寿等天长。"
    ], 
    "rhythmic": "满庭芳"
  }, 
  {
    "author": "薛泳", 
    "paragraphs": [
      "一盘消夜江南果。", 
      "吃果看书只清坐。", 
      "罪过梅花料理我。", 
      "一年心事，半生牢落，尽向今宵过。", 
      "此身本是山中个。", 
      "才出山来便希差。", 
      "手种青松应是大。", 
      "缚茅深处，抱琴归去，又是明年话。"
    ], 
    "rhythmic": "青玉案"
  }, 
  {
    "author": "徐元杰", 
    "paragraphs": [
      "似玉仙人，三载相见，西湖清客。", 
      "不碎、一团和气，只伊消得。", 
      "雪里水中霜态度，腊前冬後春消息。", 
      "看帘垂、清昼一张琴，中闲著。", 
      "寒谷里，轻回脚。", 
      "魁手段，堪描摸。", 
      "唤东风吹上，兰台芸阁。", 
      "只怕傅岩香不断，摩挲商鼎羹频作。", 
      "管一番滋味一番新，今如昨。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "国学生", 
    "paragraphs": [
      "三学上书，冤乎天哉，哲人已萎。", 
      "自纲常一疏，为时太息，典刑诸老，尽力扶持。", 
      "方哭南床，继伤右揆，死到先生事可知。", 
      "伤心处，笑寒梅冷落，血泪淋漓。", 
      "人心公论难欺。", 
      "愿君父、明明悟此机。", 
      "昔九龄疏谏，禄山必叛，更生累奏，王氏为危。", 
      "变起范阳，祸成新室，说著当年人噬脐。", 
      "君知否，但皇天祚宋，此事无之。"
    ], 
    "rhythmic": "沁园春"
  }, 
  {
    "author": "陆", 
    "paragraphs": [
      "湿云黏雁影。", 
      "望征路愁迷，离绪难整。", 
      "千金买光景。", 
      "但疏钟催晓，乱鸦啼暝。", 
      "花暗省。", 
      "许多情、相逢梦境。", 
      "便行云、都不归来，也合寄将音信。", 
      "孤迥。", 
      "盟鸾心在，跨鹤程高，後期无准。", 
      "情丝待翦。", 
      "翻惹得，旧时恨。", 
      "怕天教何处，参差双燕，还染残朱剩粉。", 
      "对菱花、与说相思，看谁瘦损。"
    ], 
    "rhythmic": "瑞鹤仙", 
    "tags": [
      "宋词三百首"
    ]
  }, 
  {
    "author": "陆", 
    "paragraphs": [
      "问缠腰跨鹤，事如何，人生最风流。", 
      "怕江边潮汐，世间歧路，只是离愁。", 
      "白马青衫往事，赢得鬓先秋。", 
      "目送红桥晚，几番行舟。", 
      "兰佩空馀依黯，便南风吹水，人也难留。", 
      "但从今别後，我亦似浮沤。", 
      "敬亭上、半床琴月，记弹将、寒影落南州。", 
      "秋声里，塞鸿来後，为而登楼。"
    ], 
    "rhythmic": "八声甘州"
  }, 
  {
    "author": "陆", 
    "paragraphs": [
      "满清平世界庆秋成，看看斗三钱。", 
      "论从来活国，论功第一，无过丰年。", 
      "办得闲民一饱，馀事笑谈间。", 
      "若问平戎策，微妙难传。", 
      "玉帝要留公住，把西湖一曲，分入林园。", 
      "有茶炉丹灶，更有钓鱼船。", 
      "觉秋风、未曾吹著，但砌兰、长倚北堂萱。", 
      "千千岁，上天将相，平地神仙。"
    ], 
    "rhythmic": "甘州・八声甘州", 
    "tags": [
      "西湖"
    ]
  }, 
  {
    "author": "史可堂", 
    "paragraphs": [
      "羞朱妒粉，染雾裁云，淡然苍佩仙裳。", 
      "半额蜂妆，莫道梳洗家常。", 
      "碧罗乱萦小带，翠虬寒、一架清香。", 
      "春思苦，倚晴娇无力，如待韩郎。", 
      "密幄笼芳吟夜，任露沾轻袖，月转空梁。", 
      "弱骨柔姿，偏解勾引诗狂。", 
      "遗钿碎金满地，恨无情、风送韶光。", 
      "闲昼永，看青青、垂蔓过墙。"
    ], 
    "rhythmic": "声声慢"
  }, 
  {
    "author": "史可堂", 
    "paragraphs": [
      "危阑看月，番做听秋雨。", 
      "一滴一声愁，似相伴，离人悲苦。", 
      "笼香袖冷，独立倚西风，红叶落，菊花残，都是关情处。", 
      "如何排遣，赖有高阳侣。", 
      "长啸酒垆边，且同赋、秋娘词句。", 
      "山翁醉矣，一笛小楼空，思往事，看孤云，目断征鸿去。"
    ], 
    "rhythmic": "蓦山溪"
  }, 
  {
    "author": "陈诜", 
    "paragraphs": [
      "鬓边一点似飞鸦。", 
      "休把翠钿遮。", 
      "二年三载，千拦百就，今日天涯。", 
      "杨花又逐东风去，随分入人家。", 
      "要不思量，除非酒醒，休照菱花。"
    ], 
    "rhythmic": "眼儿媚"
  }, 
  {
    "author": "余桂英", 
    "paragraphs": [
      "芳草连天暮。", 
      "斜日明汀渚。", 
      "懊恨东风，恍如春梦，匆匆又去。", 
      "早知人、酒病更诗愁，镇轻随飞絮。", 
      "宝镜空留恨，筝雁浑无据。", 
      "门外当时，薄情流水，如今何处。", 
      "正相思、望断碧山云，又莺啼晚雨。"
    ], 
    "rhythmic": "小桃红・连理枝"
  }, 
  {
    "author": "曾原", 
    "paragraphs": [
      "问岩云朵朵为谁飞，向来读何书。", 
      "道江南名宦，掉头勿顾，彩服归与。", 
      "无限山中风物，今古属潜夫。", 
      "渺渺辽天鹤，应费招呼。", 
      "谩说缁巾缟带，与豸冠犀剑，忧乐如何。", 
      "渐桥横采石，国步已趑趄。", 
      "想归来、顿成憔悴，叹季鹰、闻早忆莼鲈。", 
      "丹泉冷，崖锺绝响，夕照啼乌。"
    ], 
    "rhythmic": "八声甘州"
  }, 
  {
    "author": "曾原", 
    "paragraphs": [
      "断崖抛雪瀑，又潜溜、入山跟。", 
      "听暗壁潺湲，山中紫雾，山下红云。", 
      "当年七僧甚处，但空馀、老刹靠嶙峋。", 
      "底事神粮不幻，翠窝剩积香尘。", 
      "纷纷。", 
      "结社种莲人。", 
      "名氏已无闻。", 
      "看银书般若，金陵故国，斜敕空存。", 
      "争得十虚销殒，为让皇、冤魄脱沈沦。", 
      "往事犹堪一笑，岩花乱点乌巾。"
    ], 
    "rhythmic": "木兰花・玉楼春"
  }, 
  {
    "author": "许", 
    "paragraphs": [
      "昨夜微风细雨，今朝薄霁轻寒。", 
      "檐外一声啼鸟，报知花柳平安。"
    ], 
    "rhythmic": "三台春曲"
  }, 
  {
    "author": "许", 
    "paragraphs": [
      "春是人间过客，花随春不多时。", 
      "人比花尤易老，那堪终日相思。"
    ], 
    "rhythmic": "三台春曲"
  }, 
  {
    "author": "许", 
    "paragraphs": [
      "微雨後。", 
      "染得杏腮红透。", 
      "春色好时人却瘦。", 
      "镜寒妆不就。", 
      "柳外一莺啼昼。", 
      "约略情怀中酒。", 
      "困起半弯眉袖。", 
      "髻松簪玉溜。"
    ], 
    "rhythmic": "谒金门"
  }, 
  {
    "author": "许", 
    "paragraphs": [
      "翠凤金鸾绣欲成。", 
      "沈香亭下款新晴。", 
      "绿随杨柳阴边去，红踏桃花片上行。", 
      "莺意绪，蝶心情。", 
      "一时分付小银筝。", 
      "归来玉醉花柔困，月滤窗纱约半更。"
    ], 
    "rhythmic": "鹧鸪天"
  }, 
  {
    "author": "许", 
    "paragraphs": [
      "冷迫春宵一半床。", 
      "懒熏香。", 
      "不如屏里画鸳鸯。", 
      "永成双。", 
      "重叠衾罗犹未暖。", 
      "红烛短。", 
      "明朝春雨足池塘。", 
      "落花忙。"
    ], 
    "rhythmic": "柳枝・杨柳枝"
  }, 
  {
    "author": "许", 
    "paragraphs": [
      "正是拈芳采艳时。", 
      "连朝风雨里，掩朱扉。", 
      "强排春恨剪新词。", 
      "词未就，莺唱缕金衣。", 
      "云薄弄晴晖。", 
      "试穿花迳去，拣双枝。", 
      "紫香红腻著罗衣。", 
      "簪不尽，瓶里顿将归。"
    ], 
    "rhythmic": "小重山"
  }, 
  {
    "author": "许", 
    "paragraphs": [
      "懒抟香，慵弄粉。", 
      "犹带浅酲微困。", 
      "金鞍何处掠新欢，偷倩燕寻莺问。", 
      "柳供愁，花献恨。", 
      "衮絮猎红成阵。", 
      "碧楼能有几番春，又是一番春尽。"
    ], 
    "rhythmic": "满宫春"
  }, 
  {
    "author": "许", 
    "paragraphs": [
      "欲把香缯暖缬裁。", 
      "玉箱金锁又慵开。", 
      "一杯茶罢上春台。", 
      "方向柳边揉碧缕，又从花畔并红腮。", 
      "不知凝待阿谁来。"
    ], 
    "rhythmic": "浣溪沙"
  }, 
  {
    "author": "许", 
    "paragraphs": [
      "泪淹红，腮褪粉。", 
      "等得玉销花损。", 
      "羞阮凤，怯筝鸾。", 
      "指寒无好弹。", 
      "一庭雪。", 
      "半窗月。", 
      "又是独眠时节。", 
      "孤枕怨，小屏愁。", 
      "天涯梦里游。"
    ], 
    "rhythmic": "更漏子"
  }, 
  {
    "author": "许", 
    "paragraphs": [
      "鹊踏画檐双噪。", 
      "书到。", 
      "和笑拆封看。", 
      "归程能隔几重山。", 
      "远约数宵间。", 
      "准备绣轮雕辔。", 
      "游戏。", 
      "说与百花知。", 
      "莫教枝上一红飞。", 
      "留伴玉东西。"
    ], 
    "rhythmic": "荷叶杯"
  }, 
  {
    "author": "许", 
    "paragraphs": [
      "一辔东风留不住。", 
      "离歌断、日斜春暮。", 
      "多事啼莺，妒情飞燕，一路送人归去。", 
      "文君自被琴心误。", 
      "却惆怅、落花飞絮。", 
      "锦字机寒，玉炉烟冷，门外乱山无数。"
    ], 
    "rhythmic": "夜行船"
  }, 
  {
    "author": "许", 
    "paragraphs": [
      "溅紫飘红风又雨。", 
      "一刻韶芳留不住。", 
      "燕吞声，莺谇语。", 
      "待得晴来人已去。", 
      "怯新歌，怜旧舞。", 
      "冷落艳腔芳谱。", 
      "要识此时情绪。", 
      "豆梅酸更苦。"
    ], 
    "rhythmic": "应天长"
  }, 
  {
    "author": "许", 
    "paragraphs": [
      "鸠雨细，燕风斜。", 
      "春悄谢娘家。", 
      "一重帘外即天涯。", 
      "何必暮云遮。", 
      "钏金寒，钗玉冷。", 
      "薄醉欲成还醒。", 
      "一春梳洗不簪花。", 
      "孤负几韶华。"
    ], 
    "rhythmic": "喜迁莺"
  }, 
  {
    "author": "许", 
    "paragraphs": [
      "杏花窗底人中酒。", 
      "花与人相守。", 
      "帘衣不肯护春寒。", 
      "一声娇嚏两眉攒。", 
      "拥衾眠。", 
      "明朝又有秋千约。", 
      "恐未忺梳掠。", 
      "倩谁传语画楼风。", 
      "略吹丝雨湿春红。", 
      "绊游踪。"
    ], 
    "rhythmic": "虞美人"
  }, 
  {
    "author": "许", 
    "paragraphs": [
      "凤双鸾偶。", 
      "天上人间有。", 
      "檐玉无声花影瘦。", 
      "夜浅春浓时候。", 
      "别来几度寒宵。", 
      "六桥风月迢迢。", 
      "灯下有谁相伴，一方红湿鲛绡。"
    ], 
    "rhythmic": "清平乐"
  }, 
  {
    "author": "许", 
    "paragraphs": [
      "柳揉花旋染衣。", 
      "丝丝红翠扑春辉。", 
      "罗绮丛中无此艳，小西施。", 
      "腰细最便围舞，袖寒时复罩香え。", 
      "误点一痕残泪粉，怕人知。"
    ], 
    "rhythmic": "山花子"
  }, 
  {
    "author": "许", 
    "paragraphs": [
      "组绣盈箱锦满机。", 
      "倩谁缝作护花衣。", 
      "恐花飞去，无复上芳枝。", 
      "已恨远山迷望眼，不须更画远山眉。", 
      "正无聊赖，雨外一鸠啼。"
    ], 
    "rhythmic": "相思引"
  }, 
  {
    "author": "许", 
    "paragraphs": [
      "一绡香暖看灯衣。", 
      "领珠襟翠争辉。", 
      "金球斜亸雪梅枝。", 
      "著带都宜。", 
      "桃艳妆成醉脸，柳娇移上歌眉。", 
      "一轮蟾玉堕花西。", 
      "携手同归。"
    ], 
    "rhythmic": "画堂春"
  }, 
  {
    "author": "许", 
    "paragraphs": [
      "绣围春水锦笼山。", 
      "冶游天。", 
      "可惜连朝中酒、怯秋千。", 
      "妆楼暖。", 
      "朱帘卷。", 
      "燕斜穿。", 
      "冲落两三花片、镜台边。"
    ], 
    "rhythmic": "相见欢"
  }, 
  {
    "author": "许", 
    "paragraphs": [
      "一春不识西湖面。", 
      "翠羞红倦。", 
      "雨窗和泪摇湘管。", 
      "意长笺短。", 
      "知心惟有雕梁燕。", 
      "自来相伴。", 
      "东风不管琵琶怨。", 
      "落花吹遍。"
    ], 
    "rhythmic": "后庭花", 
    "tags": [
      "西湖"
    ]
  }, 
  {
    "author": "陈策", 
    "paragraphs": [
      "倚危梯、酹春怀古，轻寒才转花信。", 
      "江城望极多愁思，前事恼人方寸。", 
      "湖海兴。", 
      "算合付元龙，举白浇谈吻。", 
      "凭高试问。", 
      "问旧日王郎，依刘有地，何事赋幽愤。", 
      "沙头路，休记家山远近。", 
      "宾鸿一去无信。", 
      "沧波渺渺空归梦，门外北风凄紧。", 
      "乌帽整。", 
      "便做得功名，难绿星星鬓。", 
      "敲吟为稳。", 
      "又白鹭飞来，垂杨自舞，谁与寄离恨。"
    ], 
    "rhythmic": "摸鱼儿"
  }, 
  {
    "author": "陈策", 
    "paragraphs": [
      "倦绣人闲，恨春去、浅颦轻掠。", 
      "章台路，雪黏飞燕，带芹穿幕。", 
      "委地身如游子倦，随风命似佳人薄。", 
      "叹此花、飞後更无花，情怀恶。", 
      "心下事，谁堪托。", 
      "怜老大，伤飘泊。", 
      "把前回离恨，暗中描摸。", 
      "又趁扁舟低欲去，可怜世事今非昨。", 
      "看等闲、飞过女墙来，秋千索。"
    ], 
    "rhythmic": "满江红"
  }, 
  {
    "author": "李昴英", 
    "paragraphs": [
      "燕穿幕。", 
      "春在深深院落。", 
      "单衣试，龙沫旋薰，又怕东风晓寒薄。", 
      "别来情绪恶。", 
      "瘦得腰围柳弱。", 
      "清明近，正似海棠，怯雨芳踪任飘泊。", 
      "钗留去年约。", 
      "恨易老娇莺，多误灵鹊。", 
      "碧云杳渺天涯各。", 
      "望不断芳草，更迷香絮，回文强写字屡错。", 
      "泪欲注还阁。", 
      "孤酌。", 
      "住春脚。", 
      "便彩局谁忺，宝轸慵学。", 
      "阶除拾取飞花嚼。", 
      "是多少春恨，等闲吞却。", 
      "阑干猛拍，叹命薄，悔旧诺。"
    ], 
    "rhythmic": "兰陵王"
  }, 
  {
    "author": "李昴英", 
    "paragraphs": [
      "晓风痴、绣帘低舞。", 
      "霏霏香碎红雨。", 
      "燕忙莺懒春无赖，懒为好花遮护。", 
      "浑不顾。", 
      "费多少工夫，做得芳菲聚。", 
      "休颦百五。", 
      "却自恨新年，游疏醉少，光景恁虚度。", 
      "猊烟瘦，困起庭阴正午。", 
      "游丝飞絮无据。", 
      "千林湿翠须臾遍，难绿鬓根霜缕。", 
      "愁绝处。", 
      "怎忍听，声声杜宇深深树。", 
      "东君寄语。", 
      "道去也还来，後期长在，紫陌岁相遇。"
    ], 
    "rhythmic": "摸鱼儿"
  }, 
  {
    "author": "李昴英", 
    "paragraphs": [
      "敞茅堂、茂林环翠，苔矶低蘸烟浦。", 
      "青蓑混入渔家社，斜日断桥船聚。", 
      "真乐处。", 
      "坐芳草，瓦樽满酒频频注。", 
      "皋禽自舞。", 
      "惯松迳穿云，梅村踏雪，朗笑自来去。", 
      "车乘坠，争似修筇稳步。", 
      "前尘回首俱误。", 
      "安闲得在中年好，抱瓮尚堪蔬圃。", 
      "高眼觑。", 
      "算不识、人间宠辱除巢许。", 
      "风篁解语。", 
      "应共笑群狙，无端喜怒，三四计朝暮。"
    ], 
    "rhythmic": "摸鱼儿"
  }, 
  {
    "author": "李昴英", 
    "paragraphs": [
      "绕西园、粉笼千雉，镜池屏石天造。", 
      "主人意匠工收拾，华屋落成闻早。", 
      "轮奂巧。", 
      "望缥缈、五云深处移蓬岛。", 
      "油幢羽葆。", 
      "指貔虎长驱，鲸鲲网取，电走捷旗报。", 
      "铙吹发，回庑连屯饮犒。", 
      "海山波静烟扫。", 
      "纶巾萧散环珠履，春满绿杨芳草。", 
      "人境好。", 
      "是握穗五翁，福地无尘到。", 
      "芝书在道。", 
      "便整顿乾坤，经营万宇，栋国要元老。"
    ], 
    "rhythmic": "摸鱼儿"
  }, 
  {
    "author": "李昴英", 
    "paragraphs": [
      "怪朝来、片红初瘦，半分春事风雨。", 
      "丹山碧水含离恨，有脚阳春难驻。", 
      "芳草渡。", 
      "似叫住东君，满树黄鹂语。", 
      "无端杜宇。", 
      "报采石矶头，惊涛屋大，寒色要春护。", 
      "阳关唱，画鹢徘徊东渚。", 
      "相逢知又何处。", 
      "摩挲老剑雄心在，对酒细评今古。", 
      "君此去。", 
      "几万里东南，只手擎天柱。", 
      "长生寿母。", 
      "更稳步安舆，三槐堂上，好看彩衣舞。"
    ], 
    "rhythmic": "摸鱼儿"
  }, 
  {
    "author": "李昴英", 
    "paragraphs": [
      "绣谷流明帜。", 
      "稳飞舆、茵柔草碧，盖欹松翠。", 
      "遨首意行穷绝顶，彩榭千年胜地。", 
      "远峰断、莽苍烟水。", 
      "护日晴云收午暑，飒长风、振叶生秋思。", 
      "笼雾炷，飘霞袂。", 
      "清明官府歌棠芾。", 
      "且萧闲事外，下看玉城珠市。", 
      "山色骄人逢此客，麈尾霏霏露碎。", 
      "一笑又、羊衔新穗。", 
      "田野欢声和气合，唤觥船、猛为鱼占喜。", 
      "谁会得，醉翁意。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "世羡官高大。", 
      "又谁知、几多卿相，身荣名壤。", 
      "我辈相逢无愧色，彼此苍颜健在。", 
      "又荣易、分携越海。", 
      "写出阳关离别恨，看一行、雁字斜飞界。", 
      "天下宝，愿自爱。", 
      "白衣苍狗须臾改。", 
      "久冥心、鸡虫得失，鹏迟快。", 
      "君带貂蝉头上立，老我荷衣草带。", 
      "肯此膝、向人雅拜。", 
      "远饯元非趋炎者，二十年、相与形骸外。", 
      "义金石，更坚耐。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "谁种蓝田玉。", 
      "碧云深、亭亭月上，水明溪曲。", 
      "羞作时妆儿女态，冷淡冰餐露沐。", 
      "出尘外、风标幽独。", 
      "除了留侯无此貌，便何郎、傅粉终粗俗。", 
      "意凝远，韵清淑。", 
      "凉台向晚微风馥。", 
      "讶银杯羽化，折取戏浮醽醁。", 
      "安得梅花如许大，天遣辟除暑溽。", 
      "浑不觉、鹭翘鸥浴。", 
      "可恨妖妃污太液，只东林、社友追游熟。", 
      "宜夜看，灿瑶烛。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "细与黄花说。", 
      "是天教、开遇重阳，玉裁金屑。", 
      "老行要寻松竹伴，雅爱山翁鬓雪。", 
      "任满插、追陪节物。", 
      "惟有渊明吾臭味，傍东篱、盘薄芳丛撷。", 
      "便无酒，也清绝。", 
      "芒寒色正孤标洁。", 
      "惯平生、餐霜饮露，倚风迎月。", 
      "不比芙蓉偏妩媚，不比茱萸太烈。", 
      "似隐者、萧闲岩穴。", 
      "至老枝头犹健在，笑纷纷、红紫尘沙汨。", 
      "香耐久，看晚节。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "元日除书湿。", 
      "到而今、西风老矣，驾轺初入。", 
      "自是龙颜深注想，孤凤翔而後集。", 
      "久父老、攀留原隰。", 
      "庾岭经行梅亦喜，小奚奴、背底惟诗笈。", 
      "冰雪操，又谁及。", 
      "昨来容易风云翕。", 
      "便三台两地，也只等闲如拾。", 
      "天马不鸣凡马喑，百步何如五十。", 
      "况汹汹、波涛方急。", 
      "此去一言回天力，著高高、百尺竿头立。", 
      "浇磊磈，快鲸吸。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "过雨璇空湿。", 
      "浩秋香、光浮桂菊，晓风吹入。", 
      "柳系牙樯应小驻，草草还成胜集。", 
      "又追趁、牡车原隰。", 
      "照座玉人风骨耸，想胸蟠、蕊阙琳琅笈。", 
      "真作者，世难及。", 
      "远山云雾工开翕。", 
      "共朱阑徙倚，总好锦囊收拾。", 
      "老我祗今才思涩，知二争如知十。", 
      "戛金缕、檀敲休急。", 
      "访古夷犹行八境，忆朝阳、鸣凤台端立。", 
      "笔也醉，砚池吸。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "天地中间大。", 
      "纵遨游、登山临水，散人一个。", 
      "学易已来秋又六，肯趁名缰利锁。", 
      "得日日、安闲笑过。", 
      "金马玉堂也曾到，尽不妨、拍手溪头坐。", 
      "风蒻笠，月兰舸。", 
      "今朝记是初生我。", 
      "近小春、黄菊犹葩，早梅将朵。", 
      "拔宅危巅穷胜践，指点尘寰蚁磨。", 
      "看涧底、飞泉珠颗。", 
      "松柏苍苍俱寿相，更千年、雪鹤鸣相和。", 
      "安期老，举杯贺。"
    ], 
    "rhythmic": "贺新郎"
  }, 
  {
    "author": "李昴英", 
    "paragraphs": [
      "唱恭初意如何，来五十三年矣。", 
      "犁锄颇熟，诗书粗解，簪绅聊耳。", 
      "自信柴愚，真成汲戆，却无刘腻。", 
      "向高秋初度，同时有菊，淡相对、风霜里。", 
      "最癖登山临水。", 
      "又何心、蜗名蝇利。", 
      "俗缘未了，强教肉食，何曾知味。", 
      "无事微吟，会心微笑，逢场微醉。", 
      "把日生、只恁安排，领取百十二岁。"
    ], 
    "rhythmic": "水龙吟"
  }, 
  {
    "author": "李昴英", 
    "paragraphs": [
      "驿飞稳驾高秋，迎人满目清新景。", 
      "秋还有色，芙蓉照水，晨妆对镜。", 
      "雪卷寒芦，字横过雁，渡浮孤艇。", 
      "是骚人行处，腔风调月，香满袖、过梅岭。", 
      "断岸烟收人静。", 
      "雨声乾、桐疏枫冷。", 
      "掀髯独笑，仙翁起舞，卧龙呼醒。", 
      "近小阳春，为梅也合，迟迟鞭影。", 
      "更郁孤、一笑追欢，料得坡翁首肯。"
    ], 
    "rhythmic": "水龙吟"
  }, 
  {
    "author": "李昴英", 
    "paragraphs": [
      "碧潭新涨浮花，柳阴稠绿波痕腻。", 
      "一声雷鼓，半空雪浪，双龙惊起。", 
      "气压鲸鲵，怒掀鳞鬣，擘开烟水。", 
      "算战争蛮触，雌雄汉楚，总皆一场如此。", 
      "点额许教借一，得头筹、欢呼震地。", 
      "翻嗤浮世，要津搀进，奔波逐利。", 
      "斗了还休，倩渠衔寄，三闾角黍。", 
      "会风云、快出为霖，可但颔明珠睡。"
    ], 
    "rhythmic": "水龙吟"
  }, 
  {
    "author": "李昴英", 
    "paragraphs": [
      "郭外足幽胜，潮入涨溪流。", 
      "舫斋小小一叶，老子日遨游。", 
      "管领白苹红蓼，披戴绿蓑青箬，直钓任沈浮。", 
      "玉楼胞鲈脍，雪阵狎沙鸥。", 
      "个中眠，个中坐，个中讴。", 
      "个中收拾诗料，觞客个中留。", 
      "休羡乘槎博望，且听洞箫赤壁，乐处是瀛洲。", 
      "日月荡双桨，天地一虚舟。"
    ], 
    "rhythmic": "水调歌头"
  }, 
  {
    "author": "李昴英", 
    "paragraphs": [
      "万顷黄湾口，千仞白云头。", 
      "一亭收拾，便觉炎海豁清秋。", 
      "潮候朝昏来去，山色雨晴浓淡，天末送双眸。", 
      "绝域远烟外，高浪舞连艘。", 
      "风景别，胜滕阁，压黄楼。", 
      "胡床老子，醉挥珠玉落南州。", 
      "稳驾大鹏八极，叱起仙羊五石，飞佩过丹丘。", 
      "一笑人间世，机动早惊鸥。"
    ], 
    "rhythmic": "水调歌头"
  }, 
  {
    "author": "李昴英", 
    "paragraphs": [
      "地位到公辅，耆艾过稀年。", 
      "几人兼此二美，而况是名贤。", 
      "松柏苍然长健，姜桂老来越辣，劲气九秋天。", 
      "鲠鲠撄鳞语，不改铁心坚。", 
      "说武夷，同此月，瑞三仙。", 
      "公虽居後，瑰奇伟特却光前。", 
      "续得紫阳脉络，了却西山事业，舟楫济商川。", 
      "饮对黄花榭，一酌岁三千。"
    ], 
    "rhythmic": "水调歌头"
  }, 
  {
    "author": "李昴英", 
    "paragraphs": [
      "野趣在城市，崛起此台高。", 
      "谁移蓬岛，冯夷夜半策灵鳌。", 
      "十万人家甃碧，四面峰峦涌翠，远岫拍银涛。", 
      "插汉笔双塔，簸两叶轻舠。", 
      "我乘风，时一到，共嬉遨。", 
      "江山无复偃蹇，弹压有诗豪。", 
      "宝剑孤横星动，铁笛一声云裂，寒月冰宫袍。", 
      "沧海一杯酒，世界眇鸿毛。"
    ], 
    "rhythmic": "水调歌头"
  }, 
  {
    "author": "李昴英", 
    "paragraphs": [
      "瑶池高会，见云香凤背，风柔鹤膝。", 
      "天遣月卿来拜舞，新拜玺书增秩。", 
      "有母能贤，生儿如此，总是前生佛。", 
      "孙曾戏彩，慈颜一笑闲逸。", 
      "曾向浑尺轩中，共评今古，手写王言绋。", 
      "个里乃翁棠荫在，映得梅仙山碧。", 
      "人爱黄堂，祝萱堂寿，拍拍欢声溢。", 
      "明年宣劝，蟠桃火枣庭实。"
    ], 
    "rhythmic": "念奴娇"
  }, 
  {
    "author": "李昴英", 
    "paragraphs": [
      "麦秋时候，薄阴罩炎日，山行乘兴。", 
      "筇屐追随多胜侣，青佩黄冠方领。", 
      "坐石谈玄，听泉濯暑，直上千山顶。", 
      "倚风长啸，籁鸣林谷相应。", 
      "忽涌云气漫空。", 
      "海吹急雨，觉冰微冷。", 
      "洗尽人间名利障，便是蓬莱仙境。", 
      "半日偷闲，一生清福，岂在荣钟鼎。", 
      "青灯深夜，陶然独妙清圣。"
    ], 
    "rhythmic": "念奴娇"
  }, 
  {
    "author": "李昴英", 
    "paragraphs": [
      "玉城春不夜。", 
      "映月璧寒流，烛蕖光射。", 
      "鳌山海云驾。", 
      "拥遨头箫鼓，锦旗红亚。", 
      "东风近也。", 
      "趁乐岁、良辰多暇。", 
      "想阳和、早遍南州，暖得柳娇桃冶。", 
      "堪画。", 
      "纱笼夹道，露重花珠，尘吹兰麝。", 
      "歌朋舞社。", 
      "玉梅转，闹蛾耍。", 
      "且茧占先探，芋郎戏巧，又卜紫姑灯下。", 
      "听欢声、犹自未归，钿车宝马。"
    ], 
    "rhythmic": "瑞鹤仙"
  }, 
  {
    "author": "李昴英", 
    "paragraphs": [
      "才到中年，节物浑闲，赏心顿轻。", 
      "据随分东风，瓶簪柳雪，应时灯夜，棚缀莲星。", 
      "自一家春，也三杯酒，巧茧堆香笑语声。", 
      "又何须，听那西楼弦管，南陌箫笙。", 
      "平生。", 
      "黄卷青灯。", 
      "肯珠翠奢华八尺檠。", 
      "欲趁队闲嬉，雕鞍宝马，回头猛忆，破案囊萤。", 
      "邻曲渔歌，庭除鹤舞，尘外冰轮彻骨清。", 
      "人闲处，这炯然方寸，一点长明。"
    ], 
    "rhythmic": "沁园春"
  }, 
  {
    "author": "李昴英", 
    "paragraphs": [
      "薄冷催霜，碧空豁、飞鸿斜度。", 
      "□九日、御风绝顶，下看尘宇。", 
      "滕阁芳筵笺笔妙，龙山胜践旌旗驻。", 
      "料山灵、也要可人游，成佳趣。", 
      "吹帽堕，羞千古。", 
      "题饧字，非吾侣。", 
      "却坐间著得，煮茶桑苎。", 
      "万里寒云迷北斗，望远峰夕照频西顾。", 
      "且满浮、大白送黄花，剑休舞。"
    ], 
    "rhythmic": "满江红"
  }, 
  {
    "author": "李昴英", 
    "paragraphs": [
      "人似梅花，峭玉立、岁寒风节。", 
      "新圃辟、种梅千树，幻成南雪。", 
      "池碎瀑声荷捧雨，径涵秋影篁筛月。", 
      "唤石君、错落坐庭前，红尘绝。", 
      "嫌聒耳，筝戛。", 
      "慵著眼，俳优狎。", 
      "但一觞一咏，放怀开阔。", 
      "涌地池亭工掩映，擎天柱石觇施设。", 
      "待枝头、金颗可调羹，休轻折。"
    ], 
    "rhythmic": "满江红"
  }, 
  {
    "author": "李昴英", 
    "paragraphs": [
      "云山叠叠双眸短。", 
      "梦魂夜趁行人远。", 
      "千里共襟期。", 
      "吟风饮月时。", 
      "碧溪穿翠峡。", 
      "雪意蓬萧飒。", 
      "安得翅飞来。", 
      "冲寒同访梅。"
    ], 
    "rhythmic": "菩萨蛮"
  }, 
  {
    "author": "李昴英", 
    "paragraphs": [
      "重著夹罗犹怯冷。", 
      "隔帘拜祝团圆镜。", 
      "取片龙涎安古鼎。", 
      "香阁静。", 
      "横窗写出梅花影。", 
      "寒鹊颤枝飞不定。", 
      "回纹刺就更筹永。", 
      "小玉欣眠呼不醒。", 
      "霜气紧。", 
      "丽谯吹动梅花引。"
    ], 
    "rhythmic": "渔家傲"
  }, 
  {
    "author": "李昴英", 
    "paragraphs": [
      "小载池心月，长虹夸水中天。", 
      "主人情重客留连。", 
      "便欲乘风寒殿。", 
      "霜竹且传秋信，镜蕖不作春妍。", 
      "夜凉正好倒金船。", 
      "朔饮而今再见。"
    ], 
    "rhythmic": "西江月"
  }, 
  {
    "author": "李昴英", 
    "paragraphs": [
      "笋玉纤纤拍扇纨。", 
      "戏拈荷叶起文鸳。", 
      "水亭初试小龙团。", 
      "拜月深深频祝愿，花枝低压髻云偏。", 
      "倩人解梦语喧喧。"
    ], 
    "rhythmic": "浣溪沙"
  }, 
  {
    "author": "李昴英", 
    "paragraphs": [
      "工夫作用中宵昼。", 
      "点化无中有。", 
      "真气长存，童颜不改，底用呵磨皱。", 
      "一身二五之精媾。", 
      "积得婴儿就。", 
      "试问霞翁，三亩田熟未，还解飞冲否。"
    ], 
    "rhythmic": "城头月"
  }, 
  {
    "author": "吴文英", 
    "paragraphs": [
      "绀缕堆云，清腮润玉，汜人初见。", 
      "蛮腥未洗，海客一怀凄惋。", 
      "渺征槎、去乘阆风，占香上国幽心展。", 
      "□遗芳掩色，真姿凝澹，返魂骚畹。", 
      "一盼。", 
      "千金换。", 
      "又笑伴鸱夷，共归吴苑。", 
      "离烟恨水，梦杳南天秋晚。", 
      "比来时、瘦肌更销，冷薰沁骨悲乡远。", 
      "最伤情、送客咸阳，佩结西风怨。"
    ], 
    "rhythmic": "琐窗寒"
  }, 
  {
    "author": "吴文英", 
    "paragraphs": [
      "垂杨径。", 
      "洞钥启，时见流莺迎。", 
      "涓涓暗谷流红，应有缃桃千顷。", 
      "临池笑靥，春色满、铜华弄妆影。", 
      "记年时、试酒湖阴，褪花曾采新杏。", 
      "蛛窗绣网玄经，才石砚开奁，雨润云凝。", 
      "小小蓬莱香一掬，愁不到、朱娇翠靓。", 
      "清尊伴、人闲永日，断琴和、棋声竹露冷。", 
      "笑从前、醉卧红尘，不知仙在人境。"
    ], 
    "rhythmic": "尉迟杯"
  }, 
  {
    "author": "吴文英", 
    "paragraphs": [
      "羞红颦浅恨，晚风为落，片绣点重茵。", 
      "旧堤分燕尾，桂棹轻鸥，宝勒倚残云。", 
      "千丝怨碧，渐路入、仙坞迷津。", 
      "肠漫回，隔花时见，背面楚腰身。", 
      "逡巡。", 
      "题门惆怅，堕履牵萦，数幽期难准。", 
      "还始觉、留情缘眼，宽带因春。", 
      "明朝事与孤烟冷，做满湖、风雨愁人。", 
      "山黛暝，尘波澹绿无痕。"
    ], 
    "rhythmic": "渡江云三犯・渡江云", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "江初飞，荡万里素云，际空如沐。", 
      "咏情吟思，不在秦筝金屋。", 
      "夜潮上，明月芦花，傍钓蓑梦远，句清敲玉。", 
      "翠罂汲晓，乃一声秋曲。", 
      "越装片篷障雨，瘦半竿渭水，鹭汀幽宿。", 
      "那知暖袍挟锦，低帘笼烛。", 
      "鼓春波、载花万斛。", 
      "帆鬣转、银河可掬。", 
      "风定浪息，苍茫外、天浸寒绿。"
    ], 
    "rhythmic": "三部乐"
  }, 
  {
    "author": "吴文英", 
    "paragraphs": [
      "断烟离绪。", 
      "关心事，斜阳红隐霜树。", 
      "半壶秋水荐黄花，香西风雨。", 
      "纵玉勒、轻飞迅羽。", 
      "凄凉谁吊荒台古。", 
      "记醉蹋南屏，彩扇咽、寒蝉倦梦，不知蛮素。", 
      "聊对旧节传杯，尘笺蠹管，断阕经岁慵赋。", 
      "小蟾斜影转东篱，夜冷残蛩语。", 
      "早白发、缘愁万缕。", 
      "惊飙从卷乌纱去。", 
      "漫细将、茱萸看，但约明年，翠微高处。"
    ], 
    "rhythmic": "霜叶飞", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "泪荷抛碎璧。", 
      "正漏云筛雨，斜捎窗隙。", 
      "林声怨秋色。", 
      "对小山不迭，寸眉愁碧。", 
      "凉欺岸帻。", 
      "暮砧催、银屏翦尺。", 
      "最无聊、燕去堂空，旧幕暗尘罗额。", 
      "行客。", 
      "西园有分，断柳凄花，似曾相识。", 
      "西风破屐。", 
      "林下路，水边石。", 
      "念寒蛩残梦，归鸿心事，那听江村夜笛。", 
      "看雪飞、苹底芦梢，未如鬓白。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "晴丝牵绪乱。", 
      "对沧江斜日，花飞人远。", 
      "垂杨暗吴苑。", 
      "正旗亭烟冷，河桥风暖。", 
      "兰情蕙盼。", 
      "惹相思、春根酒畔。", 
      "又争知、吟骨萦销，渐把旧衫重翦。", 
      "凄断。", 
      "流红千浪，缺月孤楼，总难留燕。", 
      "歌尘凝扇。", 
      "待凭信，拌分钿。", 
      "试挑灯欲写，还依不忍，笺幅偷和泪卷。", 
      "寄残云、剩雨蓬莱，也应梦见。"
    ], 
    "rhythmic": "瑞鹤仙", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "藕心抽莹茧。", 
      "引翠针行处，冰花成片。", 
      "金门从回辇。", 
      "两玉凫飞上，绣绒尘软。", 
      "丝絇侍宴。", 
      "曳天香、春风宛转。", 
      "傍星辰、直上无声，缓蹑素云归晚。", 
      "奇践。", 
      "平康得意，醉踏香泥，润红沾线。", 
      "良工诧见。", 
      "吴蚕唾，海沈楦。", 
      "任真珠装缀，春申客屦，今日风流雾散。", 
      "待宣供、禹步宸游，退朝燕殿。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "乱云生古峤。", 
      "记旧游惟怕，秋光不早。", 
      "人生断肠草。", 
      "叹如今摇落，暗惊怀抱。", 
      "谁临晚眺。", 
      "吹台高、霜歌缥缈。", 
      "想西风、此处留情，肯著故人衰帽。", 
      "闻道。", 
      "萸香西市，酒熟东邻，浣花人老。", 
      "金鞭騕袅。", 
      "追吟赋，倩年少。", 
      "想重来新雁，伤心湖上，销减红深翠窈。", 
      "小楼寒、睡起无聊，半帘晚照。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "记年时茂苑。", 
      "正画堂凝香，璇奎初焕。", 
      "天边岁华转。", 
      "向九重春近，仙桃传宴。", 
      "银罂翠管。", 
      "宝香飞、蓬莱小殿。", 
      "荷玉皇、恩重千秋，翠麓峻齐云汉。", 
      "须看。", 
      "鸿飞高处，地阔天宽，弋人空羡。", 
      "梅清水暖。", 
      "苕溪上，几吟卷。", 
      "算金门听漏，玉墀班早，赢得风霜满面。", 
      "总不如、绿野身安，镜重未晚。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "辘轳春又转。", 
      "记旋草新词，江头凭雁。", 
      "乘槎上银汉。", 
      "想车尘才踏，东华红软。", 
      "何时赐见。", 
      "漏声移、深宫夜半。", 
      "问莼鲈、今岁西风，未觉岁华迟晚。", 
      "一片。", 
      "丹心白发，露滴研朱，雅陪清宴。", 
      "班回柳院。", 
      "蒲团底，小禅观。", 
      "望罘明月，初圆此夕，应共婵娟茂苑。", 
      "愿年年、玉兔长生，耸秋井乾。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "夜寒吴馆窄。", 
      "渐酒阑烛暗，犹分香泽。", 
      "轻帆展为翮。", 
      "送高鸿飞过，长安南陌。", 
      "渔矶旧迹。", 
      "有陈蕃、虚床挂壁。", 
      "掩庭扉，蛛网黏花，细草静摇春碧。", 
      "还忆。", 
      "洛阳年少，风露秋檠，岁华如昔。", 
      "长吟堕帻。", 
      "暮潮送，富春客。", 
      "算玉堂不染，梅花清梦，宫漏声中夜直。", 
      "正逋仙、清瘦黄昏，几时觅得。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "彩云栖翡翠。", 
      "听凤笙吹下，飞軿天际。", 
      "晴霞翦轻袂。", 
      "澹春姿雪态，寒梅清泚。", 
      "东皇有意。", 
      "旋安排、阑干十二。", 
      "早不知、为雨为云，尽日建章门闭。", 
      "堪比。", 
      "红绡纤素，紫燕轻盈，内家标致。", 
      "游仙旧事。", 
      "星斗下，夜香里。", 
      "□华峰□□，纸屏横幅，春色长供午睡。", 
      "更醉乘、玉井秋风，采花弄水。"
    ], 
    "rhythmic": "瑞鹤仙"
  }, 
  {
    "author": "吴文英", 
    "paragraphs": [
      "云气楼台，分一派、沧浪翠蓬。", 
      "开小景、玉盆寒浸，巧石盘松。", 
      "风送流花时过岸，浪摇晴练欲飞空。", 
      "算鲛宫、祗隔一红尘，无路通。", 
      "神女驾、凌晓风。", 
      "明月佩，响丁东。", 
      "对两蛾犹锁，怨绿烟中。", 
      "秋色未教飞尽雁，夕阳长是坠疏钟。", 
      "又一声、乃过前岩，移钓篷。"
    ], 
    "rhythmic": "满江红"
  }, 
  {
    "author": "吴文英", 
    "paragraphs": [
      "结束萧仙，啸梁鬼、依还未灭。", 
      "荒城外、无聊闲看，野烟一抹。", 
      "梅子未黄愁夜雨，榴花不见簪秋雪。", 
      "又重罗、红字写香词，年时节。", 
      "帘底事，凭燕说。", 
      "合欢缕，双条脱。", 
      "自香消红臂，旧情都别。", 
      "湘水离魂菰叶怨，扬州无梦铜华阙。", 
      "倩卧箫、吹裂晚天云，看新月。"
    ], 
    "rhythmic": "满江红"
  }, 
  {
    "author": "吴文英", 
    "paragraphs": [
      "暮檐凉薄。", 
      "疑清风动竹，故人来邈。", 
      "渐夜久、闲引流萤，弄微照素怀，暗呈纤白。", 
      "梦远双成，凤笙杳、玉绳西落。", 
      "掩练帷倦入，又惹旧愁，汗香阑角。", 
      "银瓶恨沈断索。", 
      "叹梧桐未秋，露井先觉。", 
      "抱素影、明月空闲，早尘损丹青，楚山依约。", 
      "翠冷红衰，怕惊起、西池鱼跃。", 
      "记湘娥、绛绡暗解，褪花坠萼。"
    ], 
    "rhythmic": "解连环"
  }, 
  {
    "author": "吴文英", 
    "paragraphs": [
      "思和云结。", 
      "断江楼望睫，雁飞无极。", 
      "正岸柳、衰不堪攀，忍持赠故人，送秋行色。", 
      "岁晚来时，暗香乱、石桥南北。", 
      "又长亭暮雪，点点泪痕，总成相忆。", 
      "杯前寸阴似掷。", 
      "几酬花唱月，连夜浮白。", 
      "省听风、听雨笙箫，向别枕倦醒，絮扬空碧。", 
      "片叶愁红，趁一舸、西风潮汐。", 
      "叹沧波、路长梦短，甚时到得。"
    ], 
    "rhythmic": "解连环"
  }, 
  {
    "author": "吴文英", 
    "paragraphs": [
      "金规印遥汉，庭浪无纹。", 
      "清雪冷沁花薰。", 
      "天衔曾醉美人畔，凉枝移插乌巾。", 
      "西风骤惊散，念棱悬愁结，蒂翦离恨。", 
      "中郎旧恨，寄横竹、吹裂哀云。", 
      "空剩露华烟彩，人影断幽坊，深闭千门。", 
      "浑似飞仙入梦，袜罗微步，流水青苹。", 
      "轻冰润□，怅今朝、不共清尊。", 
      "怕云槎来晚，流红信杳，萦断秋魂。"
    ], 
    "rhythmic": "夜飞鹊・夜飞鹊慢"
  }, 
  {
    "author": "吴文英", 
    "paragraphs": [
      "秋入中山，臂隼牵卢纵长猎。", 
      "见骇毛飞雪，章台献颖，腰束缟，汤沐疏邑。", 
      "管刊琼牒。", 
      "苍梧恨、帝娥暗泣。", 
      "陶郎老、憔悴玄香，禁苑犹催夜俱入。", 
      "自叹江湖，雕龙心尽，相携蠹鱼箧。", 
      "念醉魂悠扬，折钗锦字，黠髯掀舞，流觞春帖。", 
      "还倚荆溪楫。", 
      "金刀氏、尚传旧业。", 
      "劳君为、脱帽篷窗，寓情题水叶。"
    ], 
    "rhythmic": "一寸金"
  }, 
  {
    "author": "吴文英", 
    "paragraphs": [
      "秋压更长，看见娥瘦如束。", 
      "正古花摇落，寒蛩满地，参梅吹老，玉龙横竹。", 
      "霜被芙蓉宿。", 
      "红绵透、尚欺暗烛。", 
      "年年记、一种凄凉，绣幌金圆挂香玉。", 
      "顽老情怀，都无欢事，良宵爱幽独。", 
      "叹画图难仿，橘村砧思，笠蓑有约，莼洲渔屋。", 
      "心景凭谁语，商弦重、袖寒转轴。", 
      "疏篱下、试觅重阳，醉擘青露菊。"
    ], 
    "rhythmic": "一寸金"
  }, 
  {
    "author": "吴文英", 
    "paragraphs": [
      "夜空似水，横汉静立，银浪声杳。", 
      "瑶镜奁小。", 
      "素娥乍起、楼心弄孤照。", 
      "絮云未巧。", 
      "梧韵露井，偏借秋早。", 
      "晴暗多少。", 
      "怕教彻胆，蟾光见怀抱。", 
      "浪迹尚为客，恨满长安千古道。", 
      "还记暗萤、穿帘街语悄。", 
      "叹步影归来，人鬓花老。", 
      "紫箫天渺。", 
      "又露饮风前，凉堕轻帽。", 
      "酒杯空、数星横晓。"
    ], 
    "rhythmic": "绕佛阁"
  }, 
  {
    "author": "吴文英", 
    "paragraphs": [
      "霞艳锦，星媛夜织，河汉鸣杼。", 
      "红翠万缕。", 
      "送幽梦与、人闲绣芳句。", 
      "怨宫恨羽。", 
      "孤风剑漫倚，无限凄楚。", 
      "□□□□。", 
      "赋情缥缈、东风扬花絮。", 
      "镜里半髯雪，向老春深莺晓处。", 
      "长闭翠阴、幽坊杨柳户。", 
      "看故苑离离，城外禾黍。", 
      "短藜青屦。", 
      "笑寄隐闲追，鸡社歌舞。", 
      "最风流、垫巾沾雨。"
    ], 
    "rhythmic": "绕佛阁"
  }, 
  {
    "author": "吴文英", 
    "paragraphs": [
      "绛雪生凉，碧霞笼夜，小立中庭芜地。", 
      "昨梦西湖，老扁舟身世。", 
      "叹游荡，暂赏、吟花酌露尊俎，冷玉红香洗。", 
      "眼眩魂迷，古陶洲十里。", 
      "翠参差、澹月平芳砌。", 
      "砖花、小浪鱼鳞起。", 
      "雾盎浅障青罗，洗湘娥春腻。", 
      "荡兰烟、麝馥浓侵醉。", 
      "吹不散、绣屋重门闭。", 
      "又怕便、绿减西风，泣秋檠烛外。"
    ], 
    "rhythmic": "拜星月慢", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "艳阳不到青山，古阴冷翠成秋苑。", 
      "吴娃点黛，江妃拥髻，空遮断。", 
      "树密藏溪，草深迷市，峭云一片。", 
      "二十年旧梦，轻鸥素约，霜丝乱、朱颜变。", 
      "龙吻春霏玉溅。", 
      "煮银瓶、羊肠车转。", 
      "临泉照影，清寒沁骨，客尘都浣。", 
      "鸿渐重来，夜深华表，露零鹤怨。", 
      "把闲愁换与，楼前晚色，棹沧波远。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "夜分溪馆渔灯，巷声乍寂西风定。", 
      "河桥径远，玉箫吹断，霜丝舞影。", 
      "薄絮秋云，澹蛾山色，宦情归兴。", 
      "怕烟江渡後，桃花又泛，宫沟上、春流紧。", 
      "新句欲题还省。", 
      "透香煤、重牒误隐。", 
      "西园已负，林亭移酒，松泉荐茗。", 
      "携手同归处，玉奴唤、绿窗春近。", 
      "想骄骢、又踏西湖，二十四番花信。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "有人独立空山，翠髯未觉霜颜老。", 
      "新香秀粒，浓光绿浸，千年春小。", 
      "布影参旗，障空云盖，沈沈秋晓。", 
      "驷苍虬万里，笙吹凤女，骖飞乘、天风袅。", 
      "般巧。", 
      "霜斤不到。", 
      "汉游仙、相从最早。", 
      "皴鳞细雨，层阴藏月，朱弦古调。", 
      "问讯东桥，故人南岭，倚天长啸。", 
      "待凌霄谢了，山深岁晚，素心才表。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "望中璇海波新，泛槎又币银河转。", 
      "金风细袅，龙枝声奏，钧箫秋远。", 
      "南极飞仙，夜来催驾，祥光重见。", 
      "紫霄承露掌，瑶池荫密，蟠桃秀、螽莲绽。", 
      "新栋晴凌汉。", 
      "半凉生、兰檠书卷。", 
      "绣裳五色，昆台十二，香深帘卷。", 
      "花萼楼高处，连清晓、千秋传宴。", 
      "赐长生玉字，鸾回凤舞，下蓬莱殿。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "望春楼外沧波，旧年照眼青铜镜。", 
      "炼成宝月，飞来天上，银河流影。", 
      "绀玉钩帘处，横犀尘、天香分鼎。", 
      "记殷云殿锁，裁花翦露，曲江畔、春风劲。", 
      "槐省。", 
      "红尘昼静，午朝回、吟生晚兴。", 
      "春霖绣笔，莺边清晓，金狨旋整。", 
      "阆苑芝仙貌，生绡对、绿窗深景。", 
      "弄琼英数点，宫梅信早，占年光永。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "几番时事重论，座中共惜斜阳下。", 
      "今朝翦柳，东风送客，功名近也。", 
      "约住飞花，暂听留燕，更攀情话。", 
      "问千牙过阙，一封入奏，忠孝事、都应写。", 
      "闻道兰台清暇。", 
      "载鸱夷、烟江一舸。", 
      "贞元旧曲，如今谁听，惟公和寡。", 
      "儿骑空迎，舜瞳回盼，玉阶前借。", 
      "便急回暖律，天边海上，正春寒夜。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "外湖北岭云多，小园暗碧莺啼处。", 
      "朝回胜赏，墨池香润，吟船系雨。", 
      "霓节千妃，锦帆一箭，携将春去。", 
      "算归期未卜，青烟散後，春城咏、飞花句。", 
      "黄鹤楼头月午。", 
      "奏玉龙、江梅解舞。", 
      "薰风紫禁，严更清梦，思怀几许。", 
      "秋水生时，赋情还在，南屏别墅。", 
      "看章台走马，长堤种取，柔丝千树。"
    ], 
    "rhythmic": "水龙吟", 
    "tags": [
      "黄鹤楼"
    ]
  }, 
  {
    "author": "吴文英", 
    "paragraphs": [
      "澹云笼月微黄，柳丝浅色东风紧。", 
      "夜寒旧事，春期新恨，眉山碧远。", 
      "尘陌飘香，绣帘垂户，趁时妆面。", 
      "钿车催去急，珠囊袖冷，愁如海、情一线。", 
      "犹记初来吴苑。", 
      "未清霜、飞惊双鬓。", 
      "嬉游是处，风光无际，舞葱歌。", 
      "陈迹征衫，老容华镜，欢都尽。", 
      "向残灯梦短，梅花晓角，为谁吟怨。"
    ], 
    "rhythmic": "水龙吟"
  }, 
  {
    "author": "吴文英", 
    "paragraphs": [
      "杜陵折柳狂吟，砚波尚湿红衣露。", 
      "仙桃宴早，江梅春近，还催客句。", 
      "宫漏传鸡，禁门嘶骑，宦情熟处。", 
      "正黄编夜展，天香字暖，春葱翦、红蜜炬。", 
      "宫帽鸾枝醉舞。", 
      "思飘扬、仙风举。", 
      "星罗万卷，云驱千阵，飞毫海雨。", 
      "长寿杯深，探春腔稳，江湖同赋。", 
      "又看看、便系金狨莺晓，傍西湖路。"
    ], 
    "rhythmic": "水龙吟", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "花穿帘隙透。", 
      "向梦里销春，酒中延昼。", 
      "嫩篁细掐，相思字、堕粉轻黏袖。", 
      "章台别後，展绣络、红荐香旧。", 
      "□□□，应数归舟，愁凝画阑眉柳。", 
      "移灯夜语西窗，逗晓帐迷香，问何时又。", 
      "素纨乍试，还忆是、绣懒思酸时候。", 
      "兰清蕙秀。", 
      "总为比、蛾眉螓首。", 
      "谁诉与，惟有金笼，春簧细奏。"
    ], 
    "rhythmic": "玉烛新"
  }, 
  {
    "author": "吴文英", 
    "paragraphs": [
      "门横皱碧，路入苍烟，春近江南岸。", 
      "暮寒如翦。", 
      "临溪影、一一半斜清浅。", 
      "飞霙弄晚。", 
      "荡千里、暗香平远。", 
      "端正看，琼树三枝，总似兰昌见。", 
      "酥莹云容夜暖。", 
      "伴兰翘清瘦，箫凤柔婉。", 
      "冷云荒翠，幽栖久、无语暗申春怨。", 
      "东风半面。", 
      "料准拟、何郎词卷。", 
      "欢未阑，烟雨青黄，宜昼阴庭馆。"
    ], 
    "rhythmic": "解语花"
  }, 
  {
    "author": "吴文英", 
    "paragraphs": [
      "檐花旧滴，帐烛新啼，香润残冬被。", 
      "澹烟疏绮。", 
      "凌波步、暗阻傍墙挑荠。", 
      "梅痕似洗。", 
      "空点点、年华别泪。", 
      "花鬓愁，钗股笼寒，彩燕沾云腻。", 
      "还斗辛盘葱翠。", 
      "念青丝牵恨，曾试纤指。", 
      "雁回潮尾。", 
      "征帆去、似与东风相避。", 
      "泥云万里。", 
      "应翦断、红情绿意。", 
      "年少时，偏爱轻怜，和酒香宜睡。"
    ], 
    "rhythmic": "解语花"
  }, 
  {
    "author": "吴文英", 
    "paragraphs": [
      "春屋围花，秋池沿草，旧家锦藉川原。", 
      "莲花分津，桃边迷路，片红不到人间。", 
      "乱篁苍暗，料惜把、行题共删。", 
      "小晴帘卷，独占西墙，一镜清寒。", 
      "风光未老吟潘。", 
      "嘶骑征尘，祗付凭阑。", 
      "鸣瑟传杯，辟邪翻烬。", 
      "系船香斗春宽。", 
      "晚林青外，乱鸦著、斜阳几山。", 
      "粉消莫染，犹是秦宫，绿扰云鬟。"
    ], 
    "rhythmic": "庆春宫・高阳台"
  }, 
  {
    "author": "吴文英", 
    "paragraphs": [
      "残叶翻浓，馀香栖苦，障风怨动秋声。", 
      "云影摇寒，波尘销腻，翠房人去深扃。", 
      "昼成凄黯，雁飞过、垂杨转青。", 
      "阑干横暮，酥印痕香，玉腕谁凭。", 
      "菱花乍失娉婷。", 
      "别岸围红，千艳倾城。", 
      "重洗清杯，同追深夜，豆花寒落愁灯。", 
      "近欢成梦，断云隔、巫山几层。", 
      "偷相怜处，熏尽金篝，销瘦云英。"
    ], 
    "rhythmic": "庆春宫・高阳台"
  }, 
  {
    "author": "吴文英", 
    "paragraphs": [
      "漏瑟侵琼管。", 
      "润鼓借、烘炉暖。", 
      "藏钩怯冷，画鸡临晓，怜语莺啭。", 
      "绿窗、细咒浮梅盏。", 
      "换蜜炬、花心短。", 
      "梦惊回，林鸦起，曲屏春事天远。", 
      "迎路柳丝裙，看争拜东风，盈灞桥岸。", 
      "髻落宝钗寒，恨花胜迟燕。", 
      "渐街帘影转。", 
      "还似新年，过邮亭、一相见。", 
      "南陌又灯火，绣囊尘香浅。"
    ], 
    "rhythmic": "塞垣春"
  }, 
  {
    "author": "吴文英", 
    "paragraphs": [
      "翠羽飞梁苑。", 
      "连催发，暮樯留话江燕。", 
      "尘街堕珥，瑶扉乍钥，彩绳双罥。", 
      "新烟暗叶成阴，效翠妩、西陵送远。", 
      "又趁得、蕊露天香，春留建章花晚。", 
      "归来笑折仙桃，琼楼宴萼，金漏催箭。", 
      "兰亭秀语，乌丝润墨，汉宫传玩。", 
      "红敧醉玉天上，倩凤尾、时题画扇。", 
      "问几时、重驾巫云，蓬莱路浅。"
    ], 
    "rhythmic": "宴清都"
  }, 
  {
    "author": "吴文英", 
    "paragraphs": [
      "绣幄鸳鸯柱。", 
      "红情密，腻云低护秦树。", 
      "芳根兼倚，花梢钿合，锦屏人妒。", 
      "东风睡足交枝，正梦花、瑶钗燕股。", 
      "障滟蜡、满照欢丛，嫠蟾冷落羞度。", 
      "人间万感幽单，华清惯浴，春盎风露。", 
      "连鬟并暖，同心共结，向承恩处。", 
      "凭谁为歌长恨，暗殿锁、秋灯夜语。", 
      "叙旧期、不负春盟，红朝翠暮。"
    ], 
    "rhythmic": "宴清都", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "万壑蓬莱路。", 
      "非烟霁，五云城阙深处。", 
      "璇源媲凤，瑶池种玉，练颜金姥。", 
      "长虹梦入仙怀，便洗日、铜华翠渚。", 
      "向瑞世、独占长春，蟠桃正饱风露。", 
      "殷勤汉殿传卮，隔江云起，暗飞青羽。", 
      "南山寿石，东周宝鼎，千秋巩固。", 
      "何时地拂龙衣，待迎入、玉京阆圃。", 
      "看□□、剩拥湖船，三千彩御。"
    ], 
    "rhythmic": "宴清都"
  }, 
  {
    "author": "吴文英", 
    "paragraphs": [
      "翠匝西门柳。", 
      "荆州昔，未来时正春瘦。", 
      "如今剩舞，西风旧色，胜东风秀。", 
      "黄粱露湿秋江，转万里、云樯蔽昼。", 
      "正虎落、马静晨嘶，连营夜沈刁斗。", 
      "含章换几桐阴，千官邃幄，韶凤还奏。", 
      "席前夜久，天低宴密，御香盈袖。", 
      "星槎信约长在，醉兴渺、银河赋就。", 
      "对小弦、月挂南楼，凉浮桂酒。"
    ], 
    "rhythmic": "宴清都"
  }, 
  {
    "author": "吴文英", 
    "paragraphs": [
      "柳色春阴重。", 
      "东风力，快将云雁高送。", 
      "书檠细雨，吟窗乱雪，井寒笔冻。", 
      "家林秀橘霜老，笑分得、蟾边桂种。", 
      "应茂苑、斗转苍龙，唯潮献奇吴凤。", 
      "玉眉暗隐华年，凌云气压，千载云梦。", 
      "名笺澹墨，恩袍翠草，紫骝青鞚。", 
      "飞香杏园新句，眩醉眼、春游乍纵。", 
      "弄喜音、鹊绕庭花，红帘影动。"
    ], 
    "rhythmic": "宴清都"
  }, 
  {
    "author": "吴文英", 
    "paragraphs": [
      "万里关河眼。", 
      "愁凝处，渺渺残照红敛。", 
      "天低远树，潮分断港，路回淮甸。", 
      "吟鞭又指孤店。", 
      "对玉露金风送晚。", 
      "恨自古、才子佳人，此景此情多感。", 
      "吴王故苑。", 
      "别来良朋雅集，空叹蓬转。", 
      "挥毫记烛，飞觞赶月，梦销香断。", 
      "区区去程何限。", 
      "倩片纸、丁宁过雁。", 
      "寄相思，寒雨灯窗，芙蓉旧院。"
    ], 
    "rhythmic": "宴清都"
  }, 
  {
    "author": "吴文英", 
    "paragraphs": [
      "三千年事残鸦外，无言倦凭秋树。", 
      "逝水移川，高陵变谷，那识当时神禹。", 
      "幽云怪雨。", 
      "翠萍湿空梁，夜深飞去。", 
      "雁起青天，数行书似旧藏处。", 
      "寂寥西窗久坐，故人悭会遇，同翦灯语。", 
      "积藓残碑，零圭断璧，重拂人间尘土。", 
      "霜红罢舞。", 
      "漫山色青青，雾朝烟暮。", 
      "岸锁春船，画旗喧赛鼓。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "芙蓉心上三更露，茸香漱泉玉井。", 
      "自洗银舟，徐开素酌，月落空杯无影。", 
      "庭阴未暝。", 
      "度一曲新蝉，韵秋堪听。", 
      "瘦骨侵冰，怕惊纹簟夜深冷。", 
      "当时湖上载酒，翠云开处共，雪面波镜。", 
      "万感琼浆，千茎鬓雪，烟锁蓝桥花径。", 
      "留连暮景。", 
      "但偷觅孤欢，强宽秋兴。", 
      "醉倚修篁，晚风吹半醒。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "凌朝一片阳台影，飞来太空不去。", 
      "栋与参横，帘钩斗曲，西北城高几许。", 
      "天声似语。", 
      "便阊阖轻排，虹河平溯。", 
      "问几阴晴，霸吴平地漫今古。", 
      "西山横黛瞰碧，眼明应不到，烟际沈鹭。", 
      "卧笛长吟，层霾乍裂，寒月溟蒙千里。", 
      "凭虚醉舞。", 
      "梦凝白阑干，化为飞雾。", 
      "净洗青红，骤飞沧海雨。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "新烟初试花如梦，疑收楚峰残雨。", 
      "茂苑人归，秦楼燕宿，同惜天涯为旅。", 
      "游情最苦。", 
      "早柔绿迷津，乱莎荒圃。", 
      "数树梨花，晚风吹堕半汀鹭。", 
      "流红江上去远，翠尊曾共醉，云外别墅。", 
      "澹月秋千，幽香巷陌，愁结伤春深处。", 
      "听歌看舞。", 
      "驻不得当时，柳蛮樱素。", 
      "睡起恹恹，洞箫谁院宇。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "竹深不放斜阳度，横披澹墨林沼。", 
      "断莽平烟，残莎剩水，宜得秋深才好。", 
      "荒亭旋扫。", 
      "正著酒寒轻，弄花春小。", 
      "障锦西风，半围歌袖半吟草。", 
      "独游清兴易懒，景饶人未胜，乐事长少。", 
      "柳下交车，尊前岸帻，同抚云根一笑。", 
      "秋香未老。", 
      "渐风雨西城，暗敧客帽。", 
      "背月移舟，乱鸦溪树晓。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "曲尘犹沁伤心水，歌蝉暗惊春换。", 
      "露藻清啼，烟萝澹碧，先结湖山秋怨。", 
      "波帘翠卷。", 
      "叹霞薄轻绡，泛人重见。", 
      "傍柳追凉，暂疏怀袖负纨扇。", 
      "南花清斗素靥，画船应不载，坡静诗卷。", 
      "泛酒芳筒，题名蠹壁，重集湘鸿江燕。", 
      "平芜未翦。", 
      "怕一夕西风，镜心红变。", 
      "望极愁生，暮天菱唱远。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "烟波桃叶西陵路，十年断魂潮尾。", 
      "古柳重攀，轻鸥聚别，陈迹危亭独倚。", 
      "凉颸乍起。", 
      "渺烟碛飞帆，暮山横翠。", 
      "但有江花，共临秋镜照憔悴。", 
      "华堂烛暗送客，眼波回盼处，芳艳流水。", 
      "素骨凝冰，柔葱蘸雪，犹忆分瓜深意。", 
      "清尊未洗。", 
      "梦不湿行云，漫沾残泪。", 
      "可惜秋宵，乱蛩疏雨里。"
    ], 
    "rhythmic": "齐天乐", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "玉皇重赐瑶池宴，琼筵第二十四。", 
      "万象澄秋，群裾曳玉，清澈冰壶人世。", 
      "鳌峰对起。", 
      "许分得钧天，凤丝龙吹。", 
      "翠羽飞来，舞鸾曾赋曼桃字。", 
      "鹤胎曾梦电绕，桂根看骤长，玉干金蕊。", 
      "少海波新，芳茅露滴，凉入堂阶彩戏。", 
      "香霖乍洗。", 
      "拥莲媛三千，羽裳风佩。", 
      "圣姥朝元，炼颜银汉水。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "馀香才润鸾绡汗，秋风夜来先起。", 
      "雾锁林深，蓝浮野阔，一笛渔蓑鸥外。", 
      "红尘万里。", 
      "就中决银河，冷涵空翠。", 
      "岸觜沙平，水杨阴下晚初舣。", 
      "桃溪人住最久，浪吟谁得到，兰蕙疏绮。", 
      "砚色寒云，签声乱叶，蕲竹纱纹如水。", 
      "笙歌醉里。", 
      "步明月丁东，静传环佩。", 
      "更展芳塘，种花招燕子。"
    ], 
    "rhythmic": "齐天乐"
  }, 
  {
    "author": "吴文英", 
    "paragraphs": [
      "丽景长安人海，避影繁华，结庐深寂。", 
      "灯窗雪户，光映夜寒东壁。", 
      "心凋鬓改，镂冰刻水，缥简离离，风签索索。", 
      "怕遣花虫蠹粉，自采秋芸熏架，香泛纤碧。", 
      "更上新梯窈窕，暮山澹著城外色。", 
      "旧雨江湖远，问桐阴门巷，燕曾相识。", 
      "吟壶天小，不觉翠蓬云隔。", 
      "桂斧月宫三万手，计元和通籍。", 
      "软红满路，谁聘幽素客。"
    ], 
    "rhythmic": "丹凤吟"
  }, 
  {
    "author": "吴文英", 
    "paragraphs": [
      "冷空澹碧，带翳柳轻云，护花深雾。", 
      "艳晨易午。", 
      "正笙箫竞渡，绮罗争路。", 
      "骤卷风埃，半掩长蛾翠妩。", 
      "散红缕。", 
      "渐红湿杏泥，愁燕无语。", 
      "乘盖争避处。", 
      "就解佩旗亭，故人相遇。", 
      "恨春太妒。", 
      "溅行裙更惜，凤钩尘污。", 
      "酹入梅根，万点啼痕暗树。", 
      "峭寒暮。", 
      "更萧萧、陇头人去。"
    ], 
    "rhythmic": "扫花游・扫地游"
  }, 
  {
    "author": "吴文英", 
    "paragraphs": [
      "水云共色，渐断岸飞花，雨声初峭。", 
      "步帷素袅。", 
      "想玉人误惜，章台春老。", 
      "岫敛愁蛾，半洗铅华未晓。", 
      "舣轻棹。", 
      "似山阴夜晴，乘兴初到。", 
      "心事春缥缈。", 
      "记遍地梨花，弄月斜照。", 
      "旧时斗草。", 
      "恨凌波路钥，小庭深窈。", 
      "冻涩琼箫，渐入东风郢调。", 
      "暖回早。", 
      "醉西园、乱红休扫。"
    ], 
    "rhythmic": "扫花游・扫地游"
  }, 
  {
    "author": "吴文英", 
    "paragraphs": [
      "草生梦碧，正燕子帘帏，影迟春午。", 
      "倦茶荐乳。", 
      "看风签乱叶，老沙昏雨。", 
      "古简蟫篇，种得云根疗蠹。", 
      "最清楚。", 
      "带明月自锄，花外幽圃。", 
      "醒眼看醉舞。", 
      "到应事无心，与闲同趣。", 
      "小山有语。", 
      "恨逋仙占却，暗香吟赋。", 
      "暖通书床，带草春摇翠露。", 
      "未归去。", 
      "正长安、软红如雾。"
    ], 
    "rhythmic": "扫花游・扫地游"
  }, 
  {
    "author": "吴文英", 
    "paragraphs": [
      "水园沁碧，骤夜雨飘红，竟空林岛。", 
      "艳春过了。", 
      "有尘香坠钿，尚遗芳草。", 
      "步绕新阴，渐觉交枝径小。", 
      "醉深窈。", 
      "爱绿叶翠圆，胜看花好。", 
      "芳架雪未扫。", 
      "怪翠被佳人，困迷清晓。", 
      "柳丝系棹。", 
      "问阊门自古，送春多少。", 
      "倦蝶慵飞，故扑簪花破帽。", 
      "酹残照。", 
      "掩重城、暮钟不到。"
    ], 
    "rhythmic": "扫花游・扫地游"
  }, 
  {
    "author": "吴文英", 
    "paragraphs": [
      "暖波印日，倒秀影秦山，晓鬟梳洗。", 
      "步帷艳绮。", 
      "正梁园未雪，海棠犹睡。", 
      "藉绿盛红，怕委天香到地。", 
      "画船系。", 
      "舞西湖暗黄，虹卧新霁。", 
      "天梦春枕被。", 
      "和凤筑东风，宴歌曲水。", 
      "海宫对起。", 
      "灿骊光乍湿，杏梁云气。", 
      "夜色瑶台，禁蜡初传翡翠。", 
      "唤春醉。", 
      "问人间、几番桃李。"
    ], 
    "rhythmic": "扫花游・扫地游", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "丽花斗靥，清麝溅尘，春声遍满芳陌。", 
      "竟路障空云幕，冰壶浸霞色。", 
      "芙蓉镜，词赋客。", 
      "竞绣笔、醉嫌天窄。", 
      "素娥下，小驻轻镳，眼乱红碧。", 
      "前事顿非昔，故苑年光，浑与世相隔。", 
      "向暮巷空人绝，残灯耿尘壁。", 
      "凌波恨，帘户寂。", 
      "听怨写、堕梅哀笛。", 
      "伫立久，雨暗河桥，谯漏疏滴。"
    ], 
    "rhythmic": "应天长"
  }, 
  {
    "author": "吴文英", 
    "paragraphs": [
      "金谷已空尘。", 
      "薰风转、国色返春魂。", 
      "半敧雪醉霜，舞低鸾翅，绛笼蜜炬，绿映龙盆。", 
      "窈窕绣窗人睡起，临砌脉无言。", 
      "慵整堕鬟，怨时迟暮，可怜憔悴，啼雨黄昏。", 
      "轻桡移花市，秋娘渡、飞浪溅湿行裙。", 
      "二十四桥南北，罗荐香分。", 
      "念碎劈芳心，萦思千缕，赠将幽素，偷翦重云。", 
      "终待凤池归去，催咏红翻。"
    ], 
    "rhythmic": "风流子"
  }, 
  {
    "author": "吴文英", 
    "paragraphs": [
      "温柔酣紫曲，扬州路、梦绕翠盘龙。", 
      "似日长傍枕，堕妆偏髻，露浓如酒，微醉敧红。", 
      "自别楚娇天正远，倾国见吴宫。", 
      "银烛夜阑，暗闻香泽，翠阴秋寂，重返春风。", 
      "芳期嗟轻误，花君去、肠断妾若为容。", 
      "惆怅舞衣叠损，露绮千重。", 
      "料绣窗曲理，红牙拍碎，禁阶敲遍，白玉盂空。", 
      "犹记弄花相谑，十二阑东。"
    ], 
    "rhythmic": "风流子"
  }, 
  {
    "author": "吴文英", 
    "paragraphs": [
      "藻国凄迷，曲澜澄映，怨入粉烟蓝雾。", 
      "香笼麝水，腻涨红波，一镜万妆争妒。", 
      "湘女归魂，佩环玉冷无声，凝情谁诉。", 
      "又江空月堕，凌波尘起，彩鸳愁舞。", 
      "还暗忆、钿合兰桡，丝牵琼腕，见的更怜心苦。", 
      "玲珑翠屋，轻薄冰绡，稳称锦云留住。", 
      "生怕哀蝉，暗惊秋被红衰，啼珠零露。", 
      "能西风老尽，羞趁东风嫁与。"
    ], 
    "rhythmic": "过秦楼"
  }, 
  {
    "author": "吴文英", 
    "paragraphs": [
      "风拍波惊，露零秋觉，断绿衰红江上。", 
      "艳拂潮妆，澹凝冰靥，别翻翠池花浪。", 
      "过数点斜阳雨，啼绡粉痕冷。", 
      "宛相向。", 
      "指汀洲、素云飞过，清麝洗、玉井晓霞佩响。", 
      "寸藕折长丝，笑何郎、心似春荡。", 
      "半掬微凉，听娇蝉、声度菱唱。", 
      "伴鸳鸯秋梦，酒醒月斜轻帐。"
    ], 
    "rhythmic": "法曲献仙音"
  }, 
  {
    "author": "吴文英", 
    "paragraphs": [
      "落叶霞翻，败窗风咽，暮色凄凉深院。", 
      "瘦不关秋，泪缘轻别，情消鬓霜千点。", 
      "怅翠冷搔头燕，那能语恩怨。", 
      "紫箫远。", 
      "记桃根、向随春渡，愁未洗、铅水又将恨染。", 
      "粉缟涩离箱，忍重拈、灯夜裁翦。", 
      "望极蓝桥，彩云飞、罗扇歌断。", 
      "料莺笼玉锁，梦里隔花时见。"
    ], 
    "rhythmic": "法曲献仙音"
  }, 
  {
    "author": "吴文英", 
    "paragraphs": [
      "宴兰溆，促奏丝萦管裂飞繁响。", 
      "似汉宫人去，夜深独语，胡沙凄哽。", 
      "对雁斜玫柱，琼琼弄月临秋影。", 
      "凤吹远，河汉去杳，天风飘冷。", 
      "泛清商竟。", 
      "转铜壶敲漏，瑶床二八青娥，环佩再整。", 
      "菱歌四碧无声，变须臾、翠翳红暝。", 
      "叹梨园、今调绝音希，愁深未醒。", 
      "桂楫轻如翼，归霞时点清镜。"
    ], 
    "rhythmic": "还京乐"
  }, 
  {
    "author": "吴文英", 
    "paragraphs": [
      "草色新宫绶，还跨紫陌骄骢。", 
      "好花是，晚开红。", 
      "冷菊最香浓。", 
      "黄帘绿幕萧萧梦，灯外换几秋风。", 
      "叙往约，桂花宫。", 
      "为别翦珍丛。", 
      "雕栊。", 
      "行人去、秦腰褪玉，心事称、吴妆晕浓。", 
      "向春夜、闰情赋就，想初寄、上国书时，唱入眉峰。", 
      "归来共酒，窈窕纹窗，莲卸新蓬。"
    ], 
    "rhythmic": "塞翁吟"
  }, 
  {
    "author": "吴文英", 
    "paragraphs": [
      "有约西湖去，移棹晓折芙蓉。", 
      "算才是，称心红。", 
      "染不尽薰风。", 
      "千桃过眼春如梦，还认锦叠云重。", 
      "弄晚色，旧香中。", 
      "旋撑入深丛。", 
      "从容。", 
      "情犹赋、冰车健笔，人未老、南屏翠峰。", 
      "转河影、浮槎信早，素妃叫、海月归来，太液池东。", 
      "红衣卸了，结子成莲，天劲秋浓。"
    ], 
    "rhythmic": "塞翁吟", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "香袅红霏，影高银烛，曾纵夜游浓醉。", 
      "正锦温琼腻。", 
      "被燕踏、暖雪惊翻庭砌。", 
      "马嘶人散後，秋风换、故园梦里。", 
      "吴霜融晓，陡觉暗动偷春花意。", 
      "还似。", 
      "海雾冷仙山，唤觉环儿半睡。", 
      "浅薄朱唇，娇羞艳色，自伤时背。", 
      "帘外寒挂澹月，向日秋千地。", 
      "怀春情不断，犹带相思旧子。"
    ], 
    "rhythmic": "丁香结"
  }, 
  {
    "author": "吴文英", 
    "paragraphs": [
      "露蛩初响，机杼还催织。", 
      "婺星为情慵懒，伫立明河侧。", 
      "不见津头艇子，望绝南飞翼。", 
      "云梁千尺。", 
      "尘缘一点，回首西风又陈迹。", 
      "那知天上计拙，乞巧楼南北。", 
      "瓜果几度凄凉，寂寞罗池客。", 
      "人事回廊缥缈，谁见金钗擘。", 
      "今夕何夕。", 
      "杯残月堕，但耿银河漫天碧。"
    ], 
    "rhythmic": "六么令"
  }, 
  {
    "author": "吴文英", 
    "paragraphs": [
      "空翠染云，楚山迥、故人南北。", 
      "秀骨冷盈盈，清洗九秋涧绿。", 
      "奉车旧畹，料未许、千金轻价。", 
      "浅笑还不语，蔓草罗裙一幅。", 
      "素女情多，阿真娇重，唤起空谷。", 
      "弄野色烟姿，宜扫怨蛾澹墨。", 
      "光风入户，媚香倾国。", 
      "湘佩寒、幽梦小窗春足。"
    ], 
    "rhythmic": "蕙兰芳引"
  }, 
  {
    "author": "吴文英", 
    "paragraphs": [
      "榴花依旧照眼。", 
      "愁褪红丝腕。", 
      "梦绕烟江路，汀菰绿薰风晚。", 
      "年少惊送远。", 
      "吴蚕老、恨绪萦抽茧。", 
      "旅情懒。", 
      "扁舟系处，青帘浊酒须换。", 
      "一番重午，旋买香蒲浮盏。", 
      "新月湖光荡素练。", 
      "人散。", 
      "红衣香在南岸。"
    ], 
    "rhythmic": "隔浦莲近・隔浦莲近拍"
  }, 
  {
    "author": "吴文英", 
    "paragraphs": [
      "听风听雨，春残花落门掩。", 
      "乍倚玉阑，旋翦夭艳。", 
      "携醉靥。", 
      "放溯溪游缆。", 
      "波光撼。", 
      "映烛花黯澹。", 
      "碎霞澄水，吴宫初试菱鉴。", 
      "旧情顿减。", 
      "孤负深杯滟。", 
      "衣露天香染。", 
      "通夜饮。", 
      "问漏移几点。"
    ], 
    "rhythmic": "垂丝钓近・垂丝钓"
  }, 
  {
    "author": "吴文英", 
    "paragraphs": [
      "锦带吴钩，征思横雁水。", 
      "夜吟敲落霜红，船傍枫桥系。", 
      "相思不管年华，唤酒吴娃市。", 
      "因话、驻马新堤步秋绮。", 
      "淮楚尾。", 
      "暮云送、人千里。", 
      "细雨南楼，香密锦温曾醉。", 
      "花谷依然，秀靥偷春小桃李。", 
      "为语梦窗憔悴。"
    ], 
    "rhythmic": "荔枝香近・荔枝香"
  }, 
  {
    "author": "吴文英", 
    "paragraphs": [
      "睡轻时闻，晚鹊噪庭树。", 
      "又说今夕天津，西畔重欢遇。", 
      "蛛丝暗锁红楼，燕子穿帘处。", 
      "天上、未比人间更情苦。", 
      "秋鬓改，妒月姊、长眉妩。", 
      "过雨西风，数叶井梧愁舞。", 
      "梦入蓝桥，几点疏星映朱户。", 
      "泪湿沙边凝伫。"
    ], 
    "rhythmic": "荔枝香近・荔枝香"
  }, 
  {
    "author": "吴文英", 
    "paragraphs": [
      "春乍霁。", 
      "清涟画舫融泄。", 
      "螺云万叠暗凝愁，黛蛾照水。", 
      "漫将西子比西湖，溪边人更多丽。", 
      "步危径、攀艳蕊。", 
      "掬霞到手红碎。", 
      "青蛇细折小回廊，去天半咫。", 
      "画阑日暮起东风，棋声吹下人世。", 
      "海棠藉雨半绣地。", 
      "正残寒、初御罗绮。", 
      "除酒销春何计。", 
      "向沙头更续，残阳一醉。", 
      "双玉杯和流花洗。"
    ], 
    "rhythmic": "西河", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "梦仙到、吹笙路杳，度云滑。", 
      "溪谷冰绡未裂。", 
      "金铺昼锁乍掣。", 
      "见竹静、梅深春海阔。", 
      "有新燕、帘底低说。", 
      "念汉履无声跨鲸远，年年谢桥月。", 
      "曲折。", 
      "折画阑尽日凭热。", 
      "半蜃起玲珑楼阁畔，缥缈鸿去绝。", 
      "飞絮扬东风，天外歌阕。", 
      "睡红醉缬。", 
      "还是催、寒食看花时节。", 
      "花下苍苔盛罗袜。", 
      "银烛短、漏壶易竭。", 
      "料池柳、不攀春送别。", 
      "倩玉兔、别捣秋香，更醉蹋、千山冷翠飞晴雪。"
    ], 
    "rhythmic": "浪淘沙慢"
  }, 
  {
    "author": "吴文英", 
    "paragraphs": [
      "岸压邮亭，路敧华表，堤树旧色依依。", 
      "红索新晴，翠阴寒食，天涯倦客重归。", 
      "叹废绿平烟带苑，幽渚尘香荡晚，当时燕子，无言对立斜晖。", 
      "追念吟风赏月，十载事，梦惹绿杨丝。", 
      "画船为市，夭妆艳水，日落云沈，人换春移。", 
      "谁更与、苔根洗石，菊井招魂，漫省连车载酒，立马临花，犹认荐红傍路枝。", 
      "歌断宴阑，荣华露草，冷落山丘，到此徘徊，细雨西城，羊昙醉後花飞。"
    ], 
    "rhythmic": "西平乐慢・西平乐"
  }, 
  {
    "author": "吴文英", 
    "paragraphs": [
      "堕虹际。", 
      "层观翠冷玲珑，五云飞起。", 
      "玉虬萦结城根，澹烟半野，斜阳半市。", 
      "瞰危睇。", 
      "门巷去来车马，梦游宫蚁。", 
      "秦鬟古色凝愁，镜中暗换，明眸皓齿。", 
      "东海青桑生处，劲风吹浅，瀛洲清泚。", 
      "山影泛出琼壶，碧树人世。", 
      "枪芽焙绿，曾试云根味。", 
      "岩流溅、涎香惯搅，娇龙春睡。", 
      "露草啼清泪。", 
      "酒香断到，文丘废隧。", 
      "今古秋声里。", 
      "情漫黯、寒鸦孤村流水。", 
      "半空画角，落梅花地。"
    ], 
    "rhythmic": "瑞龙吟"
  }, 
  {
    "author": "吴文英", 
    "paragraphs": [
      "黯分袖。", 
      "肠断去水流萍，住船系柳。", 
      "吴宫娇月娆花，醉题恨倚，蛮江豆蔻。", 
      "吐春绣。", 
      "笔底丽情多少，眼波眉岫。", 
      "新园锁却愁阴，露黄漫委，寒香半亩。", 
      "还背垂虹秋去，四桥烟雨，一宵歌酒。", 
      "犹忆翠微携壶，乌帽风骤。", 
      "西湖到日，重见梅钿皱。", 
      "谁家听、琵琶未了，朝骢嘶漏。", 
      "印剖黄金籀。", 
      "待来共凭，齐云话旧。", 
      "莫唱朱樱口。", 
      "生怕遣、楼前行云知後。", 
      "泪鸿怨角，空教人瘦。"
    ], 
    "rhythmic": "瑞龙吟", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "大溪面。", 
      "遥望绣羽冲烟，锦棱飞练。", 
      "桃花三十六陂，鲛宫睡起，娇雷乍转。", 
      "去如箭。", 
      "催趁戏旗游鼓，素澜雪溅。", 
      "东风冷湿蛟腥，澹阴送昼，轻霏弄晚。", 
      "洲上青苹生处，斗春不管，怀沙人远。", 
      "残日半开一川，花影零乱。", 
      "山屏醉缬，连棹东西岸。", 
      "阑干倒、千红妆靥，铅香不断。", 
      "傍暝疏帘卷。", 
      "翠涟皱净，笙歌未散。", 
      "簪柳门归懒。", 
      "犹自有、玉龙黄昏吹怨。", 
      "重云暗阁，春霖一片。"
    ], 
    "rhythmic": "瑞龙吟"
  }, 
  {
    "author": "吴文英", 
    "paragraphs": [
      "峭石帆收，归期差，林沼年销红碧。", 
      "渔蓑樵笠畔，买佳邻翻盖，浣花新宅。", 
      "地凿桃阴，天澄藻镜，聊与渔郎分席。", 
      "沧波耕不碎，似蓝田初种，翠烟生璧。", 
      "料情属新莲，梦惊春草，断桥相识。", 
      "平生江海客。", 
      "秀怀抱、云锦当秋织。", 
      "任岁晚、陶篱菊暗，逋冢梅荒，总输玉井尝甘液。", 
      "忍弃红香叶。", 
      "集楚裳、西风催著。", 
      "正明月、秋无极。", 
      "归隐何处，门外垂杨天窄。", 
      "放船五湖夜色。"
    ], 
    "rhythmic": "大"
  }, 
  {
    "author": "吴文英", 
    "paragraphs": [
      "醉云又兼醒雨，楚梦时来往。", 
      "倦蜂刚著梨花、惹游荡。", 
      "还作一段相思，冷波叶舞愁红，送人双桨。", 
      "暗凝想。", 
      "情共天涯秋黯，朱桥锁深巷。", 
      "会稀投得轻分、顿惆怅。", 
      "此去幽曲谁来，可怜残照西风，半妆楼上。"
    ], 
    "rhythmic": "解蹀躞"
  }, 
  {
    "author": "吴文英", 
    "paragraphs": [
      "天街如水翠尘空。", 
      "建章宫。", 
      "月明中。", 
      "人未归来，玉树起秋风。", 
      "宝栗万钉花露重，催赐带，过垂虹。", 
      "夜凉沈水绣帘栊。", 
      "酒香浓。", 
      "雾。", 
      "钗列吴娃，袅带金虫。", 
      "三十六宫蟾观冷，留不住，佩丁东。"
    ], 
    "rhythmic": "江神子・江城子"
  }, 
  {
    "author": "吴文英", 
    "paragraphs": [
      "西风来晚桂开迟。", 
      "月宫移。", 
      "到东篱。", 
      "簌簌惊尘，吹下半冰规。", 
      "拟唤阿娇来小隐，金屋低，乱香飞。", 
      "重阳还是隔年期。", 
      "蝶相思。", 
      "客情知。", 
      "吴水吴烟，愁里更多诗。", 
      "一夜看承应未别，秋好处，雁来时。"
    ], 
    "rhythmic": "江神子・江城子"
  }, 
  {
    "author": "吴文英", 
    "paragraphs": [
      "西风一叶送行舟。", 
      "浅迟留。", 
      "舣汀洲。", 
      "新浴红衣，绿水带香流。", 
      "应是离宫城外晚，人伫立，小帘钩。", 
      "新归重省别来愁。", 
      "黛眉头。", 
      "半痕秋。", 
      "天上人间，斜月绣针楼。", 
      "湘浪莫迷花蝶梦，江上约，负轻鸥。"
    ], 
    "rhythmic": "江神子・江城子"
  }, 
  {
    "author": "吴文英", 
    "paragraphs": [
      "澄碧西湖，软红南陌，银河地穿。", 
      "见华星影里，仙棋局静，清风行处，瑞玉圭寒。", 
      "斜谷山深，望春楼远，无此峥嵘小渭川。", 
      "一泓地，解新波不涸，独障狂澜。", 
      "老苏而後坡仙。", 
      "继菊井嘉名相与传。", 
      "试摩挲劲石，无令角折，丁宁明月，莫涴规圆。", 
      "漫结鸥盟，那知鱼乐，心止中流别有天。", 
      "无尘夜，听吾伊正在，秋水阑干。"
    ], 
    "rhythmic": "沁园春", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "情如之何，暮涂为客，忍堪送君。", 
      "便江湖天远，中宵同月，关河秋近，何日清尘。", 
      "玉尘生风，貂裘明雪，幕府英雄今几人。", 
      "行须早，料刚肠肯殢，泪眼离颦。", 
      "平生秀句清尊。", 
      "到帐东风开自有神。", 
      "听夜鸣黄鹤，楼高百尺，朝驰白马，笔扫千军。", 
      "贾傅才高，岳家军在，好勒燕然石上文。", 
      "松江上，念故人老矣，甘卧闲云。"
    ], 
    "rhythmic": "江神子・江城子"
  }, 
  {
    "author": "吴文英", 
    "paragraphs": [
      "蜜沈烬暖萸烟袅。", 
      "层帘卷、伫立行人官道。", 
      "麟带压愁香，听舞箫云渺。", 
      "恨缕情丝春絮远，怅梦隔、银屏难到。", 
      "寒峭。", 
      "有东风嫩柳，学得腰小。", 
      "还近绿水清明，叹孤身如燕，将花平绕。", 
      "细雨湿黄昏，半醉归怀抱。", 
      "蠹损歌纨人去久，漫泪沾、香兰如笑。", 
      "书杳。", 
      "念客枕幽单，看看春老。"
    ], 
    "rhythmic": "珍珠帘・真珠帘"
  }, 
  {
    "author": "吴文英", 
    "paragraphs": [
      "春风吴柳几番黄。", 
      "欢事小蛮窗。", 
      "梅花正结双头梦，被玉龙、吹散幽香。", 
      "昨夜灯前歌黛，今朝陌上啼妆。", 
      "最怜无侣伴雏莺。", 
      "桃叶已春江。", 
      "曲屏先暖鸳衾惯，夜寒深、都是思量。", 
      "莫道蓝桥路远，行云只隔幽坊。"
    ], 
    "rhythmic": "风入松"
  }, 
  {
    "author": "吴文英", 
    "paragraphs": [
      "听风听雨过清明。", 
      "愁草瘗花铭。", 
      "楼前绿暗分携路，一丝柳、一寸柔情。", 
      "料峭春寒中酒，交加晓梦啼莺。", 
      "西园日日扫林亭。", 
      "依旧赏新晴。", 
      "黄蜂频扑秋千索，有当时、纤手香凝。", 
      "惆怅双鸳不到，幽阶一夜苔生。"
    ], 
    "rhythmic": "风入松", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "兰舟高荡涨波凉。", 
      "愁被矮桥妨。", 
      "暮烟疏雨西园路，误秋娘、浅约宫黄。", 
      "还泊邮亭唤酒，旧曾送客斜阳。", 
      "蝉声空曳别枝长。", 
      "似曲不成商。", 
      "御罗屏底翻歌扇，忆西湖、临水开窗。", 
      "和醉重寻幽梦，残衾已断熏香。"
    ], 
    "rhythmic": "风入松", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "一番疏雨洗芙蓉。", 
      "玉冷佩丁东。", 
      "辘轳听带秋声转，早凉生、傍井梧桐。", 
      "欢宴良宵好月，佳人修竹清风。", 
      "临池飞阁乍青红。", 
      "移酒小垂虹。", 
      "贞元供奉梨园曲，称十香、深蘸琼锺。", 
      "醉梦孤云晓色，笙歌一派秋空。"
    ], 
    "rhythmic": "风入松"
  }, 
  {
    "author": "吴文英", 
    "paragraphs": [
      "画船帘密不藏香。", 
      "飞作楚云狂。", 
      "傍怀半卷金炉烬，怕暖销、春日朝阳。", 
      "清馥晴熏残醉，断烟无限思量。", 
      "凭阑心事隔垂杨。", 
      "楼燕锁幽妆。", 
      "梅花偏恼多情月，慰溪桥、流水昏黄。", 
      "哀曲霜鸿凄断，梦魂寒蝶幽扬。"
    ], 
    "rhythmic": "风入松"
  }, 
  {
    "author": "吴文英", 
    "paragraphs": [
      "天吴驾云阆海，凝春空灿绮。", 
      "倒银海、蘸影西城，四碧天镜无际。", 
      "彩翼曳、扶摇宛转，雩龙降尾交新霁。", 
      "近玉虚高处，天风笑语吹坠。", 
      "清濯缁尘，快展旷眼，傍危阑醉倚。", 
      "面屏障、一一莺花，薛萝浮动金翠。", 
      "惯朝昏、晴光雨色，燕泥动、红香流水。", 
      "步新梯，藐视年华，顿非尘世。", 
      "麟翁衮，领客登临，座有诵鱼美。", 
      "翁笑起、离席而语，敢诧京兆，以役为功，落成奇事。", 
      "明良庆会，赓歌熙载，隆都观国多闲暇，遣丹青、雅饰繁华地。", 
      "平瞻太极，天街润纳璇题，露床夜沈秋纬。", 
      "清风观阙，丽日罘，正午长漏迟。", 
      "为洗尽、脂痕茸唾，净卷曲尘，永昼低垂，绣帘十二。", 
      "高轩驷马，峨冠鸣佩，班回花底修禊饮，御炉香、分惹朝衣袂。", 
      "碧桃数点飞花，涌出宫沟，溯春万里。"
    ], 
    "rhythmic": "莺啼序"
  }, 
  {
    "author": "吴文英", 
    "paragraphs": [
      "残寒正欺病酒，掩沈香绣户。", 
      "燕来晚、飞入西城，似说春事迟暮。", 
      "画船载、清明过却，晴烟冉冉吴宫树。", 
      "念羁情游荡，随风化为轻絮。", 
      "十载西湖，傍柳系马，趁娇尘软雾。", 
      "溯红渐、招入仙溪，锦儿偷寄幽素。", 
      "倚银屏、春宽梦窄，断红湿、歌纨金缕。", 
      "暝堤空，轻把斜阳，总还鸥鹭。", 
      "幽兰旋老，杜若还生，水乡尚寄旅。", 
      "别後访、六桥无信，事往花委，瘗玉埋香，几番风雨。", 
      "长波妒盼，遥山羞黛，渔灯分影春江宿，记当时、短楫桃根渡。", 
      "青楼彷佛，临分败壁题诗，泪墨惨澹尘土。", 
      "危亭望极，草色天涯，吹鬓侵半苎。", 
      "暗点检、离痕欢唾，尚染鲛绡，凤迷归，破鸾慵舞。", 
      "殷勤待写，书中长恨，蓝霞辽海沈过雁，漫相思、弹入哀筝柱。", 
      "伤心千里江南，怨曲重招，断魂在否。"
    ], 
    "rhythmic": "莺啼序", 
    "tags": [
      "宋词三百首", 
      "西湖"
    ]
  }, 
  {
    "author": "吴文英", 
    "paragraphs": [
      "横塘棹穿艳锦，引鸳鸯弄水。", 
      "断霞晚、笑折花归，绀纱低护灯蕊。", 
      "润玉瘦、冰轻倦浴，斜拖凤股盘云坠。", 
      "听银床声细。", 
      "梧桐渐搅凉思。", 
      "窗隙流光，冉冉迅羽，诉空粱燕子。", 
      "误惊起、风竹敲门，故人还又不至。", 
      "记琅、新诗细掐，早陈迹、香痕纤指。", 
      "怕因循，罗扇恩疏，又生秋意。", 
      "西湖旧日，画舸频移，叹几萦梦寐。", 
      "霞佩冷，叠澜不定，麝霭飞雨，乍湿鲛绡，暗盛红泪。", 
      "单夜共，波心宿处，琼箫吹月霓裳舞，向明朝、未觉花容悴。", 
      "嫣香易落，回头澹碧销烟，镜空画罗屏裹。", 
      "残蝉度曲，唱彻西园，也感红怨翠。", 
      "念省惯、吴宫幽憩。", 
      "暗柳追凉，晓岸参斜，露零沤起。", 
      "丝索寸藕，留连欢事。", 
      "桃笙平展湘浪影，有昭华、李冰相倚。", 
      "如今鬓点凄霜，半箧秋词，恨盈蠹纸。"
    ], 
    "rhythmic": "莺啼序", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "珠络玲珑，罗囊闲斗，酥怀暖麝相倚。", 
      "百和花须，十分风韵，半袭凤箱重绮。", 
      "茜垂四角，慵未揭、流苏春睡。", 
      "熏度红薇院落，烟销画屏沈水。", 
      "温泉降绡乍试。", 
      "露华侵、透肌兰泚。", 
      "漫省浅溪月夜，暗浮花气。", 
      "荀令如今老矣。", 
      "但未减、韩郎旧风味。", 
      "远寄相思，馀熏梦里。"
    ], 
    "rhythmic": "天香"
  }, 
  {
    "author": "吴文英", 
    "paragraphs": [
      "叶黏霜，蝇苞缀冻，生香远带风峭。", 
      "岭上寒多，溪头月冷，北枝瘦、南枝小。", 
      "玉奴有姊，先占立、墙阴春早。", 
      "初试宫黄澹薄，偷分寿阳纤巧。", 
      "银烛泪深未晓。", 
      "酒锺悭、贮愁多少。", 
      "记得短亭归马，暮衙蜂闹。", 
      "豆蔻钗梁恨袅。", 
      "但怅望、天涯岁华老。", 
      "远信难，吴云雁杳。"
    ], 
    "rhythmic": "天香"
  }, 
  {
    "author": "吴文英", 
    "paragraphs": [
      "雁边风讯小，飞琼望杳，碧云先晚。", 
      "露冷阑干，定怯藕丝冰腕。", 
      "净洗浮空片玉，胜花影、春灯相乱。", 
      "秦镜满。", 
      "素娥未肯，分秋一半。", 
      "每圆处既良宵，甚此夕偏饶，对歌临怨。", 
      "万里蝉娟，几许雾屏云幔。", 
      "孤免凄凉照水，晓风起、银河西转。", 
      "摩泪眼。", 
      "瑶台梦回人远。"
    ], 
    "rhythmic": "玉漏迟"
  }, 
  {
    "author": "吴文英", 
    "paragraphs": [
      "卜筑西湖，种翠萝犹傍，软红尘裹。", 
      "来往载清吟，为偏爱吾庐，画船频繁。", 
      "笑携雨色晴光，入春明朝市。", 
      "石桥锁，烟霞五百名仙，第一人是。", 
      "临酒论深意。", 
      "流光转、莺花任乱委。", 
      "冷然九秋肺腑，应多梦、岩扃冷云空翠。", 
      "漱流枕石幽情，写猗兰绿绮。", 
      "专城处，他山小队登临，待西风起。"
    ], 
    "rhythmic": "金盏子", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "赏月梧园，恨广寒宫树，晓风摇落。", 
      "莓砌扫珠尘，空肠断、熏炉烬销残萼。", 
      "殿秋尚有馀花，锁烟窗云幄。", 
      "新雁又、无端送人江上，短亭初泊。", 
      "篱角。", 
      "梦依约。", 
      "人一笑、惺忪翠袖薄。", 
      "悠然醉魂唤醒，幽丛畔、凄香雾雨漠漠。", 
      "晚吹乍颤秋声，早屏空金雀。", 
      "明朝想，犹有数点蜂黄，伴我斟酌。"
    ], 
    "rhythmic": "金盏子"
  }, 
  {
    "author": "吴文英", 
    "paragraphs": [
      "春酌沈沈，晚妆的的，仙梦游惯。", 
      "锦溆维舟，青门倚盖，还被笼莺唤。", 
      "裴郎归後，崔娘沈恨，漫客请传芳卷。", 
      "联题在，频经翠袖，胜隔绀纱尘幔。", 
      "桃根杏叶，胶黏缃缥，几回凭阑人换。", 
      "峨髻愁云，兰香腻粉，都为多情褪。", 
      "离巾拭泪，征袍染醉，强作酒朋花伴。", 
      "留连怕，风姨浪妒，又吹雨断。"
    ], 
    "rhythmic": "永遇乐"
  }, 
  {
    "author": "吴文英", 
    "paragraphs": [
      "风拂尘徽，雨侵凉榻，才动秋思。", 
      "缓酒销更，移灯傍影，净洗芭蕉耳。", 
      "铜华沧海，愁霾重嶂，燕北雁南天外。", 
      "算阴晴，浑似几番，渭城故人离会。", 
      "青楼旧日，高歌取醉，唤出玉人梳洗。", 
      "红叶流光，苹花两鬓，心事成秋水。", 
      "白凝虚晓，香吹轻烬，倚窗小瓶疏桂。", 
      "问深宫，娥正在，妒云第几。"
    ], 
    "rhythmic": "永遇乐"
  }, 
  {
    "author": "吴文英", 
    "paragraphs": [
      "阁雪云低，卷沙风急，惊雁失序。", 
      "户掩寒宵，屏闲冷梦，灯唇似语。", 
      "堪怜窗景，都闲刺绣，但续旧愁一缕。", 
      "邻歌散，罗襟印粉，袖湿茜桃红露。", 
      "西湖旧日，留连清夜，爱酒几将花误。", 
      "遣袜尘销，题裙墨黯，天远吹笙路。", 
      "吴台直下，缃梅无限，未放野桥香度。", 
      "重谋醉，揉香弄影，水清浅处。"
    ], 
    "rhythmic": "永遇乐", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "角断竿鸣疏点，倦萤透隙，低弄书光。", 
      "一寸悲秋，生动万种凄凉。", 
      "旧衫染、唾凝花碧，别泪想、妆洗蜂黄。", 
      "楚魂伤。", 
      "雁汀沙冷，来信微茫。", 
      "都忘。", 
      "孤山旧赏，水沈熨露，岸锦宜霜。", 
      "败叶题诗，御沟应不到流湘。", 
      "数客路、又随淮月，羡故人、还买吴航。", 
      "两凝望。", 
      "满城风雨，催送重阳。"
    ], 
    "rhythmic": "玉胡蝶・玉蝴蝶"
  }, 
  {
    "author": "吴文英", 
    "paragraphs": [
      "香深雾暖。", 
      "正人在、锦瑟华年深院。", 
      "旧日汉宫，分得红兰滋吴苑。", 
      "临池羞落梅花片。", 
      "弄水月、初匀妆面。", 
      "紫烟笼处，双鸾共跨，洞箫低按。", 
      "歌管。", 
      "红围翠袖，冻云外，似觉东风先转。", 
      "绣畔昼迟，花底天宽春无限。", 
      "仙郎骄马琼林宴。", 
      "待卷上、珠帘教看。", 
      "更传莺入新年，宝钗梦燕。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "羁云旅雁。", 
      "敛倦羽、寄楼墙阴年晚。", 
      "问字翠尊，刻烛红笺悭曾展。", 
      "冰滩鸣佩舟如箭。", 
      "笑乌帻、临风重岸。", 
      "傍邻垂柳，清霜万缕，送将人远。", 
      "吴苑。", 
      "千金未惜，买新赋、共赏文园词翰。", 
      "流水翠微，明月清风平分半。", 
      "梅深驿路香不断。", 
      "万玉舞、罘罳东畔。", 
      "料应花底春多，软红雾暖。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "螺屏暖翠。", 
      "正雾卷暮色，星河浮霁。", 
      "路幕递香，街马冲尘东风细。", 
      "梅槎凌海横鳌背。", 
      "倩稳载、蓬莱云气。", 
      "宝阶斜转，冰峨素影，夜清如水。", 
      "应记。", 
      "千秋化鹤，旧华表、认得山川犹是。", 
      "暗解绣囊，争掷金钱游人醉。", 
      "笙歌晓度晴霞外。", 
      "又上苑、春生一苇。", 
      "便教接宴莺花，万红镜裹。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "情黏舞线。", 
      "怅驻马灞桥，天寒人远。", 
      "旋翦露痕，移得春娇栽琼苑。", 
      "流莺常语烟中怨。", 
      "恨三月、飞花零乱。", 
      "艳阳归後，红藏翠掩，小坊幽院。", 
      "谁见。", 
      "新腔按彻，背灯暗、共倚筼屏葱茜。", 
      "绣被梦轻，金屋妆深沈香换。", 
      "梅花重洗春风面。", 
      "正溪上、参横月转。", 
      "并禽飞上金沙，瑞香雾暖。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "南楼坠燕。", 
      "又灯晕夜凉，疏帘空卷。", 
      "叶吹暮喧，花露晨晞秋光短。", 
      "当时明月娉婷伴。", 
      "怅客路、幽扃俱远。", 
      "雾鬟依约，除非照影，镜空不见。", 
      "别馆。", 
      "秋娘乍识，似人处、最在双波凝盼。", 
      "旧色旧香，闲雨闲云情终浅。", 
      "丹青谁画真真面。", 
      "便只作、梅花频看。", 
      "更愁花变梨霙，又随梦散。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "春来雁渚。", 
      "弄艳冶、又入垂杨如许。", 
      "困舞瘦腰，啼湿宫黄池塘雨。", 
      "碧沿苍藓云根路。", 
      "尚追想、凌波微步。", 
      "小楼重上，凭谁为唱，旧时金缕。", 
      "凝伫。", 
      "烟萝翠竹，欠罗袖、为倚天寒日暮。", 
      "强醉梅边，招得花奴来尊俎。", 
      "东风须惹春云住。", 
      "□莫把、飞琼吹去。", 
      "便教移取熏笼，夜温绣户。"
    ], 
    "rhythmic": "绛都春"
  }, 
  {
    "author": "吴文英", 
    "paragraphs": [
      "细响残蛩，傍灯前、似说深秋怀抱。", 
      "怕上翠微，伤心乱烟残照。", 
      "西湖镜掩尘沙，翳晓影、秦鬟云扰。", 
      "新鸿，唤凄凉、渐入红萸乌帽。", 
      "江上故人老。", 
      "视东篱秀色，依然娟好。", 
      "晚梦趁、邻杵断，乍将愁到。", 
      "秋娘泪湿黄昏，又满城、雨轻风小。", 
      "闲了。", 
      "看芙蓉、画船多少。"
    ], 
    "rhythmic": "惜秋华", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "思渺西风，怅行踪、浪逐南飞高雁。", 
      "怯上翠微，危楼更堪凭晚。", 
      "蓬莱对起幽云，澹野色山容愁卷。", 
      "清浅。", 
      "瞰沧波、静衔秋痕一线。", 
      "十载寄吴苑。", 
      "惯东篱深把，露黄偷翦。", 
      "移暮影、照越镜，意销香断。", 
      "秋娥赋得闲情，倚翠尊、小眉初展。", 
      "深劝。", 
      "待明朝、醉巾重岸。"
    ], 
    "rhythmic": "惜秋华"
  }, 
  {
    "author": "吴文英", 
    "paragraphs": [
      "露蛛丝，小楼阴堕月，秋惊华鬓。", 
      "宫漏未央，当时钿钗遗恨。", 
      "人间梦隔西风，算天上、年华一瞬。", 
      "相逢，纵相疏、胜却巫阳无准。", 
      "和处动凉讯。", 
      "听露井梧桐，楚骚成韵。", 
      "彩云断、翠羽散，此情难问。", 
      "银河万古秋声，但望中、婺星清润。", 
      "轻俊。", 
      "度金针、漫牵方寸。"
    ], 
    "rhythmic": "惜秋华"
  }, 
  {
    "author": "吴文英", 
    "paragraphs": [
      "数日西风，打秋林枣熟，还催人去。", 
      "瓜果夜深，斜河拟看星度。", 
      "葱葱便倒离尊，怅遇合、云销萍聚。", 
      "留连，有残蝉韵晚，时歌金缕。", 
      "绿水暂如许。", 
      "奈南墙冷落，竹烟槐雨。", 
      "此去杜曲，已近紫霄尺五。", 
      "扁舟夜宿吴江，正水佩霓裳无数。", 
      "眉妩。", 
      "问别来、解相思否。"
    ], 
    "rhythmic": "惜秋华"
  }, 
  {
    "author": "吴文英", 
    "paragraphs": [
      "路远仙城，自王郎去後，芳卿憔悴。", 
      "锦段镜空，重铺步障新绮。", 
      "凡花瘦不禁秋，幻腻玉、腴红鲜丽。", 
      "相携。", 
      "试新妆乍毕，交扶轻醉。", 
      "长记断桥外。", 
      "骤玉骢过处，千娇凝睇。", 
      "昨梦顿醒，依约旧时眉翠。", 
      "愁边暮合碧云，倩唱入、六幺声里。", 
      "风起。", 
      "舞斜阳、阑干十二。"
    ], 
    "rhythmic": "惜秋华"
  }, 
  {
    "author": "吴文英", 
    "paragraphs": [
      "粉靥金裳。", 
      "映绣屏认得，旧日萧娘。", 
      "翠微高处，故人帽底，一年最好，偏是重阳。", 
      "避春祗怕春不远，望幽径、偷理秋妆。", 
      "醉乡。", 
      "寸心似翦，飘荡愁觞。", 
      "潮腮笑入清霜。", 
      "斗万花样巧，深染蜂黄。", 
      "露痕千点，自怜旧色，寒泉半掬，百感幽香。", 
      "雁声不到东篱畔，满城但、风雨凄凉。", 
      "最断肠。", 
      "夜深怨蝶飞狂。"
    ], 
    "rhythmic": "惜黄花慢"
  }, 
  {
    "author": "吴文英", 
    "paragraphs": [
      "送客吴皋。", 
      "正试霜夜冷，枫落长桥。", 
      "望天不尽，背城渐杳，离亭黯黯，恨水迢迢。", 
      "翠香零落红衣老，暮愁锁、残柳眉梢。", 
      "念瘦腰。", 
      "沈郎旧日，曾系兰桡。", 
      "仙人凤咽琼箫。", 
      "怅断魂送远，九辨难招。", 
      "醉鬟留盼，小窗翦烛，歌云载恨，飞上银霄。", 
      "素秋不解随船去，败红趁、一叶寒涛。", 
      "梦翠翘。", 
      "怨鸿料过南谯。"
    ], 
    "rhythmic": "惜黄花慢", 
    "tags": [
      "宋词三百首"
    ]
  }, 
  {
    "author": "吴文英", 
    "paragraphs": [
      "素天际水，浪拍碎、冻云不凝。", 
      "记晓叶题霜，秋灯吟雨，曾系长桥过艇。", 
      "又是宾鸿重来後，猛赋得、归期才定。", 
      "嗟绣鸭解言，香鲈堪钓，尚庐人境。", 
      "幽兴。", 
      "争如共载，越娥妆镜。", 
      "念倦客依前，貂裘茸帽，重向淞江照影。", 
      "酹酒苍茫，倚歌平远，亭上玉虹腰冷。", 
      "迎醉面，暮雪飞花，几点黛愁山暝。"
    ], 
    "rhythmic": "十二郎・二郎神"
  }, 
  {
    "author": "吴文英", 
    "paragraphs": [
      "望碧天书断，宝枕香留，泪痕盈袖。", 
      "谁识秋娘，比行云纤瘦。", 
      "象尺熏炉，翠针金缕，记倚床同绣。", 
      "月亸琼梳，冰销粉汗，南花熏透。", 
      "尽是当时，少年清梦，臂约痕深，帕绡红皱。", 
      "凭鹊传音，恨语多轻漏。", 
      "润玉留情，沈郎无奈，向柳阴期候。", 
      "数曲催阑，双铺深掩，风环鸣兽。"
    ], 
    "rhythmic": "醉蓬莱"
  }, 
  {
    "author": "吴文英", 
    "paragraphs": [
      "西子西湖，赋情合载鸱夷棹。", 
      "断桥直去是孤山，应为梅花到。", 
      "几度吟昏醉晓。", 
      "背东风、偷闲斗草。", 
      "乱鸦啼後，解佩归来，春怀多少。", 
      "千里蝉娟，茂园今夜同清照。", 
      "樱脂茸唾听吟诗，争似还家好。", 
      "昵昵西窗语笑。", 
      "凤云深、琼箫缥缈。", 
      "顾春如旧，柳带同心，花枝压帽。"
    ], 
    "rhythmic": "烛影摇红", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "新月侵阶，彩云林外笙箫透。", 
      "银台双引绕花行，红坠香沾袖。", 
      "不管签声转漏。", 
      "更明朝、棋消永昼。", 
      "静中闲看，倦羽飞还，游云出岫。", 
      "随处春光，翠阴那只西湖柳。", 
      "去年溪上牡丹时，还试长安酒。", 
      "都把愁怀抖擞。", 
      "笑流莺、啼春漫漫瘦。", 
      "晓风恶尽，妒雪寒销，青梅如豆。"
    ], 
    "rhythmic": "烛影摇红", 
    "tags": [
      "西湖"
    ]
  }, 
  {
    "author": "吴文英", 
    "paragraphs": [
      "飞尽西园，晚秋却胜春天气。", 
      "霜花开尽锦屏空，红叶新装缀。", 
      "时放清杯泛水。", 
      "暗凄凉、东风旧事。", 
      "夜吟不绝，松影阑干，月笼寒翠。", 
      "莫唱阳关，但凭彩袖歌千岁。", 
      "秋星入梦隔明朝，十载吴宫会。", 
      "一棹回潮度苇。", 
      "正西窗、灯花报喜。", 
      "柳蛮樱素，试酒争怜，不教不醉。"
    ], 
    "rhythmic": "烛影摇红"
  }
]
