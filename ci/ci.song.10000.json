[
  {
    "author": "范成大", 
    "paragraphs": [
      "白玉堂前绿绮疏。", 
      "烛残歌罢困相扶。", 
      "问人春思肯浓无。", 
      "梦里粉香浮枕簟，觉来烟月满琴书。", 
      "个浓情分更何如。"
    ], 
    "rhythmic": "浣溪沙"
  }, 
  {
    "author": "范成大", 
    "paragraphs": [
      "东风半夜度关山。", 
      "和雪到阑干。", 
      "怪见梅梢未暖，情知柳眼犹寒。", 
      "青丝菜甲，银泥饼饵，随分杯盘。", 
      "已把宜春缕胜，更将长命题幡。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "身闲身健是生涯。", 
      "何况好年华。", 
      "看了十分秋月，重阳更插黄花。", 
      "消磨景物，瓦盆社酿，石鼎山茶。", 
      "饱吃红莲香饭，侬家便是仙家。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "系船沽酒碧帘坊。", 
      "酒满胜鹅黄。", 
      "醉後西园入梦，东风柳色花香。", 
      "水浮天处，夕阳如锦，恰似鲈乡。", 
      "中有忆人双泪，几时流到横塘。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "海棠如雪殿春馀。", 
      "禽弄晚晴初。", 
      "倦客长惭杜宇，佳辰且醉提壶。", 
      "逍遥放浪，还他渔子，输与樵夫。", 
      "一棹何时归去，扁舟终要江湖。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "天容云意写秋光。", 
      "木叶半青黄。", 
      "珍重西风祛暑，轻衫早怯新凉。", 
      "故人情分，留连病客，孤负轻觞。", 
      "陌上千愁易散，尊前一笑难忘。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "春涨一篙添水面。", 
      "芳草鹅儿，绿满微风岸。", 
      "画舫夷犹湾百转。", 
      "横塘塔近依前远。", 
      "江国多寒农事晚。", 
      "村北村南，谷雨才耕遍。", 
      "秀麦连冈桑叶贱。", 
      "看看尝面收新茧。"
    ], 
    "rhythmic": "蝶恋花"
  }, 
  {
    "author": "范成大", 
    "paragraphs": [
      "槁项诗馀瘦，愁肠酒後柔。", 
      "晚凉团扇欲知秋。", 
      "卧看明河银影、界天流。", 
      "鹤警人初静，虫吟夜更幽。", 
      "佳辰只合算花筹。", 
      "除了一天风月、更何求。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "怅望梅花驿，凝情杜若洲。", 
      "香云低处有高楼。", 
      "可惜高楼、不近木兰舟。", 
      "缄素双鱼远，题红片叶秋。", 
      "欲凭江水寄离愁。", 
      "江已东流、那肯更西流。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "银渚盈盈渡，金风缓缓吹。", 
      "晚香浮动五云飞。", 
      "月姊妒人、颦尽一弯眉。", 
      "短夜难留处，斜河欲淡时。", 
      "半愁半喜是佳期。", 
      "一度相逢、添得两相思。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "细数十年事，十处过中秋。", 
      "今年新梦，忽到黄鹤旧山头。", 
      "老子个中不浅，此会天教重见，今古一南楼。", 
      "星汉淡无色，玉镜独空浮。", 
      "敛秦烟，收楚雾，熨江流。", 
      "关河离合，南北依旧照清愁。", 
      "想见姮娥冷眼，应笑归来双鬓，空敞黑貂裘。", 
      "酾酒问蟾兔，肯去伴沧洲。"
    ], 
    "rhythmic": "水调歌头"
  }, 
  {
    "author": "范成大", 
    "paragraphs": [
      "万里汉家使，双节照清秋。", 
      "旧京行遍，中夜呼禹济黄流。", 
      "寥落桑榆西北，无限太行紫翠，相伴过芦沟。", 
      "岁晚客多病，风露冷貂裘。", 
      "对重九，须烂醉，莫牢愁。", 
      "黄花为我，一笑不管鬓霜羞。", 
      "袖里天书咫尺，眼底关河百二，歌罢此生浮。", 
      "惟有平安信，随雁到南州。"
    ], 
    "rhythmic": "水调歌头"
  }, 
  {
    "author": "范成大", 
    "paragraphs": [
      "十月谁云春小，一年两见风娇。", 
      "云英此夕度蓝桥。", 
      "人意花枝都好。", 
      "百媚朝天淡粉，六铢步月生绡。", 
      "人间霜叶满庭皋，别有东风不老。"
    ], 
    "rhythmic": "西江月"
  }, 
  {
    "author": "范成大", 
    "paragraphs": [
      "北客开眉乐岁，东君著意华年。", 
      "遮风藏雨晚云天。", 
      "应怕杏梢红浅。", 
      "不惜灯前放夜，从教雪後留寒。", 
      "水晶帘箔万花钿。", 
      "听彻南楼晓箭。"
    ], 
    "rhythmic": "西江月"
  }, 
  {
    "author": "范成大", 
    "paragraphs": [
      "双星良夜，耕慵织懒，应被群仙相妒。", 
      "娟娟月姊满眉颦，更无奈、风姨吹雨。", 
      "相逢草草，争如休见，重搅别离心绪。", 
      "新欢不抵旧愁多，倒添了、新愁归去。"
    ], 
    "rhythmic": "鹊桥仙"
  }, 
  {
    "author": "范成大", 
    "paragraphs": [
      "篱菊滩芦被霜後。", 
      "袅长风、万重高柳。", 
      "天为谁、展尽湖光渺渺，应为我、扁舟入手。", 
      "橘中曾醉洞庭酒。", 
      "辗云涛、挂帆南斗。", 
      "追旧游、不减商山杳杳，犹有人、能相记否。"
    ], 
    "rhythmic": "宜男草", 
    "tags": [
      "洞庭湖"
    ]
  }, 
  {
    "author": "范成大", 
    "paragraphs": [
      "舍北烟霏舍南浪。", 
      "雪倾篱、雨荒薇涨。", 
      "问小桥、别後谁过，惟有迷鸟羁雌来往。", 
      "重寻山水问无恙。", 
      "扫柴荆、土花尘网。", 
      "留小桃、先试光风，从此芝草琅玕日长。"
    ], 
    "rhythmic": "宜男草"
  }, 
  {
    "author": "范成大", 
    "paragraphs": [
      "窗纱薄。", 
      "日穿红幔催梳掠。", 
      "催梳掠。", 
      "新晴天气，画檐闻鹊。", 
      "海棠逗晓都开却。", 
      "小云先在阑干角。", 
      "阑干角。", 
      "杨花满地，夜来风恶。"
    ], 
    "rhythmic": "秦楼月・忆秦娥"
  }, 
  {
    "author": "范成大", 
    "paragraphs": [
      "珠帘狭。", 
      "卷帘春院花围合。", 
      "花围合。", 
      "昼长人静，双双胡蝶。", 
      "花前苦殢金蕉叶。", 
      "瞢腾午睡扶头怯。", 
      "扶头怯。", 
      "闲愁无限，远山斜叠。"
    ], 
    "rhythmic": "秦楼月・忆秦娥"
  }, 
  {
    "author": "范成大", 
    "paragraphs": [
      "香罗薄。", 
      "带围宽尽无人觉。", 
      "无人觉。", 
      "东风日暮，一帘花落。", 
      "西园空锁秋千索。", 
      "帘垂帘卷闲池阁。", 
      "闲池阁。", 
      "黄昏香火，画楼吹角。"
    ], 
    "rhythmic": "秦楼月・忆秦娥"
  }, 
  {
    "author": "范成大", 
    "paragraphs": [
      "楼阴缺。", 
      "阑干影卧东厢月。", 
      "东厢月。", 
      "一天风露，杏花如雪。", 
      "隔烟催漏金虬咽。", 
      "罗帏暗淡灯花结。", 
      "灯花结。", 
      "片时春梦，江南天阔。"
    ], 
    "rhythmic": "秦楼月・忆秦娥", 
    "tags": [
      "宋词三百首"
    ]
  }, 
  {
    "author": "范成大", 
    "paragraphs": [
      "浮云集。", 
      "轻雷隐隐初惊蛰。", 
      "初惊蛰。", 
      "鹁鸠鸣怒，绿杨风急。", 
      "玉炉烟重香罗浥。", 
      "拂墙浓杏燕支湿。", 
      "燕支湿。", 
      "花梢缺处，画楼人立。"
    ], 
    "rhythmic": "秦楼月・忆秦娥"
  }, 
  {
    "author": "范成大", 
    "paragraphs": [
      "双峰叠障，过天风海雨，无边空碧。", 
      "月姊年年应好在，玉阕琼宫愁寂。", 
      "谁唤痴云，一杯为尽，夜气寒无色。", 
      "碧城凝望，高楼飘渺西北。", 
      "肠断桂冷蟾孤，佳期如梦，又把阑干拍。", 
      "雾鬓风鬟相借问，浮世几回今夕。", 
      "圆缺晴阴，古今同恨，我更长为客。", 
      "婵娟明夜，尊前谁念南陌。"
    ], 
    "rhythmic": "念奴娇"
  }, 
  {
    "author": "范成大", 
    "paragraphs": [
      "十年旧事，醉京花蜀酒，万葩千萼。", 
      "一棹归来吴下看，俯仰心情今昨。", 
      "强倚雕阑，羞簪雪鬓，老恐花枝觉。", 
      "揩摹愁眼，雾中相对依约。", 
      "闻道家宴团栾，光风转夜，月傍西楼落。", 
      "打彻梁州春自远，不饮何时欢乐。", 
      "沾惹天香，留连国艳，莫散灯前酌。", 
      "袜尘生处，为君重赋河洛。"
    ], 
    "rhythmic": "念奴娇"
  }, 
  {
    "author": "范成大", 
    "paragraphs": [
      "吴波浮动，看中流翻月，半江金碧。", 
      "醉舞空明三万顷，不管姮娥愁寂。", 
      "指点琼楼，凭虚有路，鲸背横东极。", 
      "水云飘荡，阑干千丈无力。", 
      "家世回首沧洲，烟波渔钓，有鸱夷仙迹。", 
      "一笑闲身游物外，来访扁舟消息。", 
      "天上今宵，人间此地，我是风前客。", 
      "涛生残夜，鱼龙惊听横笛。"
    ], 
    "rhythmic": "念奴娇"
  }, 
  {
    "author": "范成大", 
    "paragraphs": [
      "水乡霜落，望西山一寸，修眉横碧。", 
      "南浦潮生帆影去，日落天青江白。", 
      "万里浮云，被风吹散，又被风吹积。", 
      "尊前歌罢，满空凝淡寒色。", 
      "人世会少离多，都来名利，似蝇头蝉翼。", 
      "赢得长亭车马路，千古羁愁如织。", 
      "我辈情锺，匆匆相见，一笑真难得。", 
      "明年谁健，梦魂飘荡南北。"
    ], 
    "rhythmic": "念奴娇"
  }, 
  {
    "author": "范成大", 
    "paragraphs": [
      "湖山如画，系孤篷柳岸，莫惊鱼鸟。", 
      "料峭春寒花未遍，先共疏梅索笑。", 
      "一梦三年，松风依旧，萝月何曾老。", 
      "邻家相问，这回真个归到。", 
      "绿鬓新点吴霜，尊前强健，不怕衰翁号。", 
      "赖有风流车马客，来觅香云花岛。", 
      "似我粗豪，不通姓字，只有银瓶倒。", 
      "奔名逐利，乱帆谁在天表。"
    ], 
    "rhythmic": "念奴娇"
  }, 
  {
    "author": "范成大", 
    "paragraphs": [
      "易散浮云难再聚。", 
      "遮莫相随百步。", 
      "谁唤行人去。", 
      "石湖烟浪渔樵侣。", 
      "重别西楼肠断否。", 
      "多少凄风苦雨。", 
      "休梦江南路。", 
      "路长梦短无寻处。"
    ], 
    "rhythmic": "惜分飞"
  }, 
  {
    "author": "范成大", 
    "paragraphs": [
      "送行人去，犹追路、再相觅。", 
      "天末交情，长是合堂同席。", 
      "从此尊前，便顿然少个，江南羁客。", 
      "不忍匆匆，少驻船梅驿。", 
      "酒斟虽满，尚少如、别泪万千滴。", 
      "欲语吞声，结心相对呜咽。", 
      "冬火凄清，笙歌无颜色。", 
      "从别後，尽相忘，算也难忘今夕。"
    ], 
    "rhythmic": "梦玉人引"
  }, 
  {
    "author": "范成大", 
    "paragraphs": [
      "共登临处，飘风袂、倚空碧。", 
      "雨卷云飞，长有桂娥看客。", 
      "箫鼓生春，遍锦城如画，雪山无色。", 
      "一梦才成，恍天涯南北。", 
      "舞馀歌罢，料宣华、回首尽陈迹。", 
      "万里秦吴，有情应问消息。", 
      "我欲归耕，如何重来得。", 
      "故人若望江南，且折梅花相忆。"
    ], 
    "rhythmic": "梦玉人引"
  }, 
  {
    "author": "范成大", 
    "paragraphs": [
      "罨画屏中客住。", 
      "水色山光无数。", 
      "斜日满江声，何处撑来小渡。", 
      "休去。", 
      "休去。", 
      "惊散一舟鸥鹭。"
    ], 
    "rhythmic": "如梦令"
  }, 
  {
    "author": "范成大", 
    "paragraphs": [
      "两两莺啼何许。", 
      "寻遍绿阴浓处。", 
      "天气润罗衣，病起却忺微暑。", 
      "休雨。", 
      "休雨。", 
      "明日榴花端午。"
    ], 
    "rhythmic": "如梦令"
  }, 
  {
    "author": "范成大", 
    "paragraphs": [
      "小轩今日开窗了。", 
      "揉蓝染碧绿阶草。", 
      "檐佩可怜风。", 
      "杏梢烟雨红。", 
      "飘零欢事少。", 
      "鬓点吴霜早。", 
      "天色不愁人。", 
      "眼前无限春。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "雪林一夜收寒了。", 
      "东风恰向灯前到。", 
      "今夕是何年。", 
      "新春新月圆。", 
      "绮丛香雾隔。", 
      "犹记疏狂客。", 
      "留取缕金旛。", 
      "夜蛾相并看。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "黄梅时节春萧索。", 
      "越罗香润吴纱薄。", 
      "丝雨日昽明。", 
      "柳梢红未晴。", 
      "多愁多病後。", 
      "不识会中酒。", 
      "愁病送春归。", 
      "恰如中酒时。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "羽扇纶巾风袅袅，东厢月到蔷薇。", 
      "新声谁唤出罗帏。", 
      "龙须将笛绕，雁字入筝飞。", 
      "陶写中年须个里，留连月扇云衣。", 
      "周郎去後赏音稀。", 
      "为君持酒听，那肯带春归。"
    ], 
    "rhythmic": "临江仙"
  }, 
  {
    "author": "范成大", 
    "paragraphs": [
      "万事灰心犹薄宦，尘埃未免劳形。", 
      "故人相见似河清。", 
      "恰逢梅柳动，高兴逐春生。", 
      "卜昼匆匆还卜夜，仍须月坠河倾。", 
      "明年我去白鸥盟。", 
      "金闺三玉树，好问紫霄程。"
    ], 
    "rhythmic": "临江仙"
  }, 
  {
    "author": "范成大", 
    "paragraphs": [
      "玉烟浮动。", 
      "银阕三山连海冻。", 
      "翠袖阑干。", 
      "不怕楼高酒力寒。", 
      "双松冻折。", 
      "忽忆衰翁容易别。", 
      "想见鸥边。", 
      "压损年时小钓船。"
    ], 
    "rhythmic": "减字木兰花"
  }, 
  {
    "author": "范成大", 
    "paragraphs": [
      "折残金菊。", 
      "枨子香时新酒熟。", 
      "谁伴芳尊。", 
      "先问梅花借小春。", 
      "道人破戒。", 
      "染酒题诗金凤带。", 
      "愁病相关。", 
      "不似年时酒量宽。"
    ], 
    "rhythmic": "减字木兰花"
  }, 
  {
    "author": "范成大", 
    "paragraphs": [
      "波娇鬓袅。", 
      "中隐堂前人意好。", 
      "不奈春何。", 
      "拚却轻寒透薄罗。", 
      "翦梅新曲。", 
      "欲断还联三叠促。", 
      "围坐风流。", 
      "饶我尊前第一筹。"
    ], 
    "rhythmic": "减字木兰花"
  }, 
  {
    "author": "范成大", 
    "paragraphs": [
      "枕书睡熟。", 
      "珍重月明相伴宿。", 
      "宝鸭金寒。", 
      "香满围屏宛转山。", 
      "鸡人声杳。", 
      "瑶井玉绳相对晓。", 
      "黯淡窗纱。", 
      "却下风帘护烛花。"
    ], 
    "rhythmic": "减字木兰花"
  }, 
  {
    "author": "范成大", 
    "paragraphs": [
      "腊前三白。", 
      "春到西园还见雪。", 
      "红紫花迟。", 
      "借作东风万玉枝。", 
      "归田计决。", 
      "麦饭熟时应快活。", 
      "身在高楼。", 
      "心在山阴一叶舟。"
    ], 
    "rhythmic": "减字木兰花"
  }, 
  {
    "author": "范成大", 
    "paragraphs": [
      "休舞银貂小契丹。", 
      "满堂宾客尽关山。", 
      "从今袅袅盈盈处，谁复端端正正看。", 
      "模泪易，写愁难。", 
      "潇湘江上竹枝斑。", 
      "碧云日暮无书寄，寥落烟中一雁寒。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "荡漾西湖采绿苹。", 
      "扬鞭南埭衮红尘。", 
      "桃花暖日茸茸笑，杨柳光风浅浅颦。", 
      "章贡水，郁孤云。", 
      "多情争似桂江春。", 
      "崔徽卷轴瑶姬梦，纵有相逢不是真。"
    ], 
    "rhythmic": "鹧鸪天", 
    "tags": [
      "西湖"
    ]
  }, 
  {
    "author": "范成大", 
    "paragraphs": [
      "嫩绿重重看得成。", 
      "曲栏幽槛小红英。", 
      "酴醿架上蜂儿闹，杨柳行间燕子轻。", 
      "春婉娩，客飘零。", 
      "残花浅酒片时清。", 
      "一杯且买明朝事，送了斜阳月又生。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "压蕊拈须粉作团。", 
      "疏香辛苦颤朝寒。", 
      "须知风月寻常见，不似层层带雪看。", 
      "春髻重，晓眉弯。", 
      "一枝斜并缕金旛。", 
      "酒红不解东风冻，惊怪钗头玉燕乾。"
    ], 
    "rhythmic": "鹧鸪天"
  }, 
  {
    "author": "范成大", 
    "paragraphs": [
      "云暮暗千山，肠断玉楼金阕。", 
      "应是高唐小妇，妒姮娥清绝。", 
      "夜凉不放酒杯寒，醉眼渐生缬。", 
      "何待桂花相照，有人人如月。"
    ], 
    "rhythmic": "好事近"
  }, 
  {
    "author": "范成大", 
    "paragraphs": [
      "昨夜报春来，的皪岭梅开雪。", 
      "携手玉人同赏，比看谁奇绝。", 
      "阑干倚遍忆多情，怕角声呜咽。", 
      "与折一枝斜戴，衬鬓云梳月。"
    ], 
    "rhythmic": "好事近"
  }, 
  {
    "author": "范成大", 
    "paragraphs": [
      "凉夜竹堂虚，小睡匆匆醒。", 
      "银漏无声月上阶，满地阑干影。", 
      "何处最知秋，风在梧桐井。", 
      "不惜骖鸾弄玉箫，露湿衣裳冷。"
    ], 
    "rhythmic": "卜算子"
  }, 
  {
    "author": "范成大", 
    "paragraphs": [
      "云压小桥深，月到重门静。", 
      "冷蕊疏枝半不禁，更著横窗影。", 
      "回首故园春，往事难重省。", 
      "半夜清香入梦来，从此熏炉冷。"
    ], 
    "rhythmic": "卜算子"
  }, 
  {
    "author": "范成大", 
    "paragraphs": [
      "一碧鳞鳞，横万里、天垂吴楚。", 
      "四无人、橹声自语。", 
      "向浮云、西下处，水村烟树。", 
      "何处系船，暮涛涨浦。", 
      "正江南、遥落後，好山无数。", 
      "尽乘流、兴来便去。", 
      "对青灯、独自叹，一生羁旅。", 
      "枕梦寒，又还夜雨。"
    ], 
    "rhythmic": "三登乐"
  }, 
  {
    "author": "范成大", 
    "paragraphs": [
      "路转横塘，风卷地、水肥帆饱。", 
      "眼双明、旷怀浩渺。", 
      "问菟裘、无恙否，天教重到。", 
      "木落雾收，故山更好。", 
      "过溪门、休荡桨，恐惊鱼鸟。", 
      "算年来、识翁者少。", 
      "喜山林、踪迹在，何曾如扫。", 
      "归宾任霜，醉红未老。"
    ], 
    "rhythmic": "三登乐"
  }, 
  {
    "author": "范成大", 
    "paragraphs": [
      "今夕何朝，披岫幌、云关重启。", 
      "引冰壶、素空似洗。", 
      "卷帘中、枕上，月星浮水。", 
      "天镜夜明，半窗万里。", 
      "盼庭柯、都老大，树犹如此。", 
      "六年前、转头未几。", 
      "唤邻翁、来话旧，同新蚁。", 
      "秉烛夜阑，又疑梦里。"
    ], 
    "rhythmic": "三登乐"
  }, 
  {
    "author": "范成大", 
    "paragraphs": [
      "方帽卫寒，重检校、旧时农圃。", 
      "荒三径、不知何许。", 
      "但姑苏台下，有苍然平楚。", 
      "人笑此翁，又来访古。", 
      "况五湖、元自有，扁舟祖武。", 
      "记沧洲、白鸥伴侣。", 
      "叹年来、孤负了，一蓑烟雨。", 
      "寂寞暮潮，唤回棹去。"
    ], 
    "rhythmic": "三登乐"
  }, 
  {
    "author": "范成大", 
    "paragraphs": [
      "黯淡养花天。", 
      "小雨能悭。", 
      "烟轻云薄有无间。", 
      "官柳丝丝都绿遍，犹有春寒。", 
      "空翠湿征鞍。", 
      "马首千山。", 
      "多情若是肯俱还。", 
      "别有玉杯承露冷，留共君看。"
    ], 
    "rhythmic": "浪淘沙"
  }, 
  {
    "author": "范成大", 
    "paragraphs": [
      "霜馀好探梅消息。", 
      "日日溪桥侧。", 
      "不如君有似梅人。", 
      "歌里工颦妍笑、两眉春。", 
      "疏枝冷蕊风情少。", 
      "却称衰翁老。", 
      "从教来作静中邻。", 
      "冷淡无言无笑、也无颦。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "落梅时节冰轮满。", 
      "何似中秋看。", 
      "琼楼玉宇一般明。", 
      "只为娥、添了万枝灯。", 
      "锦江城下杯残後。", 
      "还照鄞江酒。", 
      "天东相见说天西。", 
      "除却衰翁和月、更谁知。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "玉箫惊报同云重。", 
      "仍怪金瓶冻。", 
      "清明将近雪花翻。", 
      "不道海堂消瘦、柳丝寒。", 
      "王孙沈醉狨毡幕。", 
      "谁怕罗衣薄。", 
      "烛灯香雾两厌厌。", 
      "仿佛有人愁损、上眉尖。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "谁将击碎珊瑚玉。", 
      "装上交枝粟。", 
      "恰如娇小万琼妃。", 
      "涂罢额黄、嫌怕污燕支。", 
      "夜深未觉清香绝。", 
      "风露溶溶月。", 
      "满身花影弄凄凉。", 
      "无限月和风露、一齐香。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "春城胜绝。", 
      "暮林风舞催花发。", 
      "垂云卷尽添空阔。", 
      "吹上新年，美满十分月。", 
      "红蕖影下勾丝抹。", 
      "老来牵强随时节。", 
      "无人知道心情别。", 
      "唯有蛾儿，惊见鬓边雪。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "珠霄境，却似化人宫。", 
      "梵气弥罗融万象，玉楼十二倚清空。", 
      "一片宝光中。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "浮黎路，依约太微间。", 
      "雪色宝阶千万丈，人间遥作白虹看。", 
      "幢节度高寒。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "罡风起，背负玉虚廷。", 
      "九素烟中寒一色，扶阑四面是青冥。", 
      "环拱万珠星。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "流铃响，龙驭籋云来。", 
      "夹道骞华龙彩仗，红云扶辂辗天街。", 
      "迎驾鹤毰毸。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "钧天奏，流韵满空明。", 
      "琪树玲珑珠网碎，仙风吹作步虚声。", 
      "相和八鸾鸣。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "楼阑外，辇道插非烟。", 
      "闲上郁萧台上看，空歌来自始青天。", 
      "扬袂揖飞仙。"
    ], 
    "rhythmic": "步虚词・西江月"
  }, 
  {
    "author": "范成大", 
    "paragraphs": [
      "佳人无对甘幽独。", 
      "竹雨松风相澡浴。", 
      "山深翠袖自生寒，夜久玉肌元不粟。", 
      "却寻千树烟江曲。", 
      "道骨仙风终绝俗。", 
      "绛裙缟袂各朝元，只有散仙名萼绿。"
    ], 
    "rhythmic": "玉楼春"
  }, 
  {
    "author": "范成大", 
    "paragraphs": [
      "晚晴风歇。", 
      "一夜春折威。", 
      "脉脉花疏天淡，云来去、数枝雪。", 
      "胜绝。", 
      "愁亦绝。", 
      "此情谁共说。", 
      "惟有两行低雁，知人倚、画楼月。"
    ], 
    "rhythmic": "霜天晓角", 
    "tags": [
      "宋词三百首"
    ]
  }, 
  {
    "author": "范成大", 
    "paragraphs": [
      "云横水绕芳尘陌。", 
      "一万重花春拍拍。", 
      "蓝桥仙路不崎岖，醉舞狂歌容倦客。", 
      "真香解语人倾国。", 
      "知是紫云谁敢觅。", 
      "满蹊桃李不能言，分付仙家君莫惜。"
    ], 
    "rhythmic": "玉楼春"
  }, 
  {
    "author": "范成大", 
    "paragraphs": [
      "马蹄尘扑。", 
      "春风得意笙歌逐。", 
      "款门不问谁家竹。", 
      "只拣红装，高处烧银烛。", 
      "碧鸡坊里花如屋。", 
      "燕王宫下花成谷。", 
      "不须悔唱关山曲。", 
      "只为海棠，也合来西蜀。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "冰明玉润天然色。", 
      "凄凉拼作西风客。", 
      "不肯嫁东风。", 
      "殷勤霜露中。", 
      "绿窗梳洗晚。", 
      "笑把玻璃盏。", 
      "斜日上妆台。", 
      "酒红和困来。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "酣酣日脚紫烟浮。", 
      "妍暖破轻裘。", 
      "困人天色，醉人花气，午梦扶头。", 
      "春慵恰似春塘水，一片縠纹愁。", 
      "溶溶泄泄，东风无力，欲皱还休。"
    ], 
    "rhythmic": "眼儿媚", 
    "tags": [
      "宋词三百首"
    ]
  }, 
  {
    "author": "范成大", 
    "paragraphs": [
      "画戟锦车皆雅故。", 
      "箫鼓留连客住。", 
      "南浦春波暮。", 
      "难望罗袜生尘处。", 
      "明日船旗应不驻。", 
      "且唱断肠新句。", 
      "卷尽珠帘雨。", 
      "雪花一夜随人去。"
    ], 
    "rhythmic": "惜分飞"
  }, 
  {
    "author": "范成大", 
    "paragraphs": [
      "客行忽到湘东驿。", 
      "明朝真是潇湘客。", 
      "晴碧万重云。", 
      "几时逢故人。", 
      "江南如塞北。", 
      "别後书难得。", 
      "先自雁来稀。", 
      "那堪春半时。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "千古东流，声卷地、云涛如屋。", 
      "横浩渺、樯竿十丈，不胜帆腹。", 
      "夜雨翻江春浦涨，船头鼓急风初熟。", 
      "似当年、呼禹乱黄川，飞梭速。", 
      "击楫誓，空惊俗。", 
      "休拊髀，都生肉。", 
      "任炎天冰海，一杯相属。", 
      "荻笋蒌芽新入馔，弦凤吹能翻曲。", 
      "笑人间、何处似尊前，添银烛。"
    ], 
    "rhythmic": "满江红"
  }, 
  {
    "author": "范成大", 
    "paragraphs": [
      "塘水碧。", 
      "仍带麴尘颜色。", 
      "泥泥縠纹无气力。", 
      "东风如爱惜。", 
      "恰似越来溪侧。", 
      "也有一双鸂鶒。", 
      "只欠柳丝千百尺。", 
      "系船春弄笛。"
    ], 
    "rhythmic": "谒金门"
  }, 
  {
    "author": "范成大", 
    "paragraphs": [
      "湘江碧。", 
      "故人同作湘中客。", 
      "湘中客。", 
      "东风回雁，杏花寒食。", 
      "温温月到蓝桥侧。", 
      "醒心弦里春无极。", 
      "春无极。", 
      "明朝残梦，马嘶南陌。"
    ], 
    "rhythmic": "秦楼月・忆秦娥"
  }, 
  {
    "author": "范成大", 
    "paragraphs": [
      "雪晴风作。", 
      "松梢片片轻鸥落。", 
      "玉楼天半褰珠箔。", 
      "一笛梅花，吹裂冻云幕。", 
      "去年小猎漓山脚。", 
      "弓刀湿遍犹横槊。", 
      "今年翻怕貂裘薄。", 
      "寒似去年，人比去年觉。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "少年豪纵。", 
      "袍锦团花凤。", 
      "曾是京城游子，驰宝马、飞金鞚。", 
      "旧游浑似梦。", 
      "鬓点吴霜重。", 
      "多少燕情莺意，都泻入、玻璃瓮。"
    ], 
    "rhythmic": "霜天晓角"
  }, 
  {
    "author": "范成大", 
    "paragraphs": [
      "彤楼鼓密催金轮。", 
      "沈沈青琐重重幕。", 
      "宣唤晚朝天。", 
      "五云笼暝烟。", 
      "风急东华路。", 
      "暖扇遮微雨。", 
      "香雾扑人衣。", 
      "上林乌满枝。"
    ], 
    "rhythmic": "菩萨蛮"
  }, 
  {
    "author": "范成大", 
    "paragraphs": [
      "万里汉都护。", 
      "（下缺）"
    ], 
    "rhythmic": "水调歌头"
  }, 
  {
    "author": "范成大", 
    "paragraphs": [
      "万里桥边客。", 
      "（下缺）"
    ], 
    "rhythmic": "水调歌头"
  }, 
  {
    "author": "范成大", 
    "paragraphs": [
      "万里吴船泊，归访菊篱秋。", 
      "（下缺）"
    ], 
    "rhythmic": "水调歌头"
  }, 
  {
    "author": "范成大", 
    "paragraphs": [
      "栖乌飞绝。", 
      "绛河绿雾星明灭。", 
      "烧香曳簟眠清樾。", 
      "花久影吹笙，满地淡黄月。", 
      "好风碎竹声如雪。", 
      "昭华三弄临风咽。", 
      "鬓丝撩乱纶巾折。", 
      "凉满北窗，休共软红说。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "长年心事寄林扃。", 
      "尘鬓已星星。", 
      "芳意不如水远，归心欲与云平。", 
      "留连一醉，花残日永，雨後山明。", 
      "从此量船载酒，莫教闲却春情。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "仙翁家在丛霄，五云八景来尘表。", 
      "黄扉紫闼，化钧高妙，风霆挥扫。", 
      "漠北寒烟，峤南和气，笑谈都了。", 
      "自玉麟归去，金牛再款，却回首、人间少。", 
      "天与丹台旧籍，笑苍生、祝公难老。", 
      "春葩秋叶，喧寒易变，壶天长好。", 
      "物外新闻，凤歌鸾翥，龙蟠虎绕。", 
      "想如心高会，寒霜夜永，尽横参晓。"
    ], 
    "rhythmic": "水龙吟"
  }, 
  {
    "author": "范成大", 
    "paragraphs": [
      "山绕西湖，曾同泛、一篙春绿。", 
      "重会面、未温往事，先翻新曲。", 
      "劲柏乔松霜雪後，知心惟有孤生竹。", 
      "对荒园、犹解两高歌，空惊俗。", 
      "人更健，情逾熟。", 
      "樱共柳，冰和玉。", 
      "恐相逢如梦，夜阑添烛，别後书来空怅望，尊前酒到休拘束。", 
      "笑簟瓢、未足已能狂，那堪足。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "王质", 
    "paragraphs": [
      "中央自有仙风度。", 
      "散入千林去。", 
      "万点秋芳洒飞露。", 
      "舜裳赭色，尧眉黄彩，化作花无数。", 
      "层层翠葆鸾旗舞。", 
      "吹下天香遍瑶宇。", 
      "万岁千秋奉明主。", 
      "桂华月苑，蕊珠宝殿，长听黄金缕。"
    ], 
    "rhythmic": "青玉案"
  }, 
  {
    "author": "王质", 
    "paragraphs": [
      "浮萍不碍鱼行路。", 
      "细数鱼来去。", 
      "静倚溪阴深觅句。", 
      "碧鲜清润，影摇香度。", 
      "易觉阑干暮。", 
      "凫雏深傍苹根住。", 
      "浴罢红衣褪残缕。", 
      "一寸江湖无可付。", 
      "渚兰汀草，卧烟雨。", 
      "荒了垂纶处。"
    ], 
    "rhythmic": "青玉案"
  }, 
  {
    "author": "王质", 
    "paragraphs": [
      "细风微揭碧鳞鳞。", 
      "绣帏深。", 
      "不闻声。", 
      "时见推帘，笼袖玉轻轻。", 
      "不似绮楼高卷幔，相指点，总分明。", 
      "斜湾丛柳暗阴阴。", 
      "且消停。", 
      "莫催行。", 
      "只恨夕阳，虽好近黄昏。", 
      "得到钗梁容略住，无分做，小蜻蜓。"
    ], 
    "rhythmic": "江城子"
  }, 
  {
    "author": "王质", 
    "paragraphs": [
      "细风吹起翠田田。", 
      "雨和烟。", 
      "入梅天。", 
      "鲜润繁阴，悄悄转清圆。", 
      "十顷蒲萄深贮碧，鸥共鹭，各翩翩。", 
      "影摇香度小婵娟。", 
      "竹林贤。", 
      "总神仙。", 
      "滴露飞霜，雪壑注冰泉。", 
      "伴了芙蓉城里客，无一事，北窗眠。"
    ], 
    "rhythmic": "江城子"
  }, 
  {
    "author": "王质", 
    "paragraphs": [
      "柳梢无雪受风吹。", 
      "绿垂垂。", 
      "乳鸦啼。", 
      "直下蒲萄，春水未平堤。", 
      "却似今年春气早，白团扇，已相宜。", 
      "红巾当日鸟衔飞。", 
      "曲江湄。", 
      "暮春时。", 
      "孔雀麒麟，交蹙绣罗衣。", 
      "何似野堂陪胜客，花影外，竹影移。"
    ], 
    "rhythmic": "江城子"
  }, 
  {
    "author": "王质", 
    "paragraphs": [
      "枯林荒陌，矮树敷鲜叶。", 
      "不见雅风标，十二分、山容野色。", 
      "因何嫩茁，舞动小旗枪，梅花後，杏花前，色味香三绝。", 
      "含光隐耀，尘土埋豪杰。", 
      "试看大粗疏，争知变、寒云飞雪。", 
      "休说休说，世只两名花，芍药相，牡丹王，未尽人间舌。"
    ], 
    "rhythmic": "蓦山溪"
  }, 
  {
    "author": "王质", 
    "paragraphs": [
      "方丈维摩，蒙衲被、都齐不省。", 
      "空怅望、锦裘绣帽，玉珂金镫。", 
      "十月小春逢此日，一时胜事输公等。", 
      "问短衣、匹马射南山，何人肯。", 
      "山暮紫，峰如笋。", 
      "江寒碧，沙如粉。", 
      "望塞鸿杳杳，水遥天永。", 
      "饮罢不妨瓶屡卧，归来自有风吹醒。", 
      "试断桥、流水月明边，寻疏影。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "整顿乾坤，恨无袖、回旋不足。", 
      "须付与、腰金叠赤，面槐参绿。", 
      "功业岂无人可了，英豪自有心相伏。", 
      "自孤窗、寒烛听经纶，常三复。", 
      "举大白，倾。", 
      "为公起，歌此曲。", 
      "曲中意惟有，斯贤堪属。", 
      "萱草喜除烦恼障，莲花妙享清凉福。", 
      "愿年年、团扇弄生绡，长如玉。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "惨淡轻阴，都养就、朱朱白白。", 
      "最好是、梨花带雨，海棠映日。", 
      "暖雾烘成芳草色，娇风分与垂杨力。", 
      "听红边、翠杪啭清圆，曾相识。", 
      "春绪乱，还如织。", 
      "春梦断，还堪觅。", 
      "看青梅下有，游人啧啧。", 
      "爱酒正香须满泛，怜花太嫩休轻摘。", 
      "把领巾、收聚众香浓，凭风立。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "生平铺，吹不起、轻风无力。", 
      "西江上、斗牛相射，水天一色。", 
      "二妙风流今代少，一时光价何时息。", 
      "更绛霄、白日下云，芙蓉客。", 
      "整飞驭，成得得。", 
      "寻前约、宽忆忆。", 
      "正云飞雨卷，旧红新碧。", 
      "茁茁抽长荷柄绿，毵毵吐净杨花白。", 
      "渐衣篝、香润入梅天，红绡湿。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "莽莽云平，都不辨、近山远水。", 
      "尽徘徊、尚留波面，未归湾尾。", 
      "浪猛深深鸥抱稳，波寒缩缩鱼沈底。", 
      "恐狂风、颠雨岸多摧，舟难舣。", 
      "船篷重，拖不起。", 
      "蓑衣湿，森如洗。", 
      "想杖头未足，杯中无计。", 
      "渔网吹翻无把捉，钓竿冻断成抛弃。", 
      "到高歌、风静月明时，谁如你。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "落尽斜阳，尚有些、断霞残影。", 
      "甚弯环、东溪西巷，南岩北岭。", 
      "行熟更教羊引著，睡浓却被鸦惊醒。", 
      "渐孤村、树暗颤山，霜风冷。", 
      "人世里，嫌他蠢。", 
      "牛背上，输他稳。", 
      "但芒鞋一，蓑衣一领。", 
      "五脏荒陂蔬荐口，双幽崦花漫顶。", 
      "虽云乌、月黑路蒙笼，何曾窘。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "纸张梅花，有丛桂、又有修竹。", 
      "是何声、雪飘远渚，泉鸣幽谷。", 
      "红蓼白苹须拂袖，馀音尚带清香馥。", 
      "挽素娥青女、问飞琼，谁家曲。", 
      "韩退之，欧永叔。", 
      "惚兮恍，恍兮惚。", 
      "试侧耳，山常似黛，水常如玉。", 
      "颜子操中何足怨，醉翁徽外无人续。", 
      "正青天、明月上东南，芳时足。"
    ], 
    "rhythmic": "满江红"
  }, 
  {
    "author": "王质", 
    "paragraphs": [
      "江水去无极，无地有青天。", 
      "怒涛汹涌，卷浪成雪蔽长川。", 
      "一望扬州苍莽，隐见烟竿双矗，何处卷珠帘。", 
      "落日瓜洲渡，鸿鹭满风前。", 
      "古战场，皆白草，更苍烟。", 
      "清平犹有遗恨，久矣在江边。", 
      "北固山前三杰，遥想当年意气，づづ昵中原。", 
      "上马促归去，风堕接翩。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "细数十年梦，十处过中秋。", 
      "今年清梦，还在黄鹤旧楼头。", 
      "老子个中不浅，此会天教重见，今古一南楼。", 
      "星汉淡无色，玉锦倚空浮。", 
      "带秦烟，萦楚雾，熨江流。", 
      "关河离合南北，依旧照清愁。", 
      "想见娥冷笑，笑我归来霜鬓，空敝黑貂裘。", 
      "把酒问清影，肯去伴沧洲。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "晚嶂倚斜日，秋树战悲风。", 
      "一泓绀紫澄碧，中有睡蛟龙。", 
      "散作清溪明玉，激上长松流水，雨电乱寒空。", 
      "抛却红尘袂，飞入妙光宫。", 
      "佛国大，天溥博，地含洪。", 
      "空岩乱壑递响，珠影动金容。", 
      "万古碧潭空界，一点青霄明月，涝漉总无功。", 
      "云散殿突兀，风动铎丁东。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "草蔓已多露，松竹总含风。", 
      "群山左顾右盼，如虎更如龙。", 
      "时见渔灯三两，知在谁家浦溆，星斗烂垂空。", 
      "万有付一扫，人世等天宫。", 
      "秋萧瑟，林脱叶，水归洪。", 
      "江湖飘泊鸿雁，洲渚肯相容。", 
      "要使群生安堵，不听三更吠犬，此则是奇功。", 
      "一任画麟阁，吾自老墙东。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "云在空碧，天宇共高明。", 
      "重阳易得风雨，今日不胜晴。", 
      "天为两朝元老，付与四时佳节，不动一丝尘。", 
      "香霭洗金戟，飞雾洒霓旌。", 
      "山鸣叶，江动石，总欢声。", 
      "剑关玉垒千载，谁见此升平。", 
      "细看尊前万蕊，相映眉间一点，黄气郁。", 
      "江汉下淮海，都赖一长城。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "花上插苍碧，花下走清湍。", 
      "浓霜深覆残雪，更有月相参。", 
      "似我竹溪茅屋，欲晓未明天气，扶杖绕篱看。", 
      "秦楚五千里，何处是江南。", 
      "饶风下，人不断，马相连。", 
      "颇尝见有此客，相属意。", 
      "欲为横吹出塞，无处可寻羌管，短策叩征鞍。", 
      "策断征鞍裂，惊坠玉毵毵。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "淮海一星出，分野到梁州。", 
      "玉京群帝朝斗，公在列仙流。", 
      "尽扫枪格泽，高拱紫微太乙，霞佩拂红。", 
      "非雾非烟里，永侍绀云裘。", 
      "日南至，月既望，寿君侯。", 
      "梅花满眼，一朵聊当一千秋。", 
      "半夜玉堂承诏，翼旦路朝宣册，归去作班头。", 
      "风静瞿塘峡，安稳放行舟。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "河汉湛秋碧，玉露嗳瑶空。", 
      "太清仙子，飘渺飞佩响玲珑。", 
      "暂驭青鸾紫凤，来玩十洲三岛，旌旆卷芙蓉。", 
      "身在大江表，名系绛霄宫。", 
      "两仙客，歌驻月，舞迥风。", 
      "宝薰轻度帘幕，香雾结重重。", 
      "已觉长安近日，会看此星朝斗，千载庆云龙。", 
      "翠霭彤烟里，长侍衮衣红。"
    ], 
    "rhythmic": "水调歌头"
  }, 
  {
    "author": "王质", 
    "paragraphs": [
      "海茫茫、天北与天南，吾友定安归。", 
      "闻濡须江上，皖公山下，驾白云飞。", 
      "莽苍空郊虚野，古路立斜晖。", 
      "颜跖皆尘土，苦泪休挥。", 
      "一代锦肠绣肺，想英魂皎皎，健口霏霏。", 
      "望寒空明月，无路寄相思。", 
      "叹千古、兴亡成败，满乾坤、遗恨有谁知。", 
      "今何在，一川烟惨，万壑风悲。"
    ], 
    "rhythmic": "八声甘州"
  }, 
  {
    "author": "王质", 
    "paragraphs": [
      "事茫茫、赤壁半帆风，四海忽三分。", 
      "想苍烟金虎，碧云铜爵，恨满乾坤。", 
      "郁郁秣陵王气，传到第三孙。", 
      "风虎云龙会，自有其人。", 
      "朱颜二十有四，正锦帏秋梦，玉帐春声。", 
      "望吴江楚汉，明月伴英魂。", 
      "小桥红浪湿，抚虚弦、何处得郎闻。", 
      "雪堂老，千年一瞬，再击空明。"
    ], 
    "rhythmic": "八声甘州"
  }, 
  {
    "author": "王质", 
    "paragraphs": [
      "过隆中、桑柘倚斜阳，禾黍战悲风。", 
      "世若无徐庶，更无庞统，沈了英雄。", 
      "本计东荆西益，观变取奇功。", 
      "转尽青天粟，无路能通。", 
      "他日杂耕渭上，忽一星飞坠，万事成空。", 
      "使一曹三马，云雨动蛟龙。", 
      "看璀璨、出师一表，照乾坤、牛斗气常冲。", 
      "千年後，锦城相吊，遇草堂翁。"
    ], 
    "rhythmic": "八声甘州"
  }, 
  {
    "author": "王质", 
    "paragraphs": [
      "气佳哉、烟紫石头城，云碧雨花台。", 
      "想东山前後，望春树绿，看晚潮回。", 
      "自古英雄豪杰，无不待时来。", 
      "拥鼻微吟处，山静花开。", 
      "商皓亦常如此，羡苍生皆有，瞻望之怀。", 
      "但淝河洛涧，此事偶然谐。", 
      "疑是彼、八公草木，得神明、相亮不相猜。", 
      "西州泪、千年犹湿，回望兴哀。"
    ], 
    "rhythmic": "八声甘州"
  }, 
  {
    "author": "王质", 
    "paragraphs": [
      "冰壶秋月，去了潘郎，传到梁老。", 
      "骑马乘船，麾斥五湖三岛。", 
      "任捎云，兼拂日，拽蛟龙、鳞鬣都推倒。", 
      "厢尘中，分付高人胜士，把云烟扫。", 
      "乾坤巧。", 
      "自苍筠无汗，乌锥无刃，此为至宝。", 
      "第一君门通表。", 
      "书囊谏草。", 
      "第二文章扬事业，第三编简摅怀抱。", 
      "千百般，终久被他磨了。"
    ], 
    "rhythmic": "倦寻芳"
  }, 
  {
    "author": "王质", 
    "paragraphs": [
      "断崖树老，侧岸槎枯，倒倚斜插。", 
      "脚面浅溪，掌样平洲重叠。", 
      "著芒鞋，携竹杖，遇乱莎幽涧萦纡涉。", 
      "那人家，有竹笋瓦缶。", 
      "颇颇清冽。", 
      "曾微呷。", 
      "正斜阳淡淡，暮霭昏昏，晚风猎猎。", 
      "转眼已成陈迹。", 
      "不堪追蹑。", 
      "试问旧醅还好在，暂停归影留时霎。", 
      "待重来，细拈弄、水花山叶。"
    ], 
    "rhythmic": "倦寻芳"
  }, 
  {
    "author": "王质", 
    "paragraphs": [
      "一轮明月，古人心万年，更寸心存。", 
      "沧海化为黄土，心不成尘。", 
      "杳杳兴亡成败，满乾坤、未见知音。", 
      "抚阑干、欲唤英魂，沈沈又没人应。", 
      "无聊枕搔首，梦庐中坛上，一似平生。", 
      "共挽长江为酒，相对同倾。", 
      "不觉霜风敲竹，睡觉来、海与愁深。", 
      "拂袖去，塞北河西，红尘陌上寻人。"
    ], 
    "rhythmic": "万年欢", 
    "tags": [
      "长江"
    ]
  }, 
  {
    "author": "王质", 
    "paragraphs": [
      "翠虬夭矫拿苍玉。", 
      "飞来到、吾庐溪湾山麓。", 
      "一笑忽相逢，更解包投宿。", 
      "北池之畔西墙曲，与主人、呼青吸绿。", 
      "恨我，无天寒翠袖，共倚修竹。", 
      "每遇飞雪萧萧，更惊风槭槭，清标可掬。", 
      "更与月同来，无半点尘俗。", 
      "冬有寒梅闲相伴，春亦有、幽兰相逐。", 
      "香足。", 
      "才露下霜飞，又有秋菊。"
    ], 
    "rhythmic": "真珠帘"
  }, 
  {
    "author": "王质", 
    "paragraphs": [
      "二百年间，十二时中，悲欢往来。", 
      "但盖头一把，容身方丈，无多缘饰，莫遣尘埃。", 
      "屈曲成幽，萧条生净，野草闲花都妙哉。", 
      "家无力，虽然咫尺，强作萦回。", 
      "竹斋。", 
      "向背松斋。", 
      "须次第、春兰秋菊开。", 
      "在竹篱虚处，密栽甘橘，荆桥斜畔，疏种香梅。", 
      "山芋羹，地黄酿粥，冬後春前皆可栽。", 
      "门通水，荷汀蓼渚，足可徘徊。"
    ], 
    "rhythmic": "沁园春"
  }, 
  {
    "author": "王质", 
    "paragraphs": [
      "欲寄意，都无有。", 
      "且须折赠、市桥官柳。", 
      "看君著上征衣，也寻思、榜舟楚江口。", 
      "此会未知何时又。", 
      "恨男儿、不长相守。", 
      "苟富贵、毋相忘，若相忘、有如此酒。"
    ], 
    "rhythmic": "红窗怨"
  }, 
  {
    "author": "王质", 
    "paragraphs": [
      "帘不卷。", 
      "人难见。", 
      "缥缈歌声，暗随香转。", 
      "记与三五少年，在杭州、曾听得几遍。", 
      "唱到生绡白团扇。", 
      "晚凉初、桐阴满院。", 
      "待要图入丹青，无奈缘识如花面。"
    ], 
    "rhythmic": "红窗怨"
  }, 
  {
    "author": "王质", 
    "paragraphs": [
      "标格风流前辈。", 
      "才瞥见春风，萧然无对。", 
      "只有月娥心不退。", 
      "依旧断桥，横在流水。", 
      "我亦共、月娥同意。", 
      "肯将情移在，粗红俗翠。", 
      "除丁香蔷薇酴外。", 
      "便作花王，不是此辈。"
    ], 
    "rhythmic": "凤时春"
  }, 
  {
    "author": "王质", 
    "paragraphs": [
      "萧萧乌帽黄衫。", 
      "元水拍云岩。", 
      "风清月白，一双碧眼莹秋潭。", 
      "四海九州，茫茫东北，渺渺西南。", 
      "松霜杉露毵毵。", 
      "龙门隔如参井，青城佳气与天参。", 
      "蔽山充野，牡丹红外茯苓甘。", 
      "鹤顶凝丹，隙驹蹀躞，尽百年闲。", 
      "乾坤云海风帆。"
    ], 
    "rhythmic": "泛兰舟"
  }, 
  {
    "author": "王质", 
    "paragraphs": [
      "池塘生春草，梦中共、水仙相识。", 
      "细拨冰绡，低沈玉骨，搅动一池寒碧。", 
      "吹尽杨花，糁毡消白。", 
      "却有青钱，点点如积。", 
      "渐成翠、亭亭如立。", 
      "汉女江妃入奁室。", 
      "掰破靓妆拥出。", 
      "夜月明前，夕阳後，清妙世间标格。", 
      "中贮琼瑶汁。", 
      "才嚼破、露飞霜泣。", 
      "何益。", 
      "未转眼，度秋风，成陈迹。"
    ], 
    "rhythmic": "无月不登楼"
  }, 
  {
    "author": "王质", 
    "paragraphs": [
      "一个茅奄，三间七架。", 
      "两畔更添两厦。", 
      "倒坐双亭平分，扶阑两下。", 
      "门前数十丘。", 
      "塍外更百十株桑柘。", 
      "一溪活水长流，馀波及、蔬畦菜把。", 
      "便是招提与兰若。", 
      "时钞疏乡园，看经村社。", 
      "随分斗米相酬，环钱相谢。", 
      "便阕少亦堪借借。", 
      "常收些、笋乾蕨。", 
      "好年岁，更无兵无火，快活杀也。"
    ], 
    "rhythmic": "别素质・忆瑶姬"
  }, 
  {
    "author": "王质", 
    "paragraphs": [
      "凌乱败荷，既似沙莞，又如淝水。", 
      "颠倒旌旗都靡。", 
      "馀花谢，又似乌江，骓兮不逝。", 
      "虞兮奈尔。", 
      "凋柳萧骚，又如轵道，故老何颜对。", 
      "因缘断。", 
      "时节转。", 
      "自然如彼。", 
      "自然如此。", 
      "水边沙际。", 
      "芦花摇曳。", 
      "唤住行人，蓼花妩媚。", 
      "引翻游子。", 
      "又似江都酣夜延秋，建业望仙结绮。", 
      "月下心飞，风前骨醉。", 
      "共苹花得意。", 
      "今看昔、後看今未。", 
      "一回头，已百弹指。"
    ], 
    "rhythmic": "笛家弄・笛家"
  }, 
  {
    "author": "沈瀛", 
    "paragraphs": [
      "郊原浩荡，正夺目花光，动人春色。", 
      "白下长干佳丽最，寒食嬉游人物。", 
      "雾卷香轮，风嘶宝骑，云表歌声遏。", 
      "归来灯火，不知斗柄西揭。", 
      "六代当日繁华，幕天席地，醉拍江流窄。", 
      "游女人人争唱道，缓缓踏青阡陌。", 
      "乐事何穷，赏心无限，惟惜年光迫。", 
      "须臾聚散，人生真信如客。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "梧桐响雨，忆空江寒浪，渔舟冲雪。", 
      "横卧云峰千叠嶂，风旆槽香新压。", 
      "网跃银刀，纶收钩线，倚棹清歌发。", 
      "征鸿嘹亮，助予闲奏音节。", 
      "天上桂子阴成，月中香旧，几度人间别。", 
      "玉斧匣中常夜吼，可惜光阴虚设。", 
      "唤下云梯，直攀金户，打透重门铁。", 
      "娥念旧，料应重许人折。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "春来腊去，一番新风景，为君开设。", 
      "试忆前时花雨坠，只少梅花清绝。", 
      "两个难逢，一分才欠，巧杀终如拙。", 
      "玉梅人唤，雪儿来对时节。", 
      "应更付属楼头，丁宁笛伴，莫把声声彻。", 
      "玉女行春娇渡马，休是鹊桥轻别。", 
      "对我三人，与君一醉，醉了樽重设。", 
      "清歌未放，更须天上呼月。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "赏心佳处，登临地、千古人人都说。", 
      "何况江天来雪望，添得十分奇绝。", 
      "倚遍栏干，下窥寒镜，照我容颜拙。", 
      "举头惊笑，问今天是何节。", 
      "天外矗矗琼山，溶溶银海，上下光相接。", 
      "年去岁来频览为，何事今朝浑别。", 
      "坐蹴云茵，横牵绡幕，玉女来铺设。", 
      "公馀多暇，正堪同此风月。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "阳春布暖，又还见、光景如梭催逼。", 
      "帝里皇都人共道，好个前时春色。", 
      "默默暗沈，含颦不语，此意谁人识。", 
      "何如索笑，放开说尽端的。", 
      "须信漏泄风光，百花头上，报一枝消息。", 
      "多少园林应次第，迤逦排红骈白。", 
      "金鼎芳滋，玉堂璀璨，趁取佳时节。", 
      "东君归後，绿阴依旧南陌。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "万般照破，无一点闲愁，萦系心目。", 
      "种柳栽花园数亩，不觉吾庐幽独。", 
      "闲上高台，溪光山色，一洗襟尘俗。", 
      "小庵深处，萧然无限修竹。", 
      "尽日闭却柴门，故人相问，扣户来车毂。", 
      "相对围棋看胜负，更听弹琴一曲。", 
      "尔汝忘形，高谈剧论，莫遣人来促。", 
      "村歌社舞，为予倒尽千斛。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "光阴转毂，况生死事大，无常迅速。", 
      "学道参禅、要识取，自家本来面目。", 
      "闹里提撕，静中打坐，闲看传灯录。", 
      "话头记取，要须生处教熟。", 
      "一日十二时中，莫教间断，念念来相续。", 
      "唤作竹蓖还则背，不唤竹蓖则触。", 
      "斩却猫儿，问他狗子，更去参尊宿。", 
      "忽然瞥地，碧潭冷浸寒玉。"
    ], 
    "rhythmic": "念奴娇"
  }, 
  {
    "author": "沈瀛", 
    "paragraphs": [
      "姑孰名邦，黄山畔、古台巍立。", 
      "秋渐老、重阳天气，郊原澄碧。", 
      "隐隐西州增远望，长江一带平如席。", 
      "怅英雄、千古到如今，空遗迹。", 
      "吴太守，文章伯。", 
      "寻胜事，酬佳节。", 
      "拥笙歌千骑，遍游南陌。", 
      "襟带江城当一面，折冲千里无强敌。", 
      "更行看、击楫溯中流，妖氛息。"
    ], 
    "rhythmic": "满江红", 
    "tags": [
      "黄山", 
      "长江"
    ]
  }, 
  {
    "author": "沈瀛", 
    "paragraphs": [
      "半世飘蓬，今何幸、得归乡曲。", 
      "却还似、重来燕子，认巢新屋。", 
      "好是秋晴风日美，饭香云子炊如玉。", 
      "念蟹螯、满把欲黄时，笋新绿。", 
      "仍更有，初开菊。", 
      "何妨更，重添竹。", 
      "与此君相对，且无荣辱。", 
      "待得吾庐三径就，此生素愿都齐足。", 
      "任三竿、红日上檐梢，眠方熟。"
    ], 
    "rhythmic": "满江红"
  }, 
  {
    "author": "沈瀛", 
    "paragraphs": [
      "潇洒云中鹤，容与水边鸥。", 
      "缑山仙客，飘然曾约此中留。", 
      "更有骑鲸公子，相与翱翔八极，凛凛气横秋。", 
      "明月楼头宴，樽俎好诗流。", 
      "思往事，增逸兴，唤仙舟。", 
      "谁能拘束，尘埃堆里蹙昏眸。", 
      "拟附星槎直上，十二玉京绛阕，高处且嬉游。", 
      "回首视人世，天地一沙舟。"
    ], 
    "rhythmic": "水调歌头"
  }, 
  {
    "author": "沈瀛", 
    "paragraphs": [
      "岁月如奔箭，屈指又中秋。", 
      "去年江上行役，常动故乡愁。", 
      "容与碧云亭畔，极目江山千里，隐隐是西州。", 
      "日暮天容敛，鸥雁下汀洲。", 
      "迥故棹，寻旧里，解客裘。", 
      "功名前定，时到安得为淹留。", 
      "幸有青编万轴，且又日长无事，莫恁做闲忧。", 
      "花下常携酒，明月好登楼。"
    ], 
    "rhythmic": "水调歌头"
  }, 
  {
    "author": "沈瀛", 
    "paragraphs": [
      "门外可罗雀，长者肯来寻。", 
      "留君且住，听我一曲楚狂吟。", 
      "枉了闲烦闲恼，莫管闲非闲是，说甚古和今。", 
      "但看镜中影，双鬓已星星。", 
      "人生世，多聚散，似浮萍。", 
      "适然相会，须索有酒且同倾。", 
      "说到人情真处，引入无何境界，惟酒是知音。", 
      "况有好风月，相对且频斟。"
    ], 
    "rhythmic": "水调歌头"
  }, 
  {
    "author": "沈瀛", 
    "paragraphs": [
      "画戟霜匀，谯门风动，满城和气氤氲。", 
      "一年好事，今朝属东君。", 
      "歌管欢迎五马，金章烂、华毂朱轮。", 
      "班春了，归来燕寝，香重烛花轻。", 
      "盈盈。", 
      "春酒暖，金幡彩胜，霞袂云旌。", 
      "算重重佳庆，都聚今辰。", 
      "且听雪儿歌罢，称寿处、兰玉诜诜。", 
      "新春暖，貂蝉象服，同日感皇恩。"
    ], 
    "rhythmic": "满庭芳"
  }, 
  {
    "author": "沈瀛", 
    "paragraphs": [
      "春琐琼台，花藏瑶圃，彩云片片来归。", 
      "任城仙子，玉芨镇长移。", 
      "时会三元金母，云璈奏、天上佳期。", 
      "嬉游处，飘然侍女，玉佩紫霞衣。", 
      "芙蓉帔欲去，鸾音鹤驭，洞府应迷。", 
      "向人间挥手，留语人知。", 
      "此去何须怅望，蓬莱水、弹指依稀。", 
      "还知否，刘安未老，仙籍有津涯。"
    ], 
    "rhythmic": "满庭芳"
  }, 
  {
    "author": "沈瀛", 
    "paragraphs": [
      "裘带功名，裤襦歌颂，世间谁似公贤。", 
      "去年江上，谈笑息狼烟。", 
      "多少宜民事了，芹宫内、华屋修椽。", 
      "邦人爱，频频借寇，飞诏下甘泉。", 
      "开筵。", 
      "春昼永，朱颜相对，三凤齐肩。", 
      "正鸾鸣丹桂，凤映红莲。", 
      "人道名驹千里，他年事、能继青毡。", 
      "休辞醉，三槐影里，岁岁捧金船。"
    ], 
    "rhythmic": "满庭芳"
  }, 
  {
    "author": "沈瀛", 
    "paragraphs": [
      "柳外山光，林间塔影，一溪横泻清流。", 
      "四围洲渚，绿叶泼如油。", 
      "荷盖亭亭照水，红蓼岸、芦荻萧飕。", 
      "乘闲兴，溪云亭畔，终日看莲游。", 
      "修篁栽欲遍，青松相映，两径成丘。", 
      "种桃杏，随时亦弄春柔。", 
      "此是先生活计，高卧处、无喜无忧。", 
      "门前事，人来问我，回首但摇头。"
    ], 
    "rhythmic": "满庭芳"
  }, 
  {
    "author": "沈瀛", 
    "paragraphs": [
      "论兵齿颊带霜寒。", 
      "清似碧琅玕。", 
      "好是天然风韵，琳宫瑶馆清闲。", 
      "华筵初启，小蛮二八，对影朱颜。", 
      "便好添筹索笑，双枝原应双鬟。"
    ], 
    "rhythmic": "朝中措"
  }, 
  {
    "author": "沈瀛", 
    "paragraphs": [
      "东风吹上小桃枝。", 
      "春色拥旌麾。", 
      "昨夜三台星见，分明直照姑溪。", 
      "皇都禁阕，天颜遥想，应待公归。", 
      "此去再登黄阁，火城光映沙堤。"
    ], 
    "rhythmic": "朝中措"
  }, 
  {
    "author": "沈瀛", 
    "paragraphs": [
      "五马人生最贵，金陵自古繁华。", 
      "光悬相印拥朱牙。", 
      "况值边庭闲暇。", 
      "满劝东西碧玉，高烧丽烛红葩。", 
      "诏黄新湿字如鸦。", 
      "明日天庭飞下。"
    ], 
    "rhythmic": "西江月"
  }, 
  {
    "author": "沈瀛", 
    "paragraphs": [
      "野庵吹鼓。", 
      "翻腾似与寻常异。", 
      "笙萧筝笛皆非是。", 
      "今日头场，看取些儿戏。", 
      "心中无事无萦系。", 
      "村歌数首新来制。", 
      "参禅渐渐知滋味。", 
      "细语粗言，俱是第一义。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "时光盛逼。", 
      "杯盘渐渐来收拾。", 
      "主人便欲留连客。", 
      "末後殷勤，一著怎生得。", 
      "来时便有归时刻。", 
      "归时便是来时迹。", 
      "世间万事曾经历。", 
      "只看如今，无不散筵席。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "致知格物。", 
      "初学工夫参圣域。", 
      "天高地远无穷极。", 
      "欲造精微，莫若守惟一。", 
      "纯全天理明如日。", 
      "都缘人欲来相惑。", 
      "且将持敬为先入。", 
      "若能持敬，真个是神力。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "致知格物。", 
      "孔颜学问从兹出。", 
      "圣言句句皆真实。", 
      "涵养功深，将见自家得。", 
      "毋意毋我毋固必。", 
      "视听言动非礼勿。", 
      "胜己之私之谓克。", 
      "克尽私心，天理甚明白。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "相逢今夕。", 
      "故人相见，先谈踪迹。", 
      "旧日书生，而今村叟，新来禅客。", 
      "跳过世界三千，特特地、人间九百。", 
      "自在狂歌，□□□□，一场杂剧。"
    ], 
    "rhythmic": "柳梢青"
  }, 
  {
    "author": "沈瀛", 
    "paragraphs": [
      "野叟愚痴。", 
      "一向昏迷。", 
      "笑呵呵、前事皆非。", 
      "从前业债，今尽拼离。", 
      "也不能文，不能酒，不能诗。", 
      "屏除人事，闭却门儿。", 
      "於奇中、别有儿戏。", 
      "几般骨董，衮过年时。", 
      "待参些禅，弹些曲，学些棋。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "野叟归欤。", 
      "朋友来无。", 
      "数无多、几个相於。", 
      "问谁姓字，在底中居。", 
      "云陶靖节，白居士，邵尧夫。", 
      "时时对语，一笑轩渠。", 
      "他行藏、是我规模。", 
      "朝朝暮暮，相唤相呼。", 
      "愿今生世，长相守，作门徒。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "野叟长年。", 
      "一室萧然。", 
      "都齐收、万轴牙签。", 
      "只留三件，三教都全。", 
      "时看周易，读庄子，诵楞严。", 
      "阕会得，万语千言。", 
      "得鱼儿、了後忘筌。", 
      "行行坐坐，相与周旋。", 
      "待将此意，寻老孔，问金仙。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "睡觉五更钟，正好深提省。", 
      "只看如今梦几般，觉後原无影。", 
      "明暗若从来，且道来从甚。", 
      "不是空生不是根，认取真如性。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "那里是闲时，这里何曾定。", 
      "毕竟忙时恼杀人，到了还他静。", 
      "静处又如何，莫被顽空引。", 
      "一道神光总现前，受用无穷尽。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "只管要参禅，又被禅萦绕。", 
      "好笑西来老秃奴，赚了人多少。", 
      "你待更瞒咱，咱也今知晓。", 
      "只这喃喃说底人，又被傍人笑。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "才听笛声三弄。", 
      "关捩一时都动。", 
      "收拾去来休，三脚驴儿相送。", 
      "珍重。", 
      "珍重。", 
      "归去好生作梦。"
    ], 
    "rhythmic": "如梦令"
  }, 
  {
    "author": "沈瀛", 
    "paragraphs": [
      "神欲出，便收来。", 
      "神返心中气自回。", 
      "换丹元，朝玉台。", 
      "时运水，日搬柴。", 
      "寸田一点是根荄。", 
      "这交梨，常种栽。"
    ], 
    "rhythmic": "捣练子"
  }, 
  {
    "author": "沈瀛", 
    "paragraphs": [
      "神欲出，便收来。", 
      "神返心中气自回。", 
      "返婴儿，成圣胎。", 
      "灵液注，蕊珠开。", 
      "大丹炉里响如雷。", 
      "忽飞升，游九垓。"
    ], 
    "rhythmic": "捣练子"
  }, 
  {
    "author": "沈瀛", 
    "paragraphs": [
      "放下著，须弥山。", 
      "分明北斗面南看。", 
      "没丝毫，相阻拦。", 
      "休儱侗，莫颟顸。", 
      "含元殿上问长安。", 
      "欲归家，行路难。"
    ], 
    "rhythmic": "捣练子"
  }, 
  {
    "author": "沈瀛", 
    "paragraphs": [
      "放下著，须弥山。", 
      "百斛油麻水上摊。", 
      "欲成团，真个难。", 
      "除有累，去痴顽。", 
      "无心犹是隔重关。", 
      "到其中，方是安。"
    ], 
    "rhythmic": "捣练子"
  }, 
  {
    "author": "沈瀛", 
    "paragraphs": [
      "放下著，须弥山。", 
      "情人今日出阳关。", 
      "看人间，天地宽。", 
      "徒缱绻，枉酒澜。", 
      "别郎容易见郎难。", 
      "且还家，重整冠。"
    ], 
    "rhythmic": "捣练子"
  }, 
  {
    "author": "沈瀛", 
    "paragraphs": [
      "雨点真珠水上鸣。", 
      "更将青盖一时倾。", 
      "总是江妃来坠珥，访娉婷。", 
      "不为含愁啼粉泪，只因贪爱湿行云。", 
      "惟有游鱼偏得意，许成群。"
    ], 
    "rhythmic": "浣溪沙"
  }, 
  {
    "author": "沈瀛", 
    "paragraphs": [
      "荷花含笑调薰风。", 
      "两情著意尤浓。", 
      "水精栏槛四玲珑。", 
      "照见妆容。", 
      "醉里偷开盏面，晓来暗坼香风。", 
      "不知何事苦匆匆。", 
      "飘落残红。"
    ], 
    "rhythmic": "画堂春"
  }, 
  {
    "author": "沈瀛", 
    "paragraphs": [
      "乘流坎止。", 
      "住个斋儿无愠喜。", 
      "竹引清风。", 
      "透入虚窗窍窍通。", 
      "仰天酌酒。", 
      "万八千年磐古寿。", 
      "身在无何。", 
      "只这斋儿已自多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "蓬门居止。", 
      "竹见宾来先啸喜。", 
      "窗外敲风。", 
      "果有宾朋姓字通。", 
      "莫嫌村酒。", 
      "且祝佳宾万千寿。", 
      "无用辞何。", 
      "日出明朝事更多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "停杯且止。", 
      "斋里百无为客喜。", 
      "冷淡文风。", 
      "只有狂言数百通。", 
      "不须载酒。", 
      "粗有五车聊当寿。", 
      "莫笑予何。", 
      "空恁贪多嚼不多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "或行或止。", 
      "难得人间相聚喜。", 
      "一日分风。", 
      "千里如何信息通。", 
      "再倾寿酒。", 
      "五福从来先说寿。", 
      "其次云何。", 
      "直至三公未足多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "渊明酒止。", 
      "莫信渠言心妄喜。", 
      "达士高风。", 
      "只说三杯大道通。", 
      "不如饮酒。", 
      "人世岂能金石寿。", 
      "无奈渠何。", 
      "赢得尊前笑语多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "老而不止。", 
      "三岁发蒙心已喜。", 
      "朴略其风。", 
      "裴楷王戎简要通。", 
      "昏如醉酒。", 
      "羞见总龟灵且寿。", 
      "笑杀常何。", 
      "空有闲言长语多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "不能者止。", 
      "百念灰心无所喜。", 
      "暖日和风。", 
      "手把奇文诵数通。", 
      "老来怯酒。", 
      "欲保残生期养寿。", 
      "少恕予何。", 
      "近日衰翁病觉多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "且安汝止。", 
      "快活心中惟法喜。", 
      "一处通风。", 
      "万别千差处处通。", 
      "腐肠是酒。", 
      "伐性蛾眉徒损寿。", 
      "诗到阴何。", 
      "地乱丝头绪多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "不如知止。", 
      "看尽世间无可喜。", 
      "心热生风。", 
      "王老门前问仲通。", 
      "六经如酒。", 
      "一句中人仁者寿。", 
      "仁道伊何。", 
      "要处还他静处多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "动而思止。", 
      "止即患生徒自喜。", 
      "试举幡风。", 
      "未举之前说已通。", 
      "携瓶沽酒。", 
      "却著衫来为我寿。", 
      "者也之何。", 
      "赚却阎浮世上多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "贪而忘止。", 
      "贪即生瞋逢饱喜。", 
      "一逐贪风。", 
      "恨不当初嫁邓通。", 
      "残杯剩酒。", 
      "食籍名中犹折寿。", 
      "若使兼何。", 
      "他日阴司罪过多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "人无常止。", 
      "暮四朝三时怒喜。", 
      "怪雨嫌风。", 
      "高耳皇天下听通。", 
      "刚而使酒。", 
      "骂坐灌夫忘客寿。", 
      "若予何。", 
      "夫子雍容语不多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "心如皎止。", 
      "何必佯痴藏暗喜。", 
      "聋不听风。", 
      "要得人情内外通。", 
      "半半酒。", 
      "痴黠恺之真短寿。", 
      "莫折随何。", 
      "宁可书痴胜彼多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "纠缠弗止。", 
      "成是败非生戚喜。", 
      "即灭灾风。", 
      "否极还须有泰通。", 
      "祸常因酒。", 
      "酒亦令人能介寿。", 
      "成也萧何。", 
      "败也萧何更是多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "贪容肯止。", 
      "结绶弹冠王贡喜。", 
      "稍借天风。", 
      "便说今年运大通。", 
      "华亭别酒。", 
      "安得思如亭鹤寿。", 
      "贵若从何。", 
      "只恐来生折本多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "瞻乌爰止。", 
      "不是檐前闻鹊喜。", 
      "上下鸣风。", 
      "以类相从自感通。", 
      "嫌茶爱酒。", 
      "恶彼芝焚夸柏寿。", 
      "说汝言何。", 
      "一切人言口众多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "未行先止。", 
      "鱼上竹竿人噪喜。", 
      "九万鹏风。", 
      "六月天池一息通。", 
      "邯郸鲁酒。", 
      "却笑行人陵柏寿。", 
      "笑彼迟何。", 
      "不道能行失亦多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "圣经五止。", 
      "止向丘隅黄鸟喜。", 
      "广大儒风。", 
      "一贯三才万类通。", 
      "太羹玄酒。", 
      "圣域能跻民域寿。", 
      "支派从何。", 
      "关内濂溪洛涧多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "定而後止。", 
      "善到止时心地喜。", 
      "鱼跃鸢风。", 
      "此理昭然上下通。", 
      "好如好酒。", 
      "欲似人常心欲寿。", 
      "若到兹何。", 
      "治国治家用处多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "朱幡归止。", 
      "却返烟霞寻旧喜。", 
      "羽帔香风。", 
      "再拜天门直上通。", 
      "青君赐酒。", 
      "乞与长生无量寿。", 
      "更挟仙何。", 
      "跨鹤凌云洞府多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "气开气止。", 
      "引得丹元童子喜。", 
      "耳里闻风。", 
      "知是泥丸一窍通。", 
      "危楼宴酒。", 
      "不觉黄芽生蕊寿。", 
      "牙长如何。", 
      "只觉金花罩体多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "琴心和止。", 
      "姹女与君相对喜。", 
      "窗牖藏风。", 
      "每唤其名应即通。", 
      "玉英金酒。", 
      "更唤黄婆同饮寿。", 
      "莫讳人何。", 
      "见说婴儿屋里多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "工夫莫止。", 
      "脱得壳儿方是喜。", 
      "不识真风。", 
      "只说双关夹脊通。", 
      "氤氲似酒。", 
      "元气本同天地寿。", 
      "君可能何。", 
      "一跃红楼好处多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "擎拳仰止。", 
      "不是凡人名尹喜。", 
      "道骨仙风。", 
      "与帝神游结信通。", 
      "献花跪酒。", 
      "清彻云璈歌益寿。", 
      "所愿维何。", 
      "愿得升平乐事多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "雨难禁止。", 
      "恼得衰翁浑没喜。", 
      "一夜南风。", 
      "北望苕溪震泽通。", 
      "只鸡斗酒。", 
      "且为晚禾生日寿。", 
      "不奈之何。", 
      "今岁田畴晚底多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "寿诗且止。", 
      "设席肆筵谁助喜。", 
      "抹月批风。", 
      "先向天厨号令通。", 
      "满卮天酒。", 
      "上与天田同日寿。", 
      "其应维何。", 
      "寿及天民性命多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "玉人来止。", 
      "见说冰翁心甚喜。", 
      "好个家风。", 
      "举案齐眉胜敬通。", 
      "华堂举酒。", 
      "簇簇亲姻相祝寿。", 
      "善颂言何。", 
      "桂树鸾鸣子姓多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "谁来贲止。", 
      "千里得朋方切喜。", 
      "汪氏门风。", 
      "大学中庸正脉通。", 
      "不妨诗酒。", 
      "请以还丹为荐寿。", 
      "已过羊何。", 
      "绍述韩门得趣多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "凌波不止。", 
      "少小拍浮荷女喜。", 
      "出没由风。", 
      "安得灵犀与暗通。", 
      "龙池醉酒。", 
      "应是太真羞见寿。", 
      "不晓谁何。", 
      "却是浑身一半多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "渴心先止。", 
      "惟有杨家梅可喜。", 
      "争笑梅风。", 
      "空怨楼头角数通。", 
      "甜浆酿酒。", 
      "紫气结成千日寿。", 
      "不奈人何。", 
      "化作飞星处处多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "必恭敬止。", 
      "老子甚为桑梓喜。", 
      "骏马争风。", 
      "诗卷人人数百通。", 
      "斗杓挹酒。", 
      "齐祝乡人箕翼寿。", 
      "天若言何。", 
      "更乞文星下照多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "锦囊送止。", 
      "拆看篇篇珠玉喜。", 
      "大胜鱼风。", 
      "韶沪宫商角徵通。", 
      "醉而强酒。", 
      "有愧多闻张子寿。", 
      "其哂由何。", 
      "刻画无盐已甚多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "竹斋陋止。", 
      "坐客无毡为客喜。", 
      "壁不遮风。", 
      "八达门窗更四通。", 
      "邻家觅酒。", 
      "赤脚扶翁翁老寿。", 
      "子曰其何。", 
      "除却渠侬没事多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "荷公临止。", 
      "宾客惯看儿亦喜。", 
      "歌雅歌风。", 
      "通鉴通书又史通。", 
      "欲相酹酒。", 
      "瓦缶田家羞出寿。", 
      "甚欲舟何。", 
      "愧没瑶觞玉斝多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "棋枰响止。", 
      "胜负岂能全两喜。", 
      "不竞南风。", 
      "忽尔三生六劫通。", 
      "客方对酒。", 
      "一片捷音来自寿。", 
      "甚快人何。", 
      "大胜呼庐百万多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "先说一些儿事喜。", 
      "别调吹风。", 
      "佛曲由来自普通。", 
      "长鲸吸酒。", 
      "面对沈香山刻寿。", 
      "吸尽如何。", 
      "吸了西江说甚多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "听说二疏归可喜。", 
      "随意乘风。", 
      "拄杖深村狭巷通。", 
      "渊明漉酒。", 
      "更与庞公庞媪寿。", 
      "切莫讥何。", 
      "唤取同来作队多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "更号三般杨氏喜。", 
      "上苑春风。", 
      "宝带灵犀点点通。", 
      "听歌侑酒。", 
      "富贵两全添个寿。", 
      "人少兼何。", 
      "彭祖人言只寿多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "说著四并须著喜。", 
      "好月兼风。", 
      "好个情怀命又通。", 
      "明朝醒酒。", 
      "起看佳人妆学寿。", 
      "定问人何。", 
      "昨夜何人饮最多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "更说五行人听喜。", 
      "康节淳风。", 
      "说道诸公运数通。", 
      "乞浆得酒。", 
      "更检戊申前定寿。", 
      "亥子推何。", 
      "甲子生年四百多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "鼓吹六经为公喜。", 
      "也没回风。", 
      "只有村中鼓数通。", 
      "长须把酒。", 
      "自当长头杯捧寿。", 
      "问得穷何。", 
      "一坐靴皮笑面多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "酒巡未止。", 
      "且听七言馀韵喜。", 
      "弹到悲风。", 
      "醒酒风吹路必通。", 
      "休休避酒。", 
      "末後茶仙来献寿。", 
      "七碗休何。", 
      "不独茶多酒亦多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "八巡将止。", 
      "八节四时人贺喜。", 
      "汉俗成风。", 
      "薛老之言贵尚通。", 
      "妻儿设酒。", 
      "更得比邻相庆寿。", 
      "虚度时何。", 
      "只恐妻儿怪汝多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "九巡将止。", 
      "留读九歌章句喜。", 
      "尽溘埃风。", 
      "发轫苍梧万里通。", 
      "楚歌发酒。", 
      "读到人生何所寿。", 
      "试问原何。", 
      "尔独惺然枉了多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "十巡今止。", 
      "乐事要须防极喜。", 
      "烛影摇风。", 
      "月落参横影子通。", 
      "粗茶淡酒。", 
      "五十狂歌供宴寿。", 
      "敬谢来何。", 
      "再得寻盟後日多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "陋人居止。", 
      "旬一集真终日喜。", 
      "先自薰风。", 
      "客目轮流次第通。", 
      "昔贤置酒。", 
      "十老半千年纪寿。", 
      "知彼由何。", 
      "真处闲中日月多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "鸡鸣弗止。", 
      "弗到天明心弗喜。", 
      "投辖成风。", 
      "壑谷吾公宜弗通。", 
      "齐盟歃酒。", 
      "扬觯先听方饮寿。", 
      "盟载言何。", 
      "卜昼三杯不用多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "适然萃止。", 
      "不待灯花先报喜。", 
      "不速真风。", 
      "且免毛生不为通。", 
      "诗歌棋酒。", 
      "真正清欢真正寿。", 
      "事事真何。", 
      "更得真真真更多。"
    ], 
    "rhythmic": "减字木兰花"
  }, 
  {
    "author": "沈瀛", 
    "paragraphs": [
      "野叟最昏迷。", 
      "叹世间、光阴奔走如驰。", 
      "逢这闲时。", 
      "忽寻忖、一生里事都非。", 
      "从头到尾。", 
      "都改了、重立根基。", 
      "枕上披衣。", 
      "浑无寐。", 
      "时时摩挲行气。", 
      "才睡起。", 
      "避户扉。", 
      "一炷清香，烟气霏霏。", 
      "膜拜更归依。", 
      "冥心坐、看经念佛行持。", 
      "消除秽恶，光洒洒、禅律威仪。", 
      "佛力慈悲。", 
      "愿今世。", 
      "永没冤债相随。", 
      "食将惭愧。", 
      "才饭了、一枕茶香美。", 
      "迟迟日长，觅伴相对围棋。", 
      "安排势子。", 
      "相望相窥。", 
      "闭心机。", 
      "输赢成败，却似人居世。", 
      "跳脱去、唤方帽杖黎。", 
      "为伴侣、小桥那边一奄儿。", 
      "登高望远输情思。", 
      "叹物荣物枯，节换时移。", 
      "春到园中，见寒梅同春雪乱飞。", 
      "冷艳冰肌。", 
      "须臾李杏开遍，一日芳菲。", 
      "和风骀荡，两岸细柳拈金丝。", 
      "清明时候，景物尤韶媚。", 
      "春事退。", 
      "叹万红狼籍飞满堤。", 
      "水平池。", 
      "风到卷涟漪。", 
      "荷花一望如霞绮。", 
      "对好些景物，敌去炎威。", 
      "秋景凄凄。", 
      "长空明月正扬辉。", 
      "蒹葭岸、浮云侧畔坐钓矾。", 
      "正桂花香喷鼻。", 
      "黄花满眼，风劲霜坠。", 
      "做寒来天气。", 
      "秋光老、草木一齐似洗。", 
      "独修篁径，青松路，残岁方知。", 
      "日将斜，园里缓行归。", 
      "听流水。", 
      "明窗净几。", 
      "调数徽。", 
      "到妙处、古曲幽闲韵渐稀。", 
      "徐徐弹了融心意。", 
      "忽然惊起。", 
      "外时闻车履。", 
      "故人来相对。", 
      "瓮浮蚁。", 
      "草草杯盘灯正辉。", 
      "漏声迟。", 
      "浮飞觞，言渐嘻嘻。", 
      "轩渠一笑，高歌野奄新唱、劝些儿。", 
      "人听村歌，一霎时、好娱戏。", 
      "休笑颠狂，也是大奇。", 
      "能赶气闷忧悲。", 
      "自然沈醉。", 
      "客都去後，睡地。", 
      "一枕华胥惊又起。", 
      "晓鸡啼。", 
      "重起着衣。", 
      "心火烧脐。", 
      "龙行虎驰。", 
      "依前喱喱。", 
      "从头到尾今如此。", 
      "若唱此曲没休时。", 
      "保取长年到期颐。"
    ], 
    "rhythmic": "野庵曲"
  }, 
  {
    "author": "沈瀛", 
    "paragraphs": [
      "说与贤瞒，这躯壳、安能久仗凭。", 
      "幸尊中有酒浇磊块，先交神气平。", 
      "醉乡道路无他径。", 
      "任陶陶、现出真如性。", 
      "没闲恼、没闲争。", 
      "也能使情怀长似春。", 
      "也能使飘然逸气如云。", 
      "饶君万劫修功行。", 
      "又争如、一盏乐天真。", 
      "这些儿，休放过、且重斟。"
    ], 
    "rhythmic": "醉乡曲"
  }, 
  {
    "author": "沈瀛", 
    "paragraphs": [
      "人都道四者难并。", 
      "也由在人心。", 
      "烦恼欢喜元无定。", 
      "奸峭底自能称停。", 
      "你待前面怎那，且随任咱分。", 
      "自家有後自未奔。", 
      "枉劳人方寸。", 
      "眼前推辞怎。", 
      "那知他人也心闷。"
    ], 
    "rhythmic": "驻马听"
  }, 
  {
    "author": "沈瀛", 
    "paragraphs": [
      "金榜初登。", 
      "绮楼朱楼对娉婷。", 
      "软红尘、有人相等。", 
      "归来寝立功名。", 
      "油盖拥著一书生。", 
      "开宴处、笙歌频奏声。", 
      "眼前光景。", 
      "人生如意享欢荣。", 
      "得酒娱情。", 
      "没事汉、清闲人。", 
      "任自由、毁誉利害不上心。", 
      "恣闲吟。", 
      "登山玩水且闲行。", 
      "来主他、风华雪月盟。", 
      "相逢道友，握手闲语百事真。", 
      "得酒忘情。"
    ], 
    "rhythmic": "风入松"
  }, 
  {
    "author": "杨万里", 
    "paragraphs": [
      "侬家贫甚诉长饥。", 
      "幼稚满庭闱。", 
      "正坐瓶无储粟，漫求为吏东西。", 
      "偶然彭泽近邻圻。", 
      "公秫滑流匙。", 
      "葛巾劝我求为酒，黄菊怨、冷落东篱。", 
      "五斗折腰，谁能许事，归去来兮。", 
      "老圃半榛茨。", 
      "山田欲蒺藜。", 
      "念心为形役又奚悲。", 
      "独惆怅前迷。", 
      "不谏後方追。", 
      "觉今来是了，觉昨来非。", 
      "扁舟轻扬破朝霏。", 
      "风细漫吹衣。", 
      "试问征夫前路，晨光小，恨熹微。", 
      "乃瞻衡宇载奔弛。", 
      "迎候满荆扉。", 
      "已荒三径存松菊，喜诸幼、入室相携。", 
      "有酒盈尊，引觞自酌，庭树遣颜怡。", 
      "容膝易安栖。", 
      "南窗寄傲睨。", 
      "更小园日涉趣尤奇。", 
      "尽虽设柴门，长是闭斜晖。", 
      "纵遐观矫首，短策扶持。", 
      "浮云出岫岂心思。", 
      "鸟倦亦归飞。", 
      "翳翳流光将入，孤松抚处凄其。", 
      "息交绝友堑山溪。", 
      "世与我相违。", 
      "驾言复出何求者，旷千载、今欲从谁。", 
      "亲戚笑谈，琴书觞咏，莫遣俗人知。", 
      "邂逅又春熙。", 
      "农人欲载菑。", 
      "告西畴有事要耘耔。", 
      "容老子舟车，取意任委蛇。", 
      "历崎岖窈窕，丘壑随宜。", 
      "欣欣花木向荣滋。", 
      "泉水始流澌。", 
      "万物得时如许，此生休笑吾衰。", 
      "寓形宇内几何时。", 
      "岂问去留为。", 
      "委心任运无多虑，顾皇皇、将欲何之。", 
      "大化中间，乘流归尽，喜惧莫随伊。", 
      "富贵本危机。", 
      "云乡不可期。", 
      "趁良辰、孤往恣游嬉。", 
      "独临水登山，舒啸更哦诗。", 
      "除乐天知命，了复奚疑。"
    ], 
    "rhythmic": "归去来兮引・归去来兮"
  }, 
  {
    "author": "杨万里", 
    "paragraphs": [
      "老夫归去，有三径、足可长拖衫袖。", 
      "一道官衔清彻骨，别有监临主守。", 
      "主守清风，监临明月，兼管栽花柳。", 
      "登山临水，作诗三首两首。", 
      "休说白日升天，莫夸金印，斗大悬双肘。", 
      "且说庐陵传盛事，三个闲人眉寿。", 
      "拣罢军员，归农押录，致政诚斋叟。", 
      "只愁醉杀，螺江门外私酒。"
    ], 
    "rhythmic": "念奴娇"
  }, 
  {
    "author": "杨万里", 
    "paragraphs": [
      "月未到诚斋，先到万花川谷。", 
      "不是诚斋无月，隔一林修竹。", 
      "如今才是十三夜，月色已如玉。", 
      "未是秋光奇绝，看十五十六。"
    ], 
    "rhythmic": "好事近"
  }, 
  {
    "author": "杨万里", 
    "paragraphs": [
      "偶听松梢扑鹿。", 
      "知是沙鸥来宿。", 
      "稚子莫喧哗。", 
      "恐惊他。", 
      "俄顷忽然飞去。", 
      "飞去不知何处。", 
      "我已乞归休。", 
      "报沙鸥。"
    ], 
    "rhythmic": "昭君怨"
  }, 
  {
    "author": "杨万里", 
    "paragraphs": [
      "午梦扁舟花底。", 
      "香满西湖烟水。", 
      "急雨打篷声。", 
      "梦初惊。", 
      "却是池荷跳雨。", 
      "散了真珠还聚。", 
      "聚作水银窝。", 
      "泻清波。"
    ], 
    "rhythmic": "昭君怨", 
    "tags": [
      "西湖"
    ]
  }, 
  {
    "author": "杨万里", 
    "paragraphs": [
      "长铗归乎逾十暑，不著鵔鸃冠。", 
      "道是今年胜去年。", 
      "特地减清欢。", 
      "旧赐龙团新作祟，频啜得中寒。", 
      "瘦骨如柴痛又酸。", 
      "儿信问平安。"
    ], 
    "rhythmic": "武陵春"
  }, 
  {
    "author": "杨万里", 
    "paragraphs": [
      "玉树映阶秀，玉节逐年新。", 
      "年年九月，好为阿母作生辰。", 
      "涧底蒲芽九节，海底银涛万顷，酿作一杯春。", 
      "泛以东篱菊，寿以漆园椿。", 
      "对西风，吹鬓雪，炷香云。", 
      "郎君入奏，又迎珠幰入修门。", 
      "看即金花紫诰，并举莆常两国，册命太夫人。", 
      "三点台星上，一点老人星。"
    ], 
    "rhythmic": "水调歌头"
  }, 
  {
    "author": "杨万里", 
    "paragraphs": [
      "新春早。", 
      "春前十日春归了。", 
      "春归了。", 
      "落梅如雪，野桃红小。", 
      "老夫不管春催老。", 
      "只图烂醉花前倒。", 
      "花前倒。", 
      "儿扶归去，醒来窗晓。"
    ], 
    "rhythmic": "忆秦娥"
  }, 
  {
    "author": "某教授", 
    "paragraphs": [
      "鬓边一点似飞鸦。", 
      "莫把翠钿遮。", 
      "三年两载，千百就，今日天涯。", 
      "杨花又逐东风去，随分落谁家。", 
      "若还忘得，除非睡起，不照菱花。"
    ], 
    "rhythmic": "眼儿媚"
  }, 
  {
    "author": "陈居仁", 
    "paragraphs": [
      "重过钓台路，风物故依然。", 
      "羊裘轩上，俯临清泚面孱颜。", 
      "仰见先生风节，更有两公名德，冰雪照人寒。", 
      "龙野方驰逐，鸿翼自孤骞。", 
      "酹壶觞，追往昔，笑华颠。", 
      "别来三纪，推排曾戴侍臣冠。", 
      "惭愧君恩难答，聊复守符重绾，敢叹客途艰。", 
      "少报期年政，行泛五湖船。"
    ], 
    "rhythmic": "水调歌头"
  }, 
  {
    "author": "李洪", 
    "paragraphs": [
      "香满千岩，芳传丛桂，小山曾咏幽菲。", 
      "仙姿冷淡，不奈此香奇。", 
      "翠葆层层障日，深爱惜、早被风吹。", 
      "秋英嫩，夜来露，月底半离披。", 
      "谁知。", 
      "清品贵，带装金粟，韵透文犀。", 
      "与降真为侣，罗袖相宜。", 
      "宝鸭休薰百濯，清芬在、常惹人衣。", 
      "娥约，广寒宫殿，留折最高枝。"
    ], 
    "rhythmic": "满庭芳"
  }, 
  {
    "author": "李洪", 
    "paragraphs": [
      "梅雨成霖，倦永昼、暑行岩曲。", 
      "爱云梢翠樾，枕溪蓬屋。", 
      "轻木凌波冲卷雪，飞泉奔壑呜哀玉。", 
      "羡渔翁、终岁老烟波，披蓑绿。", 
      "嗟客宦，荒松菊。", 
      "颓壮志，青编竹。", 
      "更长年谙尽，是非荣辱。", 
      "钟鼎无心时节异，山林有味簟瓢足。", 
      "感故人、於此赋归欤，思之熟。"
    ], 
    "rhythmic": "满江红"
  }, 
  {
    "author": "李洪", 
    "paragraphs": [
      "挂席泛安流。", 
      "细雨斜风到渡头。", 
      "万叠云鬟真似画，云州。", 
      "自古诗人几个游。", 
      "旌旆去悠悠。", 
      "别驾无功愧食浮。", 
      "却忆五湖烟浪里，扁舟。", 
      "第四桥南云水秋。"
    ], 
    "rhythmic": "南乡子"
  }, 
  {
    "author": "李洪", 
    "paragraphs": [
      "十月南闽未有霜。", 
      "蕉林蔗圃郁相望。", 
      "压枝橄榄浑如画，透甲香橙半弄黄。", 
      "斟绿醑，泛沧浪。", 
      "白沙翠竹近温汤。", 
      "分明水墨山阴道，只欠冰溪雪月光。"
    ], 
    "rhythmic": "鹧鸪天"
  }, 
  {
    "author": "李洪", 
    "paragraphs": [
      "渺渺长汀远壑，萧萧雨叶风枝。", 
      "几回临水送将归。", 
      "客里暗添憔悴。", 
      "门枕数峰滴翠，舟横几度涟漪。", 
      "绿秧深处鹭于飞。", 
      "愈觉田园有味。"
    ], 
    "rhythmic": "西江月"
  }, 
  {
    "author": "李洪", 
    "paragraphs": [
      "寒山横抹修眉绿。", 
      "楼前溪瀑锵鸣玉。", 
      "车马各西东。", 
      "行人如转蓬。", 
      "阑干成独倚。", 
      "海阔天无际。", 
      "云淡隔壶山。", 
      "鸿飞杳霭间。"
    ], 
    "rhythmic": "菩萨蛮"
  }, 
  {
    "author": "李洪", 
    "paragraphs": [
      "夭矫翔鸾溪上峰。", 
      "飘萧雪霰打船篷。", 
      "天花凌乱水晶宫。", 
      "飞透纸窗斜取势，吹回溪面舞因风。", 
      "身游水墨画图中。"
    ], 
    "rhythmic": "浣溪沙"
  }, 
  {
    "author": "李洪", 
    "paragraphs": [
      "碧涧苍崖玉四围。", 
      "东君翦水散明玑。", 
      "半开桃杏不胜威。", 
      "疑是群仙游阆苑，歌云舞蝶斗高飞。", 
      "珠幢玉节送人归。"
    ], 
    "rhythmic": "浣溪沙"
  }, 
  {
    "author": "李洪", 
    "paragraphs": [
      "扫地烧香绝点尘。", 
      "绿阶绿草又残春。", 
      "略无闲事挠天真。", 
      "时落燕泥沾几席，乱粘飞絮上衣巾。", 
      "西湖回柁少年人。"
    ], 
    "rhythmic": "浣溪沙", 
    "tags": [
      "西湖"
    ]
  }, 
  {
    "author": "李洪", 
    "paragraphs": [
      "丽谯吹角，渐疏星明澹，帘筛残月。", 
      "袅袅霜飙欺翠袖，飞下一庭香雪。", 
      "半面妆新，回风舞困，此况真奇绝。", 
      "桄榔林里，苏仙偏感华发。", 
      "休怨时暂飘零，玉堂清梦，不惹闲蜂蝶。", 
      "好似王家从竹畔，乘兴山阴时节。", 
      "剪水无情，阆风归去，忍使芳心歇。", 
      "和羹有待，恁时身到天阕。"
    ], 
    "rhythmic": "念奴娇"
  }, 
  {
    "author": "李洪", 
    "paragraphs": [
      "南国小春时，常是寒威浅。", 
      "玉缀香苞已有梅，疏影无人见。", 
      "愁忆故园芳，梦断扬州远。", 
      "不御铅华自出尘，赛过徐妃面。"
    ], 
    "rhythmic": "卜算子"
  }, 
  {
    "author": "李漳", 
    "paragraphs": [
      "迢迢郎意，盈盈妾恨，今夕鹊桥欲度。", 
      "世间儿女一何痴，斗乞巧、纷纷无数。", 
      "遥知此际，有人孤坐，心切天街云路。", 
      "好因缘是恶因缘，梦魂远、阳台雨暮。"
    ], 
    "rhythmic": "鹊桥仙"
  }, 
  {
    "author": "李漳", 
    "paragraphs": [
      "小楼帘卷栏干外。", 
      "花下朱门半启。", 
      "中有倾城佳丽。", 
      "一笑西风里。", 
      "盈盈临水情难致。", 
      "尽日相看如醉。", 
      "乾鹊不知人意。", 
      "只管声声喜。"
    ], 
    "rhythmic": "桃源忆故人"
  }, 
  {
    "author": "李漳", 
    "paragraphs": [
      "雨歇前林，薰风度、琴声清淑。", 
      "绮窗迥、张眉初扫，弄弦鸣玉。", 
      "三叠瑶池仙侣宴，九江鹤唳清江曲。", 
      "政伯鸾、此日梦维熊，祥烟馥。", 
      "金徽外，音时续。", 
      "雕筵上，听难足。", 
      "且相将一醉，满倾醽醁。", 
      "共祝遐龄何所似，水流不尽高山矗。", 
      "算未应、归去抱琴书，云间宿。"
    ], 
    "rhythmic": "满江红"
  }, 
  {
    "author": "李漳", 
    "paragraphs": [
      "淑德由来孟母名。", 
      "方瞳鹤发莹精神。", 
      "天教遐算灵椿比，亲见贤郎擢桂荣。", 
      "逢诞日，庆孙曾。", 
      "金花纶诰又重新。", 
      "愿君学得司空母，管取年高寿太平。"
    ], 
    "rhythmic": "鹧鸪天"
  }, 
  {
    "author": "李漳", 
    "paragraphs": [
      "家承阀阅高，人擅闺房秀。", 
      "嫁得伯鸾夫，直是齐眉偶。", 
      "榴花著子时，萱草宜男候。", 
      "一笑捧觥船，共祝人常寿。"
    ], 
    "rhythmic": "生查子"
  }, 
  {
    "author": "李漳", 
    "paragraphs": [
      "小子何时见，高秋此日生。", 
      "阶兰岩桂正欣荣。", 
      "家比杜陵犹有、彩衣轻。", 
      "应诏须三载，传家有一经。", 
      "齐禽刷羽早蜚鸣。", 
      "莫效老夫头白、好归耕。"
    ], 
    "rhythmic": "南歌子"
  }, 
  {
    "author": "李泳", 
    "paragraphs": [
      "危楼云雨上，其下水扶天。", 
      "群山四合，飞动寒翠落檐前。", 
      "尽是秋清栏槛，一笑波翻涛怒，雪阵卷苍烟。", 
      "炎暑去无迹，清驶久翩翩。", 
      "夜将阑，人欲静，月初圆。", 
      "素娥弄影，光射空际绿婵娟。", 
      "不用濯缨垂钓，唤取龙宫仙驾，耕此万琼田。", 
      "横笛望中起，吾意已超然。"
    ], 
    "rhythmic": "水调歌头"
  }, 
  {
    "author": "李泳", 
    "paragraphs": [
      "门掩长安道。", 
      "卷重帘、垂杨散暑，嫩凉生早。", 
      "午梦惊回庭阴翠，蝶舞莺吟未了。", 
      "政露冷、芙蓉池沼。", 
      "金雁尘昏么弦断，理馀音、尚想腰支袅。", 
      "欢渐远，思还绕。", 
      "临皋望极苍江渺。", 
      "晚潮平、湘烟万顷，断虹残照。", 
      "彩舫凌波分飞後，别浦菱花自老。", 
      "问锦鲤、何时重到。", 
      "楼迥层城看不见，对潇潇、暮雨怜芳草。", 
      "幽恨阔、楚天杳。"
    ], 
    "rhythmic": "贺新郎"
  }, 
  {
    "author": "李泳", 
    "paragraphs": [
      "点点行人趁落晖。", 
      "摇摇烟艇出渔扉。", 
      "一路水香流不断。", 
      "零乱。", 
      "春潮绿浸野蔷薇。", 
      "南去北来愁几许，登临怀古欲沾衣。", 
      "试问越王歌舞地。", 
      "佳丽。", 
      "只今惟有鹧鸪啼。"
    ], 
    "rhythmic": "定风波"
  }, 
  {
    "author": "李", 
    "paragraphs": [
      "麦秀连云，桑枝重绿，史君佳政流传。", 
      "凤衔丹诏，来自九重天。", 
      "千里欢腾祖帐，棠阴外、多少攀辕。", 
      "津亭路，如五鼓，难驻邓侯船。", 
      "光华，家世事，门中列戟，圯上遗编。", 
      "况建炎勋业，图画凌烟。", 
      "此去朝端济美，看平步、两两台躔。", 
      "须知道，中兴盛治，主圣赖臣贤。"
    ], 
    "rhythmic": "满庭芳"
  }, 
  {
    "author": "李", 
    "paragraphs": [
      "可是江梅开晚，从教蜡雪来迟。", 
      "此花清绝胜南枝。", 
      "搀过春风第一。", 
      "蘸蜡女工斗巧，涂黄汉额偏宜。", 
      "□腮相倚并开时。", 
      "认取东君深意。"
    ], 
    "rhythmic": "西江月"
  }, 
  {
    "author": "李", 
    "paragraphs": [
      "红药香残，绿筠粉嫩。", 
      "春归何处寻春信。", 
      "绣鞍初上马啼轻，举头便觉长安近。", 
      "别酒无情，啼妆有恨。", 
      "山城向晚斜阳褪。", 
      "清江极目带寒烟，锦鳞去後凭谁问。"
    ], 
    "rhythmic": "踏莎行"
  }, 
  {
    "author": "李", 
    "paragraphs": [
      "油幕新开，旄前导，暂归梓里舂容。", 
      "致身槐府，功在鼎中。", 
      "慨想东山故侣，烟霞外，久阔仙踪。", 
      "今何幸，相逢吐握，谈笑一尊同。", 
      "德星，占瑞处，旌髦五马，衮绣三公。", 
      "对渭川遗老，绛县仙翁。", 
      "厚意杯传绀玉，那堪更，篚实囊红。", 
      "拼沈醉，今宵盛事，复见古人风。"
    ], 
    "rhythmic": "满庭芳"
  }, 
  {
    "author": "李", 
    "paragraphs": [
      "峰凝瑞，鄞水浮佳气。", 
      "晴景转，花光媚。", 
      "碧幢森大纛，红旆纷千骑。", 
      "相遇处，满城鹤发群仙萃。", 
      "绮席张高会。", 
      "鼍鼓笙箫沸。", 
      "金兽袅，檀烟翠。", 
      "玉山环回座，休惜今朝醉。", 
      "觞再举，清歌共引千秋岁。"
    ], 
    "rhythmic": "千秋岁"
  }, 
  {
    "author": "朱熹", 
    "paragraphs": [
      "压架年来雪作堆。", 
      "珍丛也是近移栽。", 
      "肯令容易放春回。", 
      "却恐阴晴无定度，从教红白一时开。", 
      "多情蜂蝶早飞来。"
    ], 
    "rhythmic": "浣溪沙"
  }, 
  {
    "author": "朱熹", 
    "paragraphs": [
      "晚红飞尽春寒浅。", 
      "浅寒春尽飞红晚。", 
      "尊酒绿阴繁。", 
      "繁阴绿酒尊。", 
      "老仙诗句好。", 
      "好句诗仙老。", 
      "长恨送年芳。", 
      "芳年送恨长。"
    ], 
    "rhythmic": "菩萨蛮"
  }, 
  {
    "author": "朱熹", 
    "paragraphs": [
      "暮江寒碧萦长路。", 
      "路长萦碧寒江暮。", 
      "花坞夕阳斜。", 
      "斜阳夕坞花。", 
      "客愁无胜集。", 
      "集胜无愁客。", 
      "醒似醉多情。", 
      "情多醉似醒。"
    ], 
    "rhythmic": "菩萨蛮"
  }, 
  {
    "author": "朱熹", 
    "paragraphs": [
      "春色欲来时，先散满天风雪。", 
      "坐使七闽松竹，变珠幢玉节。", 
      "中原佳气郁葱葱，河山壮宫阕。", 
      "丞相功成千载，映黄流清彻。"
    ], 
    "rhythmic": "好事近"
  }, 
  {
    "author": "朱熹", 
    "paragraphs": [
      "睡处林风瑟瑟，觉来山月团团。", 
      "身心无累久轻安。", 
      "况有清池凉馆。", 
      "句稳翻嫌白俗，情高却笑郊寒。", 
      "兰膏元自少陵残。", 
      "好处金章不换。"
    ], 
    "rhythmic": "西江月"
  }, 
  {
    "author": "朱熹", 
    "paragraphs": [
      "堂下水浮新绿，门前树长交枝。", 
      "晚凉快写一篇诗。", 
      "不说人间忧喜。", 
      "身老心闲益壮，形癯道胜还肥。", 
      "软轮加璧未应迟。", 
      "莫道前非今是。"
    ], 
    "rhythmic": "西江月"
  }, 
  {
    "author": "朱熹", 
    "paragraphs": [
      "暮雨朝云不自怜。", 
      "放教春涨绿浮天。", 
      "祗令画阁临无地，宿昔新诗满系船。", 
      "青鸟外，白鸥前。", 
      "几生香火旧因缘。", 
      "酒阑山月移雕槛，歌罢江风拂玳筵。"
    ], 
    "rhythmic": "鹧鸪天"
  }, 
  {
    "author": "朱熹", 
    "paragraphs": [
      "已分江湖寄此生。", 
      "长蓑短笠任阴晴。", 
      "鸣桡细雨沧洲远，系舸斜阳画阁明。", 
      "奇绝处，未忘情。", 
      "几时还得去寻盟。", 
      "江妃定许捐双佩，渔父何劳笑独醒。"
    ], 
    "rhythmic": "鹧鸪天"
  }, 
  {
    "author": "朱熹", 
    "paragraphs": [
      "脱却儒冠著羽衣。", 
      "青山绿水浩然归。", 
      "看成鼎内真龙虎，管甚人间闲与非。", 
      "生羽翼，上烟霏。", 
      "回头祗见冢累累。", 
      "未寻跨凤吹箫侣，且伴孤云独鹤飞。"
    ], 
    "rhythmic": "鹧鸪天"
  }, 
  {
    "author": "朱熹", 
    "paragraphs": [
      "落日照楼船。", 
      "稳过澄江一片天。", 
      "珍重使君留客意，依然。", 
      "风月从今别一川。", 
      "离绪悄危弦。", 
      "永夜清霜透幕毡。", 
      "明日回头江树远，怀贤。", 
      "目断晴空雁字连。"
    ], 
    "rhythmic": "南乡子"
  }, 
  {
    "author": "朱熹", 
    "paragraphs": [
      "秀野诗翁，念故山、十年乖隔。", 
      "聊命驾、朱门旧隐，绿槐新陌。", 
      "好雨初晴仍半暖，金釭玉斝开瑶席。", 
      "更流传、丽藻借江天，留春色。", 
      "过里社、将儿侄。", 
      "谈往事，悲陈迹。", 
      "喜尊前现在，镜中如昔。", 
      "两鬓全期烟树绿，方瞳好映寒潭碧。", 
      "但一年、一度一归来，欢何极。"
    ], 
    "rhythmic": "满江红"
  }, 
  {
    "author": "朱熹", 
    "paragraphs": [
      "富贵有馀乐，贫贱不堪忧。", 
      "谁知天路幽险，倚伏互相酬。", 
      "请看东门黄犬，更听华亭清唳，千古恨难收。", 
      "何似鸱夷子，散发弄扁舟。", 
      "鸱夷子，成霸业，有馀谋。", 
      "致身千乘卿相，归把钓渔钩。", 
      "春画五湖烟浪，秋夜一天云月，此外尽悠悠。", 
      "永弃人间事，吾道付沧洲。"
    ], 
    "rhythmic": "水调歌头"
  }, 
  {
    "author": "朱熹", 
    "paragraphs": [
      "长记与君别，丹凤九重城。", 
      "归来故里，愁思怅望渺难平。", 
      "今夕不知何夕，得共寒潭烟艇，一笑俯空明。", 
      "有酒径须醉，无事莫关情。", 
      "寻梅去，疏竹外，一枝横。", 
      "与君吟弄风月，端不负平生。", 
      "何处车尘不到，有个江天如许，争肯换浮名。", 
      "只恐买山隐，却要炼丹成。"
    ], 
    "rhythmic": "水调歌头"
  }, 
  {
    "author": "朱熹", 
    "paragraphs": [
      "江水浸云影，鸿雁欲南飞。", 
      "携壶结客，何处空翠渺烟霏。", 
      "尘世难逢一笑，况有紫萸黄菊，堪插满头归。", 
      "风景今朝是，身世昔人非。", 
      "酬佳节，须酩酊，莫相违。", 
      "人生如寄，何事辛苦怨斜晖。", 
      "无尽今来古往，多少春花秋月，那更有危机。", 
      "与问牛山客，何必独沾衣。"
    ], 
    "rhythmic": "水调歌头"
  }, 
  {
    "author": "朱熹", 
    "paragraphs": [
      "临风一笑，问群芳谁是，真香纯白。", 
      "独立无朋，算只有、姑射山头仙客。", 
      "绝艳谁怜，真心自保，邈与尘缘隔。", 
      "天然殊胜，不关风露冰雪。", 
      "应笑俗李粗桃，无言翻引得，狂蜂轻蝶。", 
      "争似黄昏闲弄影，清浅一溪霜月。", 
      "画角吹残，瑶台梦断，直下成休歇。", 
      "绿阴青子，莫教容易波折。"
    ], 
    "rhythmic": "念奴娇"
  }, 
  {
    "author": "朱熹", 
    "paragraphs": [
      "雪月两相映，水石互悲鸣。", 
      "不知岩上枯木，今夜若为情。", 
      "应见尘中胶扰。", 
      "便道山间空旷，与麽了平生。", 
      "与麽平生了，□水不流行。", 
      "起披衣，瞻碧汉，露华清。", 
      "寥寥千载，此事本分明。", 
      "若向乾坤识易，便信行藏无间，处处总圆成。", 
      "记取渊冰语，莫错定盘星。"
    ], 
    "rhythmic": "水调歌头"
  }, 
  {
    "author": "朱熹", 
    "paragraphs": [
      "云垂幕。", 
      "阴风惨淡天花落。", 
      "天花落。", 
      "千林琼玖，一空鸾鹤。", 
      "征车渺渺穿华薄。", 
      "路迷迷路增离索。", 
      "增离索。", 
      "剡溪山水，碧湘楼阁。"
    ], 
    "rhythmic": "忆秦娥"
  }, 
  {
    "author": "朱熹", 
    "paragraphs": [
      "梅花发。", 
      "寒梢挂著瑶台月。", 
      "瑶台月。", 
      "和羹心事，履霜时节。", 
      "野桥流水声呜咽。", 
      "行人立马空愁绝。", 
      "空愁绝。", 
      "为谁凝伫，为谁攀折。"
    ], 
    "rhythmic": "忆秦娥"
  }, 
  {
    "author": "朱熹", 
    "paragraphs": [
      "不见严夫子，寂莫富春山。", 
      "空馀千丈危石，高插暮云端。", 
      "想象羊裘披了，一笑两忘身世，来把钓鱼竿。", 
      "不似林间翮，飞倦始知还。", 
      "中兴主，功业就，鬓毛斑。", 
      "驰驱一世豪杰，相与济时艰。", 
      "独委狂奴心事，不羡痴儿鼎足，放去任疏顽。", 
      "爽气动心斗，千古照林峦。"
    ], 
    "rhythmic": "水调歌头"
  }, 
  {
    "author": "黄铢", 
    "paragraphs": [
      "秋风袅袅夕阳红。", 
      "晚烟浓。", 
      "暮云重。", 
      "万叠青山，山外叫孤鸿。", 
      "独上高楼三百尺，凭玉楯，睇层空。", 
      "人间日月去匆匆。", 
      "碧梧桐。", 
      "又西风。", 
      "北去南来，销尽几英雄。", 
      "掷下玉尊天外去，多少事，不言中。"
    ], 
    "rhythmic": "江神子・江城子"
  }, 
  {
    "author": "黄铢", 
    "paragraphs": [
      "海山翠叠青螺浅。", 
      "暮云散尽天容远。", 
      "匹马度江皋。", 
      "北风生怒号。", 
      "解鞍栖倦翮。", 
      "皓月空庭白。", 
      "何处小阑干。", 
      "玉箫吹夜寒。"
    ], 
    "rhythmic": "菩萨蛮"
  }, 
  {
    "author": "黄铢", 
    "paragraphs": [
      "永日离忧千万绪。", 
      "雪舟远泛清漳浦。", 
      "珍重故人寒夜语。", 
      "挥玉麈。", 
      "沈沈画阁凝香雾。", 
      "风砌落花留不住。", 
      "红蜂翠蝶闲飞舞。", 
      "明日柳营江上路。", 
      "云起处。", 
      "苍山万叠人归去。"
    ], 
    "rhythmic": "渔家傲"
  }, 
  {
    "author": "高宣教", 
    "paragraphs": [
      "去又如何去。", 
      "住又如何住。", 
      "但得山花插满头。", 
      "休问奴归处。"
    ], 
    "rhythmic": "卜算子"
  }, 
  {
    "author": "严蕊", 
    "paragraphs": [
      "不是爱风尘，似被前身误。", 
      "花落花开自有时，总是东君主。", 
      "去也终须去。", 
      "住也如何住。", 
      "若得山花插满头，莫问奴归处。"
    ], 
    "rhythmic": "卜算子"
  }, 
  {
    "author": "严蕊", 
    "paragraphs": [
      "道是梨花不是。", 
      "道是杏花不是。", 
      "白白与红红，别是东风情味。", 
      "曾记。", 
      "曾记。", 
      "人在武陵微醉。"
    ], 
    "rhythmic": "如梦令"
  }, 
  {
    "author": "严蕊", 
    "paragraphs": [
      "碧梧初出，桂花才吐，池上水花微谢。", 
      "穿针人在合欢楼，正月露、玉盘高泻。", 
      "蛛忙鹊懒，耕慵织倦，空做古今佳话。", 
      "人间刚道隔年期，指天上、方才隔夜。"
    ], 
    "rhythmic": "鹊桥仙"
  }, 
  {
    "author": "晦庵", 
    "paragraphs": [
      "胶扰劳生，待足後、何时是足。", 
      "据见定、随家丰俭，便堪龟缩。", 
      "得意浓时休进步，须知世事多翻覆。", 
      "漫教人、白了少年头，徒碌碌。", 
      "谁不爱，黄金屋。", 
      "谁不羡，千锺禄。", 
      "奈五行不是，这般题目。", 
      "枉费心神空计较，儿孙自有儿孙福。", 
      "也不须、采药访神仙，惟寡欲。"
    ], 
    "rhythmic": "满江红"
  }, 
  {
    "author": "徐逸", 
    "paragraphs": [
      "风韶雨秀。", 
      "春已平分後。", 
      "陡顿故人疏把酒。", 
      "闲恁画阑搔首。", 
      "争须携手踏青。", 
      "人生几度清明。", 
      "待得燕慵莺懒，杨花点点浮萍。"
    ], 
    "rhythmic": "清平乐"
  }, 
  {
    "author": "沈端节", 
    "paragraphs": [
      "月胧烟澹霜蹊滑，孤宿暮林荒驿。", 
      "绕树微吟，巡檐索笑，自分平生相得。", 
      "冰池半释。", 
      "正节物惊心，泪痕沾臆。", 
      "流水溅溅，照影古寺满春色。", 
      "沈叹今年未识。", 
      "暗香微动处，人□初寂。", 
      "酷爱芳姿，最怜幽韵，来款禅房深密。", 
      "他时恨□。", 
      "怅却月凌风，信音难的。", 
      "雪底幽期，为谁还露立。"
    ], 
    "rhythmic": "五福降中天"
  }, 
  {
    "author": "沈端节", 
    "paragraphs": [
      "愁极强登临，毕竟愁难避。", 
      "千里江山黯淡中，总是悲秋意。", 
      "谁插菊花枝，谁带茱萸佩。", 
      "独倚阑干醉不成，日暮西风起。"
    ], 
    "rhythmic": "卜算子"
  }, 
  {
    "author": "沈端节", 
    "paragraphs": [
      "冷蕊伴疏枝，一笑何时共。", 
      "江北江南两处愁，忍看花影动。", 
      "旅泊怕逢春，卜睡都无梦。", 
      "岁暮何郎未得归，手拈频呵冻。"
    ], 
    "rhythmic": "卜算子"
  }, 
  {
    "author": "沈端节", 
    "paragraphs": [
      "踏雪探孤芳，只有诗人共。", 
      "守定南枝待得开，不觉冰轮动。", 
      "却月与凌风，谩说扬州梦。", 
      "想见雕阑曲沼边，残雪和烟冻。"
    ], 
    "rhythmic": "卜算子"
  }, 
  {
    "author": "沈端节", 
    "paragraphs": [
      "客里见梅花，独赏无人共。", 
      "风度精神总是伊，又是归心动。", 
      "把酒破忧端，熏被寻佳梦。", 
      "梦觉香残一味寒，有泪都成冻。"
    ], 
    "rhythmic": "卜算子"
  }, 
  {
    "author": "沈端节", 
    "paragraphs": [
      "烘手熨笙簧，呵冻匀酥面。", 
      "闲向梅花树下行，拜月遥相见。", 
      "何处托春心，乐府流深怨。", 
      "却拈寒窗傍绮疏，恨极东风远。"
    ], 
    "rhythmic": "卜算子"
  }, 
  {
    "author": "沈端节", 
    "paragraphs": [
      "凭阑独。", 
      "南山影蘸杯心绿。", 
      "杯心绿。", 
      "悠然忽见，卧披横轴。", 
      "西风暗度钗梁玉。", 
      "手香记得人簪菊。", 
      "人簪菊。", 
      "无穷幽韵，细看不足。"
    ], 
    "rhythmic": "忆秦娥"
  }, 
  {
    "author": "沈端节", 
    "paragraphs": [
      "喜入眉心黄点莹。", 
      "珠佩玲珑透影。", 
      "风露萧萧冷。", 
      "梦回月窟香成阵。", 
      "秋後情怀君莫问。", 
      "拼了因他瘦损。", 
      "不似寻常韵。", 
      "细看没处安排闷。"
    ], 
    "rhythmic": "惜分飞"
  }, 
  {
    "author": "沈端节", 
    "paragraphs": [
      "远树昏鸦闹，衰芦睡鸭双。", 
      "雪篷烟棹炯寒光。", 
      "疑是风林纤月、到船窗。", 
      "时序惊心破，江山引梦长。", 
      "思量也待不思量。", 
      "泪染罗巾犹带、旧时香。"
    ], 
    "rhythmic": "南歌子"
  }, 
  {
    "author": "沈端节", 
    "paragraphs": [
      "怀人意思，悲秋情绪，长是文园病後。", 
      "蛛丝轻袅玉钗风，想花貌、参差依旧。", 
      "无穷往事，一襟新恨，老泪淋浪卮酒。", 
      "天涯相对话平生，怅南北、还如箕斗。"
    ], 
    "rhythmic": "鹊桥仙"
  }, 
  {
    "author": "沈端节", 
    "paragraphs": [
      "红娇翠弱。", 
      "春寒睡起慵匀掠。", 
      "些儿心事谁能学。", 
      "深院无人，时有燕穿幕。", 
      "漏声滴尽莲花萼。", 
      "静看月转西阑角。", 
      "世情一任浮云薄。", 
      "花与东君，却解慰流落。"
    ], 
    "rhythmic": "醉落魄・一斛珠"
  }, 
  {
    "author": "沈端节", 
    "paragraphs": [
      "三三五五短长亭。", 
      "都只解、送人行。", 
      "天远树冥冥。", 
      "怅好梦、才成又惊。", 
      "夜堂歌罢，小楼钟断，归路已闻莺。", 
      "应是困瞢腾。", 
      "问心绪、而今怎生。"
    ], 
    "rhythmic": "太常引"
  }, 
  {
    "author": "沈端节", 
    "paragraphs": [
      "真个忆。", 
      "花下雨声初息。", 
      "猛记乌衣曾旧识。", 
      "丁宁教去觅。", 
      "春半峭寒犹力。", 
      "泪滴两襟成迹。", 
      "独倚危阑清昼寂。", 
      "草长流翠碧。"
    ], 
    "rhythmic": "谒金门"
  }, 
  {
    "author": "沈端节", 
    "paragraphs": [
      "春欲去。", 
      "人瘦不胜金缕。", 
      "门巷阴阴飞絮舞。", 
      "断肠双燕语。", 
      "孤坐晚窗闲处。", 
      "月到花心亭午。", 
      "寒色著人无意绪。", 
      "竹鸣风似雨。"
    ], 
    "rhythmic": "谒金门"
  }, 
  {
    "author": "沈端节", 
    "paragraphs": [
      "寻胜去。", 
      "湖色净涵疏树。", 
      "乃一声何处起。", 
      "风铃相应语。", 
      "目断遥林修渚。", 
      "画出江南烟雨。", 
      "山水照人人楚楚。", 
      "锦肠生秀句。"
    ], 
    "rhythmic": "谒金门"
  }, 
  {
    "author": "沈端节", 
    "paragraphs": [
      "春山千里供行色。", 
      "客愁浓似春山碧。", 
      "幸自不思归。", 
      "子规心上啼。", 
      "芳意随人老。", 
      "绿尽江南草。", 
      "窈窕可人花。", 
      "路长何处家。"
    ], 
    "rhythmic": "菩萨蛮"
  }, 
  {
    "author": "沈端节", 
    "paragraphs": [
      "愁人道酒能消解。", 
      "元来酒是愁人害。", 
      "对酒越思量。", 
      "醉来还断肠。", 
      "酒醒初梦破。", 
      "梦破愁无那。", 
      "乾净不如休。", 
      "休时只恁愁。"
    ], 
    "rhythmic": "菩萨蛮"
  }, 
  {
    "author": "沈端节", 
    "paragraphs": [
      "灯夜香甘动绮筵。", 
      "明珠颗颗泛瓯圆。", 
      "佳人巧意底难传。", 
      "喜见翻溪流细滑，却思信手弄轻纤。", 
      "不知辛苦为谁甜。"
    ], 
    "rhythmic": "浣溪沙"
  }, 
  {
    "author": "沈端节", 
    "paragraphs": [
      "烟淡回塘。", 
      "月浸疏篁。", 
      "一枝□、压尽群芳。", 
      "修然风度，玉质金章。", 
      "有许多情，许多韵，许多香。", 
      "中酒情怀，琢句心肠。", 
      "倚屏山、子细端相。", 
      "冰芽初试，柑子新尝。", 
      "更绮窗前，冰壶畔，看匀妆。"
    ], 
    "rhythmic": "行香子"
  }, 
  {
    "author": "沈端节", 
    "paragraphs": [
      "暮云千里。", 
      "正小雨乍晴，霜风初起。", 
      "芦荻江边，月昏人静，独自小船儿里。", 
      "消魂几声新雁，合造愁人天气。", 
      "怎奈何，少年时光景，一成抛弃。", 
      "回首空肠断，尺素未传，应是无双鲤。", 
      "闷酒孤斟，半醺还醒，乾净不如不醉。", 
      "有得恁多烦恼，直是没些如意。", 
      "受尽也，待今回厮见，从头说似。"
    ], 
    "rhythmic": "喜迁莺"
  }, 
  {
    "author": "沈端节", 
    "paragraphs": [
      "楚山千叠伤心碧。", 
      "伤心只有遥相忆。", 
      "解佩揖巫云。", 
      "愁生洛浦春。", 
      "香波凝宿雾。", 
      "梦断消魂处。", 
      "空听水泠泠。", 
      "如闻宝瑟声。"
    ], 
    "rhythmic": "菩萨蛮"
  }, 
  {
    "author": "沈端节", 
    "paragraphs": [
      "天遥野阔雁书空。", 
      "山远暮云中。", 
      "目断江南烟雨，□□敧枕春风。", 
      "功名富贵，何须计较，烟际疏钟。", 
      "解道浅妆浓抹，从来惟有坡翁。"
    ], 
    "rhythmic": "朝中措"
  }, 
  {
    "author": "沈端节", 
    "paragraphs": [
      "灯宵渐近，更兵尘初息，韶华偏早。", 
      "太守风流张宴乐，不管江城寒峭。", 
      "发底蜂儿，钗头梅蕊，一一夸新巧。", 
      "笙歌鼎沸，万人争看标表。", 
      "应记革履雍容，天香满袖，侍宴游三岛。", 
      "圣主中兴思用旧，尊礼先朝元老。", 
      "烛赐金莲，柑传罗帕，行即趋严道。", 
      "深杯休诉，任教银漏催晓。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "重阳恁好，正秋清天色，水容如泻。", 
      "野阔风高香雾满，采菊无人同把。", 
      "堪笑渊明，蓬头曳杖，吟赏东篱下。", 
      "孤风远韵，至今犹作佳话。", 
      "争似太守才贤，慈祥恺悌，赋政多闲暇。", 
      "千里江山供胜践，尊俎延登儒雅。", 
      "只恐相将，吹花春宴，不许斯民借。", 
      "花嘲便坐，尚怀方外司马。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "史君标韵如徐庾。", 
      "更名节、高千古。", 
      "卧治姑溪才小驻。", 
      "闲云无定，阳春有脚，又作南昌去。", 
      "兴来亭上清歌度。", 
      "尽能唱、公诗句。", 
      "记取诸生临别语。", 
      "从容占对，天颜应喜，千万留王所。"
    ], 
    "rhythmic": "青玉案"
  }, 
  {
    "author": "沈端节", 
    "paragraphs": [
      "雪肌花貌，见了千千万。", 
      "眼去眉来几曾管。", 
      "被今回打住，没□施程，□捺地，却悔看承较晚。", 
      "琴心传密意，唯有相知，失笑他满恁撩乱。", 
      "抖下俏和娇，掩翠凌红，真个是、从前可见。", 
      "据入马牢笼怎乾休，但拈取真诚，试教人看。"
    ], 
    "rhythmic": "洞仙歌"
  }, 
  {
    "author": "沈端节", 
    "paragraphs": [
      "夜来惊怪，冷逼流苏帐。", 
      "梦破初闻打窗响。", 
      "向晓开帘，凌乱千里寒光，清兴发，鹤氅谁同纵赏。", 
      "江南春意动，梅竹潜通，醉帽冲风自来往。", 
      "慨念故人疏，便理扁舟，须信道、吾曹清旷。", 
      "待石鼎煎茶洗馀醺，更依旧归来，浅斟低唱。"
    ], 
    "rhythmic": "洞仙歌"
  }, 
  {
    "author": "沈端节", 
    "paragraphs": [
      "重阳近也，渐秋光凄劲。", 
      "宿雨初收好风景。", 
      "正干戈耆定，禾黍丰登，人意乐，歌舞贤侯美政。", 
      "醉翁游历处，胜概依然，木落淮南见山影。", 
      "有客共登临，醉里疏狂，乌帽、从嘲雪鬓。", 
      "但目送孤鸿傍危栏，笑问道，黄花似谁风韵。"
    ], 
    "rhythmic": "洞仙歌"
  }, 
  {
    "author": "沈端节", 
    "paragraphs": [
      "去年寒食初相见。", 
      "花上双飞燕。", 
      "今年寒食又花开。", 
      "垂下重帘不许、燕归来。", 
      "隔帘听燕呢喃语。", 
      "似说相思苦。", 
      "东君都不管闲愁。", 
      "一任落花飞絮、两悠悠。"
    ], 
    "rhythmic": "虞美人"
  }, 
  {
    "author": "沈端节", 
    "paragraphs": [
      "卧红堆碧纷无数。", 
      "春事知何许。", 
      "班班小雨犁花。", 
      "又是清明时候、不归家。", 
      "伤春减尽东阳带。", 
      "人道多情杀。", 
      "青春留下许多愁。", 
      "分付与君今夜、一齐休。"
    ], 
    "rhythmic": "虞美人"
  }, 
  {
    "author": "沈端节", 
    "paragraphs": [
      "暮云衰草连天远。", 
      "不记离人怨。", 
      "可怜无处不关情。", 
      "梦断孤鸿哀怨、两三声。", 
      "恨眉醉眼何时见。", 
      "夜夜相思遍。", 
      "梧桐叶落候蛩秋。", 
      "唯有一江烟雨、替人愁。"
    ], 
    "rhythmic": "虞美人"
  }, 
  {
    "author": "沈端节", 
    "paragraphs": [
      "旧家元夜，追随风月，连宵欢宴。", 
      "被那懑、引得滴流地，一似蛾儿转。", 
      "而今百事心情懒。", 
      "灯下几曾忄欠看。", 
      "算静中、唯有窗间梅影，合是幽人伴。"
    ], 
    "rhythmic": "探春令"
  }, 
  {
    "author": "沈端节", 
    "paragraphs": [
      "雨後轻寒天气。", 
      "玉酒中人小醉。", 
      "乍报一番秋，晚簟清凉如水。", 
      "睡。", 
      "睡。", 
      "窗在芭蕉叶底。"
    ], 
    "rhythmic": "如梦令"
  }, 
  {
    "author": "沈端节", 
    "paragraphs": [
      "桂轮香满。", 
      "送寒色、轻风剪剪。", 
      "又还是、幽窗人静，梅影参差初转。", 
      "念少年孤负芳音，多时不见文君面。", 
      "漫快泻琼舟，浓熏宝鸭，终是心情差懒。", 
      "谩就枕，浑无寐，□听彻、天边飞雁。", 
      "闲愁消万缕，如何消遣。", 
      "绣衾□忆鸳鸯暖。", 
      "细思量、遍倚屏山，挑尽琴心，谁识相思怨。", 
      "休文瘦损，陡觉频移带眼。"
    ], 
    "rhythmic": "薄幸"
  }, 
  {
    "author": "沈端节", 
    "paragraphs": [
      "秋声昨夜入梧桐。", 
      "雨。", 
      "洒窗风。", 
      "短杵疏砧，将恨到帘栊。", 
      "归梦未成心已远，云不断，水无穷。", 
      "有人应念水之东。", 
      "鬓如蓬。", 
      "理妆慵。", 
      "览镜沈吟，膏沐为谁容。", 
      "多少相思多少事，都尽在，不言中。"
    ], 
    "rhythmic": "江城子"
  }, 
  {
    "author": "沈端节", 
    "paragraphs": [
      "雾薄阴轻，林深烟暖，海棠特地开迟。", 
      "光风绝艳，独自殿芳时。", 
      "须信东君注意，花神会、别有看持。", 
      "群英外，嫣然一笑，富贵出添姿。", 
      "日长，春睡足，粉香扑扑，酒晕微微。", 
      "明皇当日，称许最相宜。", 
      "妃子扶来半醉，宫妆淡、不扫蛾眉，偏怜处，流莺惊绕，金弹拂丛飞。"
    ], 
    "rhythmic": "满庭芳"
  }, 
  {
    "author": "沈端节", 
    "paragraphs": [
      "昔年曾记寻芳处，短帽冲寒。", 
      "竹外江干。", 
      "玉面皮儿月下观。", 
      "而今老大风流减，百事心阑。", 
      "谷底林间。", 
      "坐对横枝祗鼻酸。"
    ], 
    "rhythmic": "采桑子"
  }, 
  {
    "author": "沈端节", 
    "paragraphs": [
      "一枕香消睡恼，十年漂泊江湖。", 
      "空馀清梦绕康庐。", 
      "记得林间风度。", 
      "锦绣谷中旧客，襟怀未肯全疏。", 
      "从今不要别人扶。", 
      "醉拥紫云归去。"
    ], 
    "rhythmic": "西江月"
  }, 
  {
    "author": "沈端节", 
    "paragraphs": [
      "冰池轻皱。", 
      "喜寒律乍回，微阳初透。", 
      "岁晚云黄，日晴烟暖，昼刻暗添宫漏。", 
      "山色岸容都变，春意欲传官柳。", 
      "最好处，正酥融粉薄，一枝梅瘦。", 
      "行乐，春渐近，景胜欢长，幼眇丝簧奏。", 
      "鸣玉行，退朝花院，犹有御香沾袖。", 
      "试问西邻虽富，何似东皋依旧。", 
      "趁未老，便优游林壑，围棋把酒。"
    ], 
    "rhythmic": "喜迁莺"
  }, 
  {
    "author": "沈端节", 
    "paragraphs": [
      "幸自心肠稳审，怎禁眼脑迷奚。", 
      "招愁买恨带人疑。", 
      "一味笑吟吟地。", 
      "闲趁莺来日下，却随燕入乌衣。", 
      "阿蛮风味有谁知。", 
      "认得乐天词意。"
    ], 
    "rhythmic": "西江月"
  }, 
  {
    "author": "沈端节", 
    "paragraphs": [
      "嫩凉清晓，淡秋容、横写鲛绡十幅。", 
      "山水光中参意味，不管人间荣辱。", 
      "藜杖棕鞋，纶巾鹤氅，宾主俱遗俗。", 
      "倚阑舒啸，一樽花下相属。", 
      "云际有药千年，琼瑶争秀发，龙蛇新斸。", 
      "富贵功名元自有，且乐无穷真福。", 
      "莲社风流，醉乡跌宕，时奏长生曲。", 
      "月娥同听，好风徐韵松竹。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "洛妃汉女，护春寒、不惜鲛绡重叠。", 
      "拾翠江边烟澹澹，交影参差胧月。", 
      "秦虢相将，英娥接武，同宴瑶池雪。", 
      "层冰连璧，个中谁敢优劣。", 
      "著意晕纷饶酥，韵多香剩，都与群花别。", 
      "娟秀敷腴索笑处，玉脸微生娇靥。", 
      "羞损南枝，映翻绿萼，不数黄千叶。", 
      "形容不尽，细看一倍清绝。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "湖山照影，正日长娇困，不烦匀扫。", 
      "絮满长洲春澹沲，开遍吴宫花草。", 
      "嫩绿葱葱，轻红簌簌，渐觉枝头少。", 
      "馀芳难并，破愁惟有馨醥。", 
      "应是留得东君，海棠方待折，玉环娇小。", 
      "雾薄阴轻初睡足，宝幄画屏香袅。", 
      "醉态天真，半羞微敛，未肯都开了。", 
      "嫣然一笑，此时风度尤好。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "寻幽览胜，凭危栏、极目风烟平楚。", 
      "自笑飘零惊岁晚，欲挂衣冠神武。", 
      "芳甸时巡，醉乡日化，庭实名花旅。", 
      "阆风蓬顶，自来不见烽戍。", 
      "宴罢玉宇琼楼，醉中都忘却，瑶池归路。", 
      "俯瞰尘寰千万落，渺渺峰端栖雾。", 
      "群玉图书，广寒宫殿，一一经行处。", 
      "相羊物外，旷怀高视千古。"
    ], 
    "rhythmic": "念奴娇"
  }, 
  {
    "author": "沈端节", 
    "paragraphs": [
      "和气霭微宵，黄云飘转。", 
      "东阁观梅负诗眼。", 
      "满斟绿酒，唱个曲儿亲劝。", 
      "愿从今日去，长相见。", 
      "宝幄欢浓，玉炉香软。", 
      "彼此宜冬镇长键。", 
      "绣床儿畔，渐渐日迟风暖。", 
      "告他事事底，饶一线。"
    ], 
    "rhythmic": "感皇恩"
  }, 
  {
    "author": "张孝祥", 
    "paragraphs": [
      "长怀望断，关塞莽然平。", 
      "征尘暗，霜风劲，悄边声。", 
      "黯销凝。", 
      "追想当年事，殆天数，非人力，洙泗上，弦歌地，亦膻腥。", 
      "隔水毡乡，落日牛羊下，区脱纵横。", 
      "看名王宵猎，骑火一川明。", 
      "笳鼓悲鸣。", 
      "遣人惊。", 
      "念腰间箭，匣中剑，空埃蠹，竟何成。", 
      "时易失，心徒壮，岁将零。", 
      "渺神京。", 
      "干羽方怀远，静烽燧，且休兵。", 
      "冠盖使，纷驰骛，若为情。", 
      "闻道中原遗老，常南望，羽葆霓旌。", 
      "使行人到此，忠愤气填膺。", 
      "有泪如倾。"
    ], 
    "rhythmic": "六州歌头", 
    "tags": [
      "宋词三百首"
    ]
  }, 
  {
    "author": "张孝祥", 
    "paragraphs": [
      "隆中三顾客，圯上一编书。", 
      "英雄当日感会，馀事了寰区。", 
      "千载神交二子，一笑眇然兹世，却愿驾柴车。", 
      "长忆淮南岸，耕钓混樵渔。", 
      "忽扁舟，凌骇浪，到三吴。", 
      "纶巾羽扇容与，争看列仙儒。", 
      "不为莼鲈笠泽，便卦衣冠神武，此兴渺江湖。", 
      "举酒对明月，高曳九霞裾。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "猩鬼啸篁竹，玉帐夜分弓。", 
      "少年荆楚剑客，突骑锦襜红。", 
      "千里风飞雷厉，四校星流慧扫，萧斧锉春葱。", 
      "谈笑青油幕，日奏捷书同。", 
      "诗书帅，黄阁老，黑头公。", 
      "家传鸿宝秘略，小试不言功。", 
      "闻道玺书频下，看即沙堤归去，帷幄且从容。", 
      "君王自神武，一举朔庭空。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "濯足夜滩急，发北风凉。", 
      "吴山楚泽行遍，只欠到潇湘。", 
      "买得扁舟归去，此事天公付我，六月下沧浪。", 
      "蝉脱尘埃外，蝶梦水云乡。", 
      "制荷衣，纫兰佩，把琼芳。", 
      "湘妃起舞一笑，抚瑟奏清商。", 
      "唤起九歌忠愤，拂拭三闾文字，还与日争光。", 
      "莫遣儿辈觉，此乐未渠央。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "江山自雄丽，风露与高寒。", 
      "寄声月姊，借我玉鉴此中看。", 
      "幽壑鱼龙悲啸，倒影星辰摇动，海气夜漫漫。", 
      "涌起白银阕，危驻紫金山。", 
      "表独立，飞霞佩，切云冠。", 
      "漱水濯雪，眇视万里一毫端。", 
      "回首三山何处，闻道群仙笑我，要我欲俱还。", 
      "挥手从此去，翳风更骖鸾。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "淮楚襟带地，云梦泽南州。", 
      "沧江翠壁佳处，突兀起红楼。", 
      "凭仗使君胸次，与问老仙何在，长啸俯清秋。", 
      "试遣吹箫看，骑鹤恐来游。", 
      "欲乘风，凌万顷，泛扁舟。", 
      "山高月小，霜露既降，凛凛不能留。", 
      "一吊周郎羽扇，尚想曹公横槊，兴废两悠悠。", 
      "此意无尽藏，分付水东流。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "青嶂度云气，幽壑舞回风。", 
      "山神助我奇观，唤起碧宵龙。", 
      "电掣金蛇千丈，雷震灵鼍万垒，汹汹欲崩空。", 
      "尽泻银潢水，倾入宝莲宫。", 
      "坐中客，凌积翠，看奔洪。", 
      "人间应失匕箸，此地独从容。", 
      "洗了从来尘垢，润及无边焦槁，造物不言功。", 
      "天宇忽开霁，日在五云东。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "五岭皆炎热，宜人独桂林。", 
      "江南驿使未到，梅蕊破春心。", 
      "繁会九衢三市，缥缈层楼杰观，雪片一冬深。", 
      "自是清凉国，莫遣瘴烟侵。", 
      "江山好，青罗带，碧玉簪。", 
      "平沙细浪欲尽，陡起忽千寻。", 
      "家种黄柑丹荔，户拾明珠翠羽，箫鼓夜沈沈。", 
      "莫问骖鸾事，有酒且频斟。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "今夕复何夕，此地过中秋。", 
      "赏心亭上唤客，追忆去年游。", 
      "千里江山如画，万井笙歌不夜，扶路看遨头。", 
      "玉界拥银阕，珠箔卷琼钩。", 
      "驭风去，忽吹到，岭边州。", 
      "去年明月依旧，还照我登楼。", 
      "楼下水明沙静，楼外参横斗转，搔首思悠悠。", 
      "老子兴不浅，聊复此淹留。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "雪洗虏尘静，风约楚云留。", 
      "何人为写悲壮，吹角古城楼。", 
      "湖海平生豪气，关塞如今风景，剪烛看吴钩。", 
      "胜喜然犀处，骇浪与天浮。", 
      "忆当年，周与谢，富春秋。", 
      "小乔初嫁，香囊未解，勋业故优游。", 
      "赤壁矶头落照，肥水桥边衰草，渺渺唤人愁。", 
      "我欲乘风去，击楫誓中流。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "云海漾空阔，风露凛高寒。", 
      "仙翁鹤驾，羽节缥缈下天端。", 
      "指点虚无征路，时见双凫飞舞，挥斥隘尘寰。", 
      "吹笛向何处，海上有三山。", 
      "彩衣新，鱼服丽，更朱颜。", 
      "蟠桃未熟，千岁容与且人间。", 
      "早晚金泥封诏，归侍玉皇香案，踵武列仙班。", 
      "玉骨自难老，未用九霞丹。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "紫橐论思旧，碧落拜除新。", 
      "内家敕使，传诏亲付玉麒麟。", 
      "千里江山增丽，是处旌旗改色，佳气郁轮。", 
      "看取连宵雪，借与万家春。", 
      "建崇牙，开盛府，是生辰。", 
      "十州老稚，都向今日祝松椿。", 
      "多少活人阴德，合享无边长算，唯有我知君。", 
      "来岁更今日，一气转洪钧。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "舣棹太湖岸，天与水相连。", 
      "垂虹亭上，五年不到故依然。", 
      "洗我征尘三斗，快揖商飙千里，鸥鹭亦翩翩。", 
      "身在水晶阕，真作驭风仙。", 
      "望中秋，无五日，月还圆。", 
      "倚栏清啸孤发，惊起壑龙眠。", 
      "欲酹鸱夷西子，未办当年功业，空系五湖船。", 
      "不用知馀事，莼鲙正芳鲜。"
    ], 
    "rhythmic": "水调歌头", 
    "tags": [
      "太湖"
    ]
  }, 
  {
    "author": "张孝祥", 
    "paragraphs": [
      "螯禁辍颇牧，熊拭赖龙黄。", 
      "一时林莽千险，蜂午要驱攘。", 
      "金版六韬初拭，烟敛山空野回，低草见牛羊。", 
      "旒纩释南顾，戈甲濯银潢。", 
      "玉书下，褒懿绩，促曹装。", 
      "帝宸天近，红旆东去带朝阳。", 
      "归辅五云丹陛，回首楚楼千里，遗爱满潇湘。", 
      "应记依刘客，曾此奉离觞。"
    ], 
    "rhythmic": "水调歌头"
  }, 
  {
    "author": "张孝祥", 
    "paragraphs": [
      "景萧疏，楚江那更高秋。", 
      "远连天，茫茫都是，败芦枯蓼汀洲。", 
      "认炊烟，几家蜗舍，映夕照，一簇渔舟。", 
      "去国虽遥，宁亲渐近，数峰青处是吾州。", 
      "便乘取，波平风静，荃棹且夷犹。", 
      "关情有，冥冥去雁，拍拍轻鸥。", 
      "忽追思，当年往事，惹起无限羁愁。", 
      "拄笏朝来多爽气，秉烛夜永足清游。", 
      "翠袖香寒，朱弦韵悄，无情江水只东流。", 
      "楼晚，清商哀怨，还听隔船讴。", 
      "无言久，馀霞散绮，烟际帆收。"
    ], 
    "rhythmic": "多丽"
  }, 
  {
    "author": "张孝祥", 
    "paragraphs": [
      "送归云去雁，澹寒采、满溪楼。", 
      "正佩解湘腰，钗孤楚鬓，鸾鉴分收。", 
      "凝情望行处路，但疏烟远树织离忧。", 
      "只有楼前溪水，伴人清泪长流。", 
      "霜华夜永逼衾绸。", 
      "唤谁护衣篝。", 
      "念芬馆重来，芳尘未扫，争见嬉游。", 
      "情知闷来殢酒，奈回肠、不醉只添愁。", 
      "脉脉无言竟日，断魂双鹜南州。"
    ], 
    "rhythmic": "木兰花慢"
  }, 
  {
    "author": "张孝祥", 
    "paragraphs": [
      "紫箫吹散後，恨燕子，只空楼。", 
      "念璧月长亏，玉簪中断，覆水难收。", 
      "青鸾送碧云句，道霞扃雾锁不堪优。", 
      "情与文梭共织，怨随宫叶同流。", 
      "人间天上两悠悠。", 
      "暗泪洒灯篝。", 
      "记谷口园林，当时驿舍，梦里曾游。", 
      "银屏低闻笑语，但醉时冉冉醒时愁。", 
      "拟把菱花一半，试寻高价皇州。"
    ], 
    "rhythmic": "木兰花慢"
  }, 
  {
    "author": "张孝祥", 
    "paragraphs": [
      "竹舆晓入青阳，细风凉月天如洗。", 
      "峰回路转，云舒霞卷，了非人世。", 
      "转就丹砂，铸成金鼎，碧光相倚。", 
      "料天关虎守，箕畴龙负，开神秘、留兹地。", 
      "缥缈珠幢羽卫。", 
      "望蓬莱、初无弱水。", 
      "仙人拍手，山头笑我，尘埃满袂。", 
      "春锁瑶房，雾迷芝圃，昔游都记。", 
      "怅世缘未了，匆匆又去，空凝伫、烟霄里。"
    ], 
    "rhythmic": "水龙吟"
  }, 
  {
    "author": "张孝祥", 
    "paragraphs": [
      "平生只说浯溪，斜阳唤我归船系。", 
      "月华未吐，波光不动，新凉如水。", 
      "长啸一声，山鸣谷应，栖禽惊起。", 
      "问元颜去後，水流花谢，当年事，凭谁记。", 
      "须信两翁不死。", 
      "驾飞车，时游兹地。", 
      "漫郎宅里，中兴碑下，应留屐齿。", 
      "酌我清尊，洗公孤愤，来同一醉。", 
      "待相将把袂，清都归路，骑鹤去，三千岁。"
    ], 
    "rhythmic": "水龙吟"
  }, 
  {
    "author": "张孝祥", 
    "paragraphs": [
      "洞庭青草，近中秋、更无一点风色。", 
      "玉鉴琼田三万顷，著我扁舟一叶。", 
      "素月分辉，明河共影，表里俱澄澈。", 
      "悠然心会，妙处难与君说。", 
      "应念岭海经年，孤光自照，肝肺皆冰雪。", 
      "短发萧骚襟袖冷，稳泛沧浪空阔。", 
      "尽吸西江，细斟北斗，万象为宾客。", 
      "扣舷独笑，不知今夕何夕。"
    ], 
    "rhythmic": "念奴娇", 
    "tags": [
      "宋词三百首", 
      "洞庭湖"
    ]
  }, 
  {
    "author": "张孝祥", 
    "paragraphs": [
      "弓刀陌上，净蛮烟瘴雨，朔云边雪。", 
      "幕府横驱三万里，一把平安遥接。", 
      "方丈三韩，西山八诏，慕义羞椎结。", 
      "梯航入贡，路经头痛身热。", 
      "今代文武通人，青宵不上，却把南州节。", 
      "虏马秋肥雕力健，应看名王宵猎。", 
      "壮士长歌，故人一笑，趁得梅花月。", 
      "王春奏计，便须平布清切。"
    ], 
    "rhythmic": "念奴娇"
  }, 
  {
    "author": "张孝祥", 
    "paragraphs": [
      "朔风吹雨，送凄凉天气，垂垂欲雪。", 
      "万里南荒云雾满，弱水蓬莱相接。", 
      "冻合龙冈，寒侵铜柱，碧海冰澌结。", 
      "凭高一笑，问君何处炎热。", 
      "家在楚尾吴头，归期犹未，对此惊时节。", 
      "忆得年时貂帽暖，铁马千群观猎。", 
      "狐兔成车，笙歌震地，归踏层城月。", 
      "持杯且醉，不须北望凄切。"
    ], 
    "rhythmic": "念奴娇"
  }, 
  {
    "author": "张孝祥", 
    "paragraphs": [
      "绣衣使者，度郢中绝唱，阳春白雪。", 
      "人物应须天上去，一日君恩三接。", 
      "粉省香浓，宫床锦重，更把丝结。", 
      "臣心如水，不教炙手成热。", 
      "还记岭海相从，长松千丈，映我秋竿节。", 
      "忍冻推敲清兴满，风里乌巾猎猎。", 
      "只要东归，归心入梦，梦泛寒江月。", 
      "不因莼。", 
      "白头亲望真切。"
    ], 
    "rhythmic": "念奴娇"
  }, 
  {
    "author": "张孝祥", 
    "paragraphs": [
      "星沙初下，望重湖远水，长云漠漠。", 
      "一叶扁舟谁念我，今日天涯飘泊。", 
      "平楚南来，大江东去，处处风波恶。", 
      "吴中何地，满怀俱是离索。", 
      "常记送我行时，绿波亭上，泣透青头薄。", 
      "樯燕低飞人去後，依旧湘城帘幕。", 
      "不尽山川，无穷烟浪，辜负秦楼约。", 
      "渔歌声断，为君双泪倾落。"
    ], 
    "rhythmic": "念奴娇"
  }, 
  {
    "author": "张孝祥", 
    "paragraphs": [
      "问人间荣事。", 
      "海内高名，似今谁比。", 
      "脱屣归来，眇浮云富贵。", 
      "致远钩深，乐天知命，且从容阅世。", 
      "火候周天，金文满义，从来活计。", 
      "有酒一尊，有棋一局，少日亲朋，旧家邻里。", 
      "世故纷纭，但蚊虻过耳。", 
      "解愠薰风，做凉梅雨，又一般天气。", 
      "曲几蒲团，纶巾羽扇，年年如是。"
    ], 
    "rhythmic": "醉蓬莱"
  }, 
  {
    "author": "张孝祥", 
    "paragraphs": [
      "一叶凌波，十里驭风，烟鬟雾鬓萧萧。", 
      "认得兰皋琼佩，水馆冰绡。", 
      "秋霁明霞乍吐，曙凉宿霭初消。", 
      "恨微颦不语，少进还收，伫立超遥。", 
      "神交冉冉，愁思盈盈，断魂欲遣谁招。", 
      "犹自待，青鸾传信，乌鹊成桥。", 
      "怅望胎仙琴叠，忍看翡翠兰苕。", 
      "梦回人远，红云一片，天际笙箫。"
    ], 
    "rhythmic": "雨中花慢"
  }, 
  {
    "author": "张孝祥", 
    "paragraphs": [
      "坐中客。", 
      "共千里、潇湘秋色。", 
      "渐万宝西成农事了，看、黄云阡陌。", 
      "乔□橘洲风浪稳，岳镇耸、倚天青壁。", 
      "追前事、兴亡相续，空与山川陈迹。", 
      "南国。", 
      "都会繁盛，依然似昔。", 
      "聚翠羽明珠三市满，楼观涌、参差金碧。", 
      "乞巧处、家家追乐事，争要做、丰年七夕。", 
      "愿明年强健，百姓欢娱，还如今日。"
    ], 
    "rhythmic": "二郎神"
  }, 
  {
    "author": "张孝祥", 
    "paragraphs": [
      "同是瀛州册府仙。", 
      "只今聊结社中莲。", 
      "胡笳按拍酒如川。", 
      "唤起封姨清晚景，更将荔子荐新圆。", 
      "从今三夜看蝉娟。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "细仗春风簇翠筵。", 
      "烂银袍拂禁炉烟。", 
      "旃书名字压宫垣。", 
      "太学诸生推独步，玉堂学士合登仙。", 
      "乃翁种德满心田。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "只说闽山锦绣帷。", 
      "忽从团扇得生枝。", 
      "绉红衫子映丰肌。", 
      "春线应怜壶漏永，夜针频见烛花摧。", 
      "尘飞一骑忆来时。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "滟滟湖光绿一围。", 
      "修林断处白鸥飞。", 
      "天机云锦蘸空飞。", 
      "乞我百弓真可老，为公一饮醉忘归。", 
      "扁舟日日弄晴晖。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "晚雨潇潇急做秋。", 
      "西风凉鬓已飕飕。", 
      "烛花明夜酒花浮。", 
      "醉眼定知非妙赏，□词端为□□留。", 
      "想君泾渭不同流。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "稳泛仙舟上锦帆。", 
      "桃花清浪舞清湾。", 
      "寿星相伴到人间。", 
      "黄石公传三百字，西王母授九霞丹。", 
      "银潢有路接三山。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "北苑春风小凤团。", 
      "炎州沈水胜龙涎。", 
      "殷勤送与绣衣仙。", 
      "玉食乡来思苦口，芳名久合上凌烟。", 
      "天教富贵出长年。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "霜日明宵水蘸空。", 
      "鸣鞘声里绣旗红。", 
      "澹烟衰草有无中。", 
      "万里中原烽火北，一尊浊酒戍楼东。", 
      "酒阑挥泪向悲风。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "宫柳垂垂碧照空。", 
      "九门深处五云红。", 
      "朱衣只在殿当中。", 
      "细拈丝梢龙尾北，缓携纶旨凤池东。", 
      "阿婆三五笑春风。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "日暖帘帏春画长。", 
      "纤纤玉指动抨床。", 
      "低头佯不顾檀郎。", 
      "豆蔻枝头双蛱蝶，芙蓉花下两鸳鸯。", 
      "壁间闻得唾茸香。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "射策金门记昔年。", 
      "又交藩翰入陶甄。", 
      "不妨衣钵再三传。", 
      "粉泪但能添楚竹，罗巾谁解系吴船。", 
      "捧杯犹愿小留连。"
    ], 
    "rhythmic": "浣溪沙"
  }, 
  {
    "author": "张孝祥", 
    "paragraphs": [
      "琪树间瑶林。", 
      "春意深深。", 
      "梅花还被晓寒禁。", 
      "竹里一枝斜向我，欲诉芳心。", 
      "楼外卷重阴。", 
      "玉界沈沈。", 
      "何人低唱醉泥金。", 
      "掠水飞来双翠碧，应寄归音。"
    ], 
    "rhythmic": "浪淘沙"
  }, 
  {
    "author": "张孝祥", 
    "paragraphs": [
      "溪练写寒林。", 
      "云重烟深。", 
      "楼高风恶酒难禁。", 
      "徙倚阑干谁共语，江上愁心。", 
      "清兴满山阴。", 
      "鸿断鱼沈。", 
      "一书何啻值千金。", 
      "独扶瑶微弦欲断，凭寄知音。"
    ], 
    "rhythmic": "浪淘沙"
  }, 
  {
    "author": "张孝祥", 
    "paragraphs": [
      "铃索声乾夜未央。", 
      "曲栏花影步凄凉。", 
      "莫道岭南冬更暖。", 
      "君看。", 
      "梅花如雪月如霜。", 
      "见说墙西歌吹好，玉人扶坐劝飞觞。", 
      "老子婆婆成独冷。", 
      "谁省。", 
      "自挑寒灺自添香。"
    ], 
    "rhythmic": "定风波"
  }, 
  {
    "author": "张孝祥", 
    "paragraphs": [
      "谈子醉，独立睨东风。", 
      "未试玉堂挥翰手，只今楚泽钓鱼翁。", 
      "万事举杯空。", 
      "谋一笑，一笑与君同。", 
      "身老南山看射虎，眼高四海送飞鸿。", 
      "赤岸晚潮通。"
    ], 
    "rhythmic": "望江南・忆江南"
  }, 
  {
    "author": "张孝祥", 
    "paragraphs": [
      "朝元去，深殿扣瑶钟。", 
      "天近月明黄道冷，参回斗转碧宵空。", 
      "身在九光中。", 
      "风露下，环佩响丁东。", 
      "玉案烧香萦翠凤，松坛移影动苍龙。", 
      "归路海霞红。"
    ], 
    "rhythmic": "望江南・忆江南"
  }, 
  {
    "author": "张孝祥", 
    "paragraphs": [
      "轻黄澹绿。", 
      "可人风韵闲装束。", 
      "多情早是眉峰蹙。", 
      "一点秋波，闲里观人毒。", 
      "桃花庭院光阴速。", 
      "铜鞮谁唱大堤曲。", 
      "归时想是樱桃熟。", 
      "不道秋千，谁伴那人蹴。"
    ], 
    "rhythmic": "醉落魄・一斛珠"
  }, 
  {
    "author": "张孝祥", 
    "paragraphs": [
      "朔风弄月吹银霰。", 
      "帘幕低垂三面。", 
      "酒入玉肌香软。", 
      "压得寒威敛。", 
      "檀槽乍拈么丝慢。", 
      "弹得相思一半。", 
      "不道有人肠断。", 
      "犹作声声颤。"
    ], 
    "rhythmic": "桃源忆故人"
  }, 
  {
    "author": "张孝祥", 
    "paragraphs": [
      "试问梅花何处好，与君藉草携壶。", 
      "西园清夜片尘无。", 
      "一天云破碎，两树玉扶疏。", 
      "谁擪昭华吹古怨，散花便满衣裾。", 
      "只疑幽梦在清都。", 
      "星稀河影转，霜重月华孤。"
    ], 
    "rhythmic": "临江仙"
  }, 
  {
    "author": "张孝祥", 
    "paragraphs": [
      "试问宜楼楼下竹，年来应长新篁。", 
      "使君五岭又三湘。", 
      "旧游知好在，熟处更难忘。", 
      "尚念论心舒啸否，只今湖海相望。", 
      "遥怜阴过酒尊凉。", 
      "举觞须酹我，门外是清江。"
    ], 
    "rhythmic": "临江仙"
  }, 
  {
    "author": "张孝祥", 
    "paragraphs": [
      "花叶相遮相映。", 
      "雨过翠明金润。", 
      "折得一枝归，满路清香成阵。", 
      "风韵。", 
      "风韵。", 
      "寄赠绮窗云鬓。"
    ], 
    "rhythmic": "如梦令"
  }, 
  {
    "author": "张孝祥", 
    "paragraphs": [
      "丝金缕翠幡儿小。", 
      "裁罗拈线花枝袅。", 
      "明日是新春。", 
      "春风生鬓云。", 
      "吴霜看点点。", 
      "愁里春来浅。", 
      "只愿此花枝。", 
      "年年长带伊。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "庭叶翻翻秋向晚。", 
      "凉砧敲月催金剪。", 
      "楼上已清寒。", 
      "不堪频倚栏。", 
      "邻翁开社瓮。", 
      "唤客情意重。", 
      "不醉且无归。", 
      "醉时归路迷。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "恰则春来春又去。", 
      "凭谁说与春教住。", 
      "与问坐中人。", 
      "几回迎送春。", 
      "明年春更好。", 
      "只怕人先老。", 
      "春去有来时。", 
      "愿春长见伊。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "东风约略吹罗幕。", 
      "一檐细雨春阴薄。", 
      "试把杏花看。", 
      "湿红娇暮寒。", 
      "佳人双玉枕。", 
      "烘醉鸳鸯锦。", 
      "折得最繁枝。", 
      "暖香生翠帏。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "琢成红玉纤纤指。", 
      "十三弦上调新水。", 
      "一弄入云声。", 
      "月明天更青。", 
      "匆匆莺语啭。", 
      "待寓昭君怨。", 
      "寄语莫重弹。", 
      "有人愁倚栏。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "玉龙细点三更月。", 
      "庭花影下馀残雪。", 
      "寒色到书帏。", 
      "有人清梦迷。", 
      "墙西歌吹好。", 
      "烛暖香闺小。", 
      "多病怯杯觞。", 
      "不禁冬夜长。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "江山佳处留行客。", 
      "醉馀老眼迷空碧。", 
      "独倚最高楼。", 
      "乾坤日夜浮。", 
      "微风吹笑语。", 
      "白日鱼龙舞。", 
      "此意忽翩翩。", 
      "凭虚吾欲仙。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "雪消墙角收灯後。", 
      "野梅官柳春全透。", 
      "池阁又东风。", 
      "烛花烧夜红。", 
      "一尊留好客。", 
      "尽阑干月。", 
      "已醉不须归。", 
      "试听乌夜啼。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "溶溶花月天如水。", 
      "阑干小倚东风里。", 
      "夜久寂无人。", 
      "露浓花气清。", 
      "悠然心独喜。", 
      "此意如何意。", 
      "不似隐墙东。", 
      "烛花围坐红。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "暗潮清涨蒲塘晚。", 
      "断云不隔东归眼。", 
      "堂上晚风凉。", 
      "藕花开处香。", 
      "夜航人不渡。", 
      "白鹭双飞去。", 
      "待得月华生。", 
      "携筇独自行。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "缥缈飞来双彩凤。", 
      "雨疏云淡撩清梦。", 
      "兰薄未禁秋。", 
      "月华如水流。", 
      "采香溪上路。", 
      "愁满参差树。", 
      "独倚晚楼风。", 
      "断霞萦素空。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "蘼芜白芷愁烟渚。", 
      "曲琼细卷江南雨。", 
      "心事怯衣单。", 
      "楼高生晚寒。", 
      "云鬓香雾湿。", 
      "翠袖凄馀泣。", 
      "春去有来时，春从沙际归。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "十年长作江头客。", 
      "樯竿又挂西风席。", 
      "白鸟去边明。", 
      "楚山无数青。", 
      "倒冠仍落佩。", 
      "我醉君须醉。", 
      "试问识君不。", 
      "青山与白鸥。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "乳羝属国归来早。", 
      "知君胆大身犹小。", 
      "一节不须论。", 
      "功名看致君。", 
      "镇西楼上酒。", 
      "父老为公寿。", 
      "更祝太夫人。", 
      "年年封诏新。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "胭脂浅染双珠树。", 
      "东风到处娇无数。", 
      "不语恨厌厌。", 
      "何人思故园。", 
      "故园花烂熳。", 
      "笑我归来晚。", 
      "我老只思归。", 
      "故园花雨时。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "吴波细卷东风急。", 
      "斜阳半落苍烟湿。", 
      "一棹采菱歌。", 
      "倚栏人奈何。", 
      "天公怜好客。", 
      "酒面风吹白。", 
      "更引十玻璃。", 
      "月明骑鹤归。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "冥蒙秋夕漙清露。", 
      "玉绳耿耿银潢注。", 
      "永夜滴铜壶。", 
      "月华楼影孤。", 
      "佳人纡绝唱。", 
      "翠幕丛宵上。", 
      "休劝玉东西。", 
      "乌鸦枝上啼。"
    ], 
    "rhythmic": "菩萨蛮"
  }, 
  {
    "author": "张孝祥", 
    "paragraphs": [
      "问讯湖边春色，重来又是三年。", 
      "东风吹我过湖船。", 
      "杨柳丝丝拂面。", 
      "世路如今已惯，此心到处悠然。", 
      "寒光庭下水如天。", 
      "飞起沙鸥一片。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "风定滩声未已，雨来篷底先知。", 
      "岸边杨柳最怜伊。", 
      "忆得船儿曾系。", 
      "湖雾平吞白塔，茅檐自有青旗。", 
      "三杯村酒醉如泥。", 
      "天色寒呵且睡。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "冉冉寒生碧树，盈盈露湿黄花。", 
      "故人玉节有光华。", 
      "高会仍逢戏马。", 
      "万事只今如梦，此身到处为家。", 
      "与君相逢更天涯。", 
      "拼了茱萸醉把。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "诸老何烦荐口，先生自简渊衷。", 
      "千年圣学有深功。", 
      "妙处无非日用。", 
      "已授一编圯下，却须三顾隆中。", 
      "鸿钧早晚转春风。", 
      "我亦从君贾勇。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "慈母行封大国，老仙早上蓬山。", 
      "天怜阴德遍人间。", 
      "赐与还丹七返。", 
      "莫问清都紫府，长教绿鬓朱颜。", 
      "年年今日采衣斑。", 
      "兄弟同扶酒盏。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "不识平源太守，向来水北山人。", 
      "世间功业谩亏成。", 
      "华发萧萧满镜。", 
      "幸有田园故里，聊分风月江城。", 
      "西湖西畔晚波平。", 
      "袖手时来照影。"
    ], 
    "rhythmic": "西江月", 
    "tags": [
      "西湖"
    ]
  }, 
  {
    "author": "张孝祥", 
    "paragraphs": [
      "楼外疏星印水，楼头画烛烘帘。", 
      "凭高举酒恨厌厌。", 
      "征路虚无指点。", 
      "酒兴因君开阔，山容向我增添。", 
      "一钩新月弄纤纤。", 
      "浓雾花房办敛。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "满载一船秋色，平铺十里湖光。", 
      "波神留我看斜阳。", 
      "放起鳞鳞细浪。", 
      "明日风回更好，今宵露宿何妨。", 
      "水晶宫里奏《霓裳》。", 
      "准拟岳阳楼上。"
    ], 
    "rhythmic": "西江月", 
    "tags": [
      "岳阳楼"
    ]
  }, 
  {
    "author": "张孝祥", 
    "paragraphs": [
      "窗户青红尚湿，主人已作归期。", 
      "坐中宾客尽邹枚。", 
      "盛事它年应记。", 
      "别酒深深但劝，离歌缓缓休催。", 
      "扁舟明日转清溪。", 
      "好月相望千里。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "汗铸九金神鼎，隋书小字莲经。", 
      "刚风劫火转清冥。", 
      "护守应烦仙圣。", 
      "昨梦归来帝所，今朝寿我亲庭。", 
      "只将此宝伴长生。", 
      "谈笑中原底定。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "落日熔金万顷，晴岚洗剑双锋。", 
      "紫枢元是黑头公。", 
      "佳处因君愈重。", 
      "分得湖光一曲，唤回庐岳千峰。", 
      "清尊今夜偶然同。", 
      "早晚商岩有梦。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "畴昔通家事契，只今两镇交承。", 
      "起居枢密太夫人。", 
      "绿鬓斑衣相映。", 
      "乞得神仙九酝，祝教福禄千春。", 
      "台星直上寿星明。", 
      "长见门阑鼎盛。"
    ], 
    "rhythmic": "西江月"
  }, 
  {
    "author": "张孝祥", 
    "paragraphs": [
      "佳人绝妙。", 
      "不惜千金频买笑。", 
      "燕姹莺娇。", 
      "始遣清歌透碧宵。", 
      "主人好事。", 
      "更倒一尊留客醉。", 
      "我醉思家。", 
      "月满南池欲漾花。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "一尊留夜。", 
      "宾蜡烘帘光激射。", 
      "冻合铜壶。", 
      "细听冰檐夜剪酥。", 
      "清愁冉冉。", 
      "酒唤红潮登玉脸。", 
      "明日重看。", 
      "玉界琼楼特地寒。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "爱而不见。", 
      "立马章台空便面。", 
      "想像娉婷。", 
      "只恐丹青画不成。", 
      "诗人老去。", 
      "恰要莺莺相伴住。", 
      "试与平章。", 
      "岁晚教人枉断肠。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "阿谁曾见。", 
      "马上墙阴通半面。", 
      "玉立娉婷。", 
      "一点灵犀寄目成。", 
      "明朝重去。", 
      "人在横溪溪畔住。", 
      "乔木千章。", 
      "摇落霜风只断肠。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "江头送客。", 
      "枫叶荻花秋索索。", 
      "弦索休弹。", 
      "清泪无多怕湿衫。", 
      "故人相遇。", 
      "不醉如何归得去。", 
      "我醉望归。", 
      "烟满空江月满堤。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "春如有意。", 
      "未接年华春已至。", 
      "春事还新。", 
      "多得年时五日春。", 
      "春郊便绿。", 
      "只向腊前春已足。", 
      "屈指元宵。", 
      "正是新春二十朝。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "慈闱生日。", 
      "见说今年年九十。", 
      "戏彩盈门。", 
      "大底孩儿七个孙。", 
      "人间喜事。", 
      "只这一般难得似。", 
      "愿我双亲。", 
      "都似君家太淑人。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "吹箫泛月。", 
      "往事悠悠休更说。", 
      "拍碎琉璃。", 
      "始觉从前万事非。", 
      "清齐净戒。", 
      "休作断肠垂泪债。", 
      "识破嚣尘。", 
      "作个逍遥物外人。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "人间奇绝。", 
      "只有梅花枝上雪。", 
      "有个人人。", 
      "梅样风标雪样新。", 
      "芳心不展。", 
      "嫩绿阴阴愁冉冉。", 
      "一笑相看。", 
      "试荐冰磐一点酸。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "枷花搦柳。", 
      "知道东君留意久。", 
      "惨绿愁红。", 
      "憔悴都因一夜风。", 
      "轻狂蝴蝶。", 
      "拟欲扶持心又怯。", 
      "要免离披。", 
      "不告东君更告谁。"
    ], 
    "rhythmic": "减字木兰花"
  }, 
  {
    "author": "张孝祥", 
    "paragraphs": [
      "光尘扑扑。", 
      "宫柳低迷绿。", 
      "斗鸭阑干春诘曲。", 
      "帘额微风绣蹙。", 
      "碧云轻翼无凭。", 
      "困来小倚银屏。", 
      "楚梦未禁春晚，黄鹂犹自声声。"
    ], 
    "rhythmic": "清平乐"
  }, 
  {
    "author": "张孝祥", 
    "paragraphs": [
      "油幢画戟。", 
      "玉铉调春色。", 
      "勋阀诸郎俱第一。", 
      "风流前辈敌。", 
      "玉人双鞚华□。", 
      "翠云深处消摇。", 
      "有客留君东阁，时闻风下笙箫。"
    ], 
    "rhythmic": "清平乐"
  }, 
  {
    "author": "张孝祥", 
    "paragraphs": [
      "吹香嚼蕊。", 
      "独立东风里。", 
      "玉冻云娇天似水。", 
      "羞杀夭桃李。", 
      "如今见说阑干。", 
      "不禁月冷霜寒。", 
      "垅上驿程人远，楼头戍角声乾。"
    ], 
    "rhythmic": "清平乐"
  }, 
  {
    "author": "张孝祥", 
    "paragraphs": [
      "英姿慷慨。", 
      "独立风尘外。", 
      "湖海平生豪气在。", 
      "行矣云龙际会。", 
      "充庭兰玉森森。", 
      "一觞共祝修铃。", 
      "此地去天尺五，明年持橐西清。"
    ], 
    "rhythmic": "清平乐"
  }, 
  {
    "author": "张孝祥", 
    "paragraphs": [
      "向来省户。", 
      "谋国参伊吕。", 
      "暂借良筹非再举。", 
      "谈笑肃清三楚。", 
      "良辰上客徜佯。", 
      "奏篇犹记传香。", 
      "此日一尊相属，它时同在岩廊。"
    ], 
    "rhythmic": "清平乐"
  }, 
  {
    "author": "张孝祥", 
    "paragraphs": [
      "四到蕲州，今年更是逢重九。", 
      "应时纳祐。", 
      "随分开尊酒。", 
      "屡舞婆娑，醉我平生友。", 
      "休回首。", 
      "世间何有。", 
      "明月疏疏柳。"
    ], 
    "rhythmic": "点绛唇"
  }, 
  {
    "author": "张孝祥", 
    "paragraphs": [
      "绮燕高张，玉潭月丽玻璃满。", 
      "旆霞行卷。", 
      "无复长安远。", 
      "夏木阴阴，路袅薰风转。", 
      "空留恋。", 
      "细吹银管。", 
      "别意随声缓。"
    ], 
    "rhythmic": "点绛唇"
  }, 
  {
    "author": "张孝祥", 
    "paragraphs": [
      "萱草榴花，画堂永昼风清暑。", 
      "麝团菰黍。", 
      "助泛菖蒲醑。", 
      "兵辟神符，命续同心缕。", 
      "宜欢聚。", 
      "绮筵歌舞。", 
      "岁岁酬端午。"
    ], 
    "rhythmic": "点绛唇"
  }, 
  {
    "author": "张孝祥", 
    "paragraphs": [
      "雪月最相宜，梅雪都清绝。", 
      "去岁江南见雪时，月底梅花发。", 
      "今岁早梅开，依旧年时月。", 
      "冷艳孤光照眼明，只欠些儿雪。"
    ], 
    "rhythmic": "卜算子"
  }, 
  {
    "author": "张孝祥", 
    "paragraphs": [
      "晚烟斜日思悠悠。", 
      "西北有高楼。", 
      "十分准拟明月，还似去年游。", 
      "飞玉，卷琼钩。", 
      "唤新愁。", 
      "娥贪共，暮雨朝云，忘了中秋。"
    ], 
    "rhythmic": "诉衷情"
  }, 
  {
    "author": "张孝祥", 
    "paragraphs": [
      "乱红深紫过群芳。", 
      "初欲灭春光。", 
      "花王自有标格，尘外锁韶阳。", 
      "留国艳，问仙乡。", 
      "自天香。", 
      "翠帏遮日，红烛通宵，与醉千场。"
    ], 
    "rhythmic": "诉衷情"
  }, 
  {
    "author": "张孝祥", 
    "paragraphs": [
      "一朵木犀花，珍重玉纤新摘。", 
      "插向远山深处，占十分秋色。", 
      "满园桃李闹春风，漫红红白白。", 
      "争似淡妆娇面，伴蓬莱仙客。"
    ], 
    "rhythmic": "好事近"
  }, 
  {
    "author": "张孝祥", 
    "paragraphs": [
      "万瓦雪花浮，应是化工融结。", 
      "仍看牡丹初绽，有层层千叶。", 
      "镂冰剪水更鲜明，说道真奇绝。", 
      "来报主人佳兆，庆我公还阕。"
    ], 
    "rhythmic": "好事近"
  }, 
  {
    "author": "张孝祥", 
    "paragraphs": [
      "曾到蕲州不，人人说使君。", 
      "使君才具合经纶。", 
      "小试边城、早晚上星辰。", 
      "佳节重阳近，清歌午夜新。", 
      "举杯相属莫辞频。", 
      "後日相思、我已是行人。"
    ], 
    "rhythmic": "南歌子"
  }, 
  {
    "author": "李处全", 
    "paragraphs": [
      "明月浸瑶碧，河汉水交流。", 
      "偏来照我，知我白发不胜愁。", 
      "客里山中三载，枕上人间一梦，曾忆到瀛洲。", 
      "矫首蓬壶路，两腋已飕飕。", 
      "记扁舟，浮震泽，趁中秋。", 
      "垂虹亭上，与客千里快凝眸。", 
      "看剑引杯狂醉，饮水曲肱高卧，鹏鴳本同游。", 
      "起舞三人耳，横笛唤沙鸥。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "落日暝云合，客子意如何。", 
      "定知今日，封六巽二弄干戈。", 
      "四望际天空阔，一叶凌涛掀舞，壮志未消磨。", 
      "为向吴儿道，听我扣舷歌。", 
      "我常欲，利剑戟，斩蛟鼍。", 
      "胡尘未扫，指挥壮士挽天河。", 
      "谁料半生忧患，成就如今老态，白发逐年多。", 
      "对此貌无恐，心亦畏风波。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "春事已如许，柳眼早依依。", 
      "故园桃李何似，芳蕊想团枝。", 
      "此地嵩高名里，信美元非吾土。", 
      "清梦绕瀍洢。", 
      "扶杖欲行乐，还使我心悲。", 
      "对琴书，歌一阕，引千卮。", 
      "昔曾击楫，今日投老叹吾衰。", 
      "睡起推窗凝睇，失喜柔桑微绿，便拟作春衣。", 
      "搔首长吟处，此意有谁知。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "微雨眼明处，春信著南枝。", 
      "百花头上消息，为我赴襟期。", 
      "松下凌霜古干，竹外横窗疏影，同是翠寒姿。", 
      "唤取我曹赏，莫使俗流知。", 
      "对风前，看雪後，总相宜。", 
      "碧天如洗，何许羌笛月边吹。", 
      "一段出群标格，合得水仙兄事，千古豫章诗。", 
      "鼎鼐付佳实，终待梦秋时。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "飞雪已传信，端叶未分枝。", 
      "莫嫌开晚，前月曾付小春期。", 
      "谁道梳风洗雨，不许调脂弄粉，容易涴天姿。", 
      "眼界未多见，鼻观已先知。", 
      "昔西湖，今北客，各从宜。", 
      "要渠烂熳，趣得暖律为渠吹。", 
      "犹记石亭攀折，浑似扬州观赏，清兴欲寻诗。", 
      "三嗅不离手，如得和篇时。"
    ], 
    "rhythmic": "水调歌头", 
    "tags": [
      "西湖"
    ]
  }, 
  {
    "author": "李处全", 
    "paragraphs": [
      "今夕定何夕，今夕岁还除。", 
      "团栾儿女，尽情灯火照围炉。", 
      "但惜年从节换，便觉身随日老，踪迹尚沈浮。", 
      "万事古如此，聊作旧桃符。", 
      "任东风，吹缟鬓，戏儒。", 
      "韶颜壮齿，背人去似隙中驹。", 
      "杯酌犹倾腊酒，漏箭已传春夜，何处不歌呼。", 
      "惟愿长穷健，命酹且欢娱。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "楼观数南国，烟雨压东州。", 
      "溪山雄胜，天开图画肖瀛洲。", 
      "我破瀛洲客梦，来剖仙洲符竹，乐岁又云秋。", 
      "聊作幻师戏，肯遗後人愁。", 
      "趁佳时，招我辈，共凝眸。", 
      "君侯胸次邱壑，意匠付冥搜。", 
      "刻日落成华栋，对月难并清景，千丈素光流。", 
      "老子兴何极，小子趣觥筹。"
    ], 
    "rhythmic": "水调歌头"
  }, 
  {
    "author": "李处全", 
    "paragraphs": [
      "清晓高堂，春晚处、旧红新绿。", 
      "耸曩昔、蟠桃初种，更并潭菊。", 
      "强健老人松下鹤，森荣孙子霜中竹。", 
      "看共持、寿祝期颐，倾。", 
      "烘晴昼，炉烟馥。", 
      "连永夜，笙歌簇。", 
      "喜一时欢意，何人兼足。", 
      "早愿诸甥成宅相，便从明岁开汤沐。", 
      "向年年、今日度新腔，调仙曲。"
    ], 
    "rhythmic": "满江红"
  }, 
  {
    "author": "李处全", 
    "paragraphs": [
      "畴昔方壶游戏地，群仙步履相从。", 
      "明黄衫子御西风。", 
      "佩环金错落，羽葆翠璁珑。", 
      "骑鹄翩然归去路，吹箫横度青峰。", 
      "夜深河汉冷秋容。", 
      "前驱香十里，飘坠月轮东。"
    ], 
    "rhythmic": "临江仙"
  }, 
  {
    "author": "李处全", 
    "paragraphs": [
      "一天春意，趁东皇幽赏，重飞端叶。", 
      "造物有心成伟观，来伴红蕖开彻。", 
      "桂魄初圆，梅腮全放，节物俱奇绝。", 
      "冷官门巷，望中北固楼堞。", 
      "遐想蓬底高人，拥衾无寐，九曲长增结。", 
      "我亦低窗翻蠹纸，失喜瑶花盈尺。", 
      "拥鼻孤吟，搔头危坐，所欠惟佳客。", 
      "须君来此，脸纹相对生缬。"
    ], 
    "rhythmic": "念奴娇"
  }, 
  {
    "author": "李处全", 
    "paragraphs": [
      "乳燕将雏，啼莺求友，江南梅子黄时。", 
      "欲晴还雨，烟外看成丝。", 
      "迎袂风来梦陇，吹饼饵、香入书帷。", 
      "行吟处，溪翁说我，不似去年衰。", 
      "方池。", 
      "荷出水，朱榴倚槛，粉箨穿篱。", 
      "有吾曹我辈，把酒寻诗。", 
      "醉去黑甜一枕，炉烟袅、花影斜晖。", 
      "家山乐，南窗寄傲，唯有晦庵知。"
    ], 
    "rhythmic": "满庭芳"
  }, 
  {
    "author": "李处全", 
    "paragraphs": [
      "烟雨溟溟趁落成。", 
      "只应天欲称佳名。", 
      "万丝明灭青山映，匹素浓纤渌水萦。", 
      "民亦乐，美能并。", 
      "酒杯莫惜十分倾。", 
      "要知社下平生志，觞政聊须为主盟。"
    ], 
    "rhythmic": "鹧鸪天"
  }, 
  {
    "author": "李处全", 
    "paragraphs": [
      "缥缈危楼百尺雄。", 
      "淡烟疏雨暗帘栊。", 
      "偶妨清赏中秋夕，为忆名言玉局翁。", 
      "贤达意，古今同。", 
      "凉天佳月会相逢。", 
      "老蟾一跃三千丈，却唤姮娥驾阆风。"
    ], 
    "rhythmic": "鹧鸪天"
  }, 
  {
    "author": "李处全", 
    "paragraphs": [
      "九天圆月。", 
      "香尘碎玉，素涛翻雪。", 
      "石乳香甘，松风汤嫩，一时三绝。", 
      "清宵好尽欢娱，奈明日、扶头怎说。", 
      "整顿颓山，殷勤春露，馀甘齿颊。"
    ], 
    "rhythmic": "柳梢青"
  }, 
  {
    "author": "李处全", 
    "paragraphs": [
      "馀甘齿颊。", 
      "酒□半酣，漏声频促。", 
      "月下传呼，风前掺别，无因留客。", 
      "丁宁玉笋磨香，为料理、十分醒著。", 
      "後会何时，前欢未尽，明朝重约。"
    ], 
    "rhythmic": "柳梢青"
  }, 
  {
    "author": "李处全", 
    "paragraphs": [
      "晦庵四至似天宽。", 
      "生计有心田。", 
      "闲弄炉薰茗碗，困寻纸帐蒲团。", 
      "商山橘隐，须弥芥纳，容与湖天。", 
      "谁笑先生贫窭，东篱无数金钱。"
    ], 
    "rhythmic": "朝中措"
  }, 
  {
    "author": "李处全", 
    "paragraphs": [
      "薰风庭院燕双飞。", 
      "园柳啭黄鹂。", 
      "是处蜂狂蝶乱，元来绿暗红稀。", 
      "衫笼白苎，琴推绿绮，满眼新诗。", 
      "好个江南风景，杜鹃犹自催归。"
    ], 
    "rhythmic": "朝中措"
  }, 
  {
    "author": "李处全", 
    "paragraphs": [
      "杜鹃只管催归去。", 
      "知渠教我归何处。", 
      "故国泪生痕。", 
      "那堪枕上闻。", 
      "严装吾已具。", 
      "泛宅吴中路。", 
      "弭棹唤东邻。", 
      "江东日暮云。"
    ], 
    "rhythmic": "菩萨蛮"
  }, 
  {
    "author": "李处全", 
    "paragraphs": [
      "晦庵老子修行久。", 
      "问禅金粟曾回首。", 
      "截竹是禅机。", 
      "吹破粟玉枝。", 
      "西湖秋好处。", 
      "承得昭阳露。", 
      "香透月轮低。", 
      "来薰打坐时。"
    ], 
    "rhythmic": "菩萨蛮", 
    "tags": [
      "西湖"
    ]
  }, 
  {
    "author": "李处全", 
    "paragraphs": [
      "四时皆有司花女。", 
      "杪秋犹见花如许。", 
      "想得紫金丹。", 
      "工夫造化间。", 
      "春莺留弱羽。", 
      "更渍蔷薇露。", 
      "莫取落英餐。", 
      "留供醉眼看。"
    ], 
    "rhythmic": "菩萨蛮"
  }, 
  {
    "author": "李处全", 
    "paragraphs": [
      "宋玉应当久断肠。", 
      "满城风雨尽重阳。", 
      "年年戏马忆吾乡。", 
      "催促东篱金蕊放，佳人更绣紫萸囊。", 
      "白衣才到共飞觞。"
    ], 
    "rhythmic": "浣溪沙"
  }, 
  {
    "author": "李处全", 
    "paragraphs": [
      "窗户风薰端午，楼台月满中秋。", 
      "阴晴寒暑总无忧。", 
      "几事不如重九。", 
      "落帽何羞种种，看山都付悠悠。", 
      "黄花已作醉乡游。", 
      "梦觉黄花在手。"
    ], 
    "rhythmic": "西江月"
  }, 
  {
    "author": "李处全", 
    "paragraphs": [
      "妆楼红袖，亭亭将阃青油。", 
      "东皇天巧世无俦。", 
      "定有司花妙手。", 
      "十里香风晓霁，千家绮陌春游。", 
      "竹西路转古扬州。", 
      "歌吹只应如旧。"
    ], 
    "rhythmic": "西江月"
  }, 
  {
    "author": "李处全", 
    "paragraphs": [
      "南国一分春色，东窗八面光风。", 
      "女兄欢笑酒尊同。", 
      "满眼儿孙群从。", 
      "但愿年逾百岁，何妨时醉千锺。", 
      "朱颜绿发照青铜。", 
      "要看如龙如凤。"
    ], 
    "rhythmic": "西江月"
  }, 
  {
    "author": "李处全", 
    "paragraphs": [
      "庭户小光中，帘幕秋光里。", 
      "曲沼绮疏横，几处新妆洗。", 
      "红脸露轻匀，翠袖风频倚。", 
      "鸾鉴不须开，自有窗前水。"
    ], 
    "rhythmic": "生查子"
  }, 
  {
    "author": "李处全", 
    "paragraphs": [
      "温柔属东西，和冷经三五。", 
      "几夜德星明，果应荀陈聚。", 
      "分虎屈雄姿，展骥淹遐步。", 
      "除诏已涂芝，便看朝天去。"
    ], 
    "rhythmic": "生查子"
  }, 
  {
    "author": "李处全", 
    "paragraphs": [
      "今年菊早。", 
      "想到重阳花正好。", 
      "玉冷金寒。", 
      "全似东篱挹露看。", 
      "色庄香重。", 
      "直与梅花堪伯仲。", 
      "待唤渊明。", 
      "三友相从盖为倾。"
    ], 
    "rhythmic": "减字木兰花"
  }, 
  {
    "author": "李处全", 
    "paragraphs": [
      "谁将翡翠。", 
      "闲屑黄金摅巧思。", 
      "缀就花钿。", 
      "飞上秋云入鬓蝉。", 
      "一枝斜倚。", 
      "披拂香风多少意。", 
      "午镜重匀。", 
      "娇额妆成宫样新。"
    ], 
    "rhythmic": "减字木兰花"
  }, 
  {
    "author": "李处全", 
    "paragraphs": [
      "更生观尽。", 
      "双璧蒹葭那敢并。", 
      "四海无人。", 
      "笑语从容许我亲。", 
      "平生此客。", 
      "复与太丘登醉白。", 
      "病里颦眉。", 
      "贪看惺惺骑马归。"
    ], 
    "rhythmic": "减字木兰花"
  }, 
  {
    "author": "李处全", 
    "paragraphs": [
      "新凉襟袂冷然。", 
      "乍晴天。", 
      "风送谁家羌管、月便娟。", 
      "云散尽，秋空碧，玉钩悬。", 
      "洗耳时听三弄、等团圆。"
    ], 
    "rhythmic": "相见欢"
  }, 
  {
    "author": "李处全", 
    "paragraphs": [
      "一番风雨一番凉。", 
      "炯秋光。", 
      "又重阳。", 
      "潇洒东篱，浑学汉宫妆。", 
      "今日且须开口笑，花露袅，鬓云香。", 
      "泼醅新取淡鹅黄。", 
      "趁幽芳。", 
      "趣飞觞。", 
      "落帽当时，□发少年狂。", 
      "万事破除惟有此，尘外客，醉中乡。"
    ], 
    "rhythmic": "江城子"
  }, 
  {
    "author": "李处全", 
    "paragraphs": [
      "佳人偏爱菊花天。", 
      "玉钗金附蝉。", 
      "歌声缥缈紫云边。", 
      "博山沈水烟。", 
      "须斗酒，泛觥船。", 
      "乃翁能百篇。", 
      "高堂此会看年年。", 
      "夜深人醉眠。"
    ], 
    "rhythmic": "阮郎归"
  }, 
  {
    "author": "李处全", 
    "paragraphs": [
      "春山寂。", 
      "佳人凝笑山南陌。", 
      "山南陌。", 
      "东风寒浅，绛罗衫窄。", 
      "阑干倚处云如幂。", 
      "晚来雨过胭脂滴。", 
      "胭脂滴。", 
      "啼妆难劝，且须欢伯。"
    ], 
    "rhythmic": "忆秦娥"
  }, 
  {
    "author": "李处全", 
    "paragraphs": [
      "莺花寂。", 
      "为渠游冶长安陌。", 
      "长安陌。", 
      "今朝风景，酒肠宽窄。", 
      "锦茵闲把薰笼幂。", 
      "嫩红倚绿娇如滴。", 
      "娇如滴。", 
      "古今高咏，老泉仙伯。"
    ], 
    "rhythmic": "忆秦娥"
  }, 
  {
    "author": "李处全", 
    "paragraphs": [
      "香雪弄春妍，柳外黄昏池阁。", 
      "要看月华相映，卷东风帘幕。", 
      "更倾壶酒伴芳姿，名字胜桑落。", 
      "直与岭梅兄弟，是醍醐酥酪。"
    ], 
    "rhythmic": "好事近"
  }, 
  {
    "author": "李处全", 
    "paragraphs": [
      "梨花过雨，已是春强半。", 
      "花恼欲颠狂，兴浑在、秋千架畔。", 
      "搔头无语，斜日上帘栊，飞上下，语呢喃，又见双双燕。", 
      "鱼吹细浪，镜面摇歌扇。", 
      "籍草倒芳尊，亲香茵、落红千片。", 
      "追奔蜗角，回首醉初醒，逢节物，且欢娱，莫待流年换。"
    ], 
    "rhythmic": "蓦山溪"
  }, 
  {
    "author": "李处全", 
    "paragraphs": [
      "春事忆松江，江上花无数。", 
      "一枕匆匆醉梦中，芳草庵路。", 
      "携手度虹梁，洗眼看渔具。", 
      "盐豆莼羹是处无，早买扁舟去。"
    ], 
    "rhythmic": "卜算子"
  }, 
  {
    "author": "李处全", 
    "paragraphs": [
      "芍药斗新妆，杨柳飞轻雪。", 
      "著意留连不放春，已向东皇说。", 
      "况是谪仙家，自有长生诀。", 
      "方士呼来借玉蟾，要吸杯中月。"
    ], 
    "rhythmic": "卜算子"
  }, 
  {
    "author": "李处全", 
    "paragraphs": [
      "疏烟明淡雨膏如。", 
      "青入烧痕初。", 
      "开到无言桃李，春事喜敷腴。", 
      "随杖履，有琴书。", 
      "酒盈壶。", 
      "风前花下，睡起醒时，著我篮舆。"
    ], 
    "rhythmic": "诉衷情"
  }, 
  {
    "author": "李处全", 
    "paragraphs": [
      "政馀春眷眷，首夏，清和时候。", 
      "晓色，瑞霭凝轩牖。", 
      "著子青梅，袅枝红药，物物俱情厚。", 
      "绿倚朱弦，檀槽铁拨，华堂称寿。", 
      "季父高怀，庆锺吾姊，富贵长年，自应兼有。", 
      "更看诸郎，谢砌芝兰秀。", 
      "蚤晚成名，雁行亲膝，无忌胜如舅。", 
      "沆瀣朝霞，蓬莱弱水，酿为春酒。"
    ], 
    "rhythmic": "醉蓬莱"
  }, 
  {
    "author": "李处全", 
    "paragraphs": [
      "秋意生何许。", 
      "对玉钩、微云避舍，素风吹暑。", 
      "银汉桥成天路稳，乾鹊声声媚妩。", 
      "送仙杖、年年须度。", 
      "离合悲欢多少话，想今宵、缱绻难深诉。", 
      "千古恨，无新故。", 
      "聊须作意成欢绪。", 
      "为佳时、金针戏把，翠觞频举。", 
      "莫念匆匆轻掺袂，天上元无间阻。", 
      "况好是、新凉庭户。", 
      "倦客天涯磋老大，趁珠帘、绣额高楼处。", 
      "乞些巧，调儿女。"
    ], 
    "rhythmic": "贺新郎"
  }, 
  {
    "author": "李处全", 
    "paragraphs": [
      "心事知谁许。", 
      "政吾曹、辞弄翰，邀凉蠲暑。", 
      "节物於人俱可喜，今夕渠偏媚妩。", 
      "笑曝腹、书生风度。", 
      "河鼓天孙非世俗，纵惊云、急雨休轻诉。", 
      "忆倾盖，便如故。", 
      "良辰欢意宽离绪。", 
      "称仙家、瑶台缥缈，霓裳掀举。", 
      "应想尘寰空怅望，月路谁曾隔阻。", 
      "是处有、绮窗朱户。", 
      "我爱五湖烟水阔，待扁舟，寻到机处。", 
      "访婺女，共女。"
    ], 
    "rhythmic": "贺新郎"
  }, 
  {
    "author": "李处全", 
    "paragraphs": [
      "香雪新苞偏胜韵。", 
      "领袖催花信。", 
      "华节良辰人有分。", 
      "看士女、垂鬓。", 
      "莫向春风寻旧恨。", 
      "乐事随方寸。", 
      "眉寿故应天不吝。", 
      "浮大白、吾无闷。"
    ], 
    "rhythmic": "四和香・四犯令"
  }, 
  {
    "author": "李处全", 
    "paragraphs": [
      "年光箭脱无留计。", 
      "才过立春还守岁。", 
      "要知一岁已寻侬，听打个惊人喷嚏。", 
      "椒盘荐寿休辞醉。", 
      "坐听爆竹浑无寐。", 
      "明朝末後饮屠苏，白发从渠相点缀。"
    ], 
    "rhythmic": "玉楼春"
  }, 
  {
    "author": "李处全", 
    "paragraphs": [
      "和气作春妍。", 
      "以作寒归塞地天。", 
      "岁月翩翩人老矣，华颠。", 
      "胆冷更长自不眠。", 
      "节物映椒盘。", 
      "柏酒香浮白玉船。", 
      "捧劝大家相祝愿，何言。", 
      "但愿今年胜去年。"
    ], 
    "rhythmic": "南乡子"
  }, 
  {
    "author": "韩仙姑", 
    "paragraphs": [
      "不忧贫，不念富。", 
      "大悟之人，开著波罗铺。", 
      "内心真知无价宝，欲识真如，正照菩提路。", 
      "贪爱心，须除去。", 
      "清静法身，直是堪凭据。", 
      "忍辱波罗为妙乐，服了一圆，万病都新愈。"
    ], 
    "rhythmic": "苏幕遮"
  }, 
  {
    "author": "周颉", 
    "paragraphs": [
      "郧城清胜压湖湘。", 
      "人物镇相望。", 
      "秀气谁符楚泽，建安诸子文章。", 
      "东风得意，青云路稳，好去腾骧。", 
      "要识登科次第，待看北斗光芒。"
    ], 
    "rhythmic": "朝中措"
  }, 
  {
    "author": "王彭年", 
    "paragraphs": [
      "人才七泽盛三湘。", 
      "前辈敢追望。", 
      "惭愧史君劝驾，杯前重赐篇章。", 
      "雷风断送，鱼龙变化，云路蜚骧。", 
      "德意如何报称，短歌莫写毫芒。"
    ], 
    "rhythmic": "朝中措"
  }, 
  {
    "author": "李伯虎", 
    "paragraphs": [
      "史君清德比清湘。", 
      "妙政古相望。", 
      "闲暇恩波万井，笑谈风月千章。", 
      "殷勤劝驾，几人怀德，刻意胜骧。", 
      "试问匣中长剑，也应增焕光芒。"
    ], 
    "rhythmic": "朝中措"
  }, 
  {
    "author": "丘", 
    "paragraphs": [
      "一雁破空碧，秋满荻花洲。", 
      "淮山淡扫，欲颦眉黛唤人愁。", 
      "落日归云天外，目断清江无际，浩荡没轻鸥。", 
      "有恨寄流水，无泪学羁囚。", 
      "望石城，思东府，话西州。", 
      "平芜千里，古来佳处几回秋。", 
      "歌舞当年何在，罗绮一时同尽，梦幻两悠悠。", 
      "杯到莫停手，唯酒可忘忧。"
    ], 
    "rhythmic": "水调歌头"
  }, 
  {
    "author": "丘", 
    "paragraphs": [
      "人物冠江左，正始有遗音。", 
      "谪仙风味，洒然那受一尘侵。", 
      "倚马文章天与，霏屑谈辞云委，宣室为虚襟。", 
      "小驻外台节，聊屈济时心。", 
      "记长庚，曾入梦，恰而今。", 
      "橙黄橘绿，可人风物是秋深。", 
      "九日明朝佳节，得得天教好景，供与醉时吟。", 
      "从此寿千岁，一岁一登临。"
    ], 
    "rhythmic": "水调歌头"
  }, 
  {
    "author": "丘", 
    "paragraphs": [
      "小队拥龙节，三度过鲈乡。", 
      "烟波万顷，波绉湿斜阳。", 
      "何处渔舟唱晚，最是芦花风断，乃一声长。", 
      "矫首望空阔，逸兴坠微茫。", 
      "笑尘缨，何日许，濯沧浪。", 
      "天随甫里，相寻无处一凄凉。", 
      "会把水光山色，收入烟蓑短艇，胜世作清狂。", 
      "举酒属公子，富贵未渠央。"
    ], 
    "rhythmic": "水调歌头"
  }, 
  {
    "author": "丘", 
    "paragraphs": [
      "一叶下林表，秋色满蘅皋。", 
      "江风吹雨初过，天宇一何高。", 
      "蜡屐径来堂上，倚杖け然长啸，万里看云涛。", 
      "逸兴浩无际，安得驾灵鳌。", 
      "叹吾生，天地里，一秋毫。", 
      "江山如传，古来阅尽几英豪。", 
      "回首只今何在，举目依然风景，此意属吾曹。", 
      "欲去重惆怅，松径冷萧骚。"
    ], 
    "rhythmic": "水调歌头"
  }, 
  {
    "author": "丘", 
    "paragraphs": [
      "彩舰驾飞，帆影漾江乡。", 
      "肥梅天气，一声横玉换新阳。", 
      "惊起沙汀鸥鹭，点破暮天寒碧，极目楚天长。", 
      "一抹残霞外，云断水茫茫。", 
      "朔清风，歌白雪，和沧浪。", 
      "枕流亭馆，昔年行处半荒凉。", 
      "我欲骖风游戏，收拾烟波佳景，一一付词章。", 
      "闻说洞天好，何处水中央。"
    ], 
    "rhythmic": "水调歌头"
  }, 
  {
    "author": "丘", 
    "paragraphs": [
      "驻马江头，聊自放、尘劳踪迹。", 
      "身渐老、尊前羞见，异乡风物。", 
      "雪柳垂金幡胜小，钗头又报春消息。", 
      "记去年、持酒觅新词，人疏隔。", 
      "时序好，今犹昔。", 
      "携赏处，空追忆。", 
      "都如梦才觉，悄然难觅。", 
      "且饮不须论许事，从今煞有佳天色。", 
      "但官闲、有酒便嬉游，愁无益。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "玉宇无尘，斜阳外、江楼伫立。", 
      "人正远、骑鲸南去，笑言难挹。", 
      "冰雪生寒烟瘴冷，海山著处恩波湿。", 
      "问碧门、金阕待君来，何时入。", 
      "犹自有，新篇什。", 
      "应念我，相思急。", 
      "满乌丝挥遍，麝煤香。", 
      "尊酒相逢佳□□，十年一梦长川吸。", 
      "想上都、风月未盟寒，追良集。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "十载重游，愧好在、吴中父老。", 
      "官事里、空然痴绝，竟何曾了。", 
      "赖有平生知己地，全胜末路依刘表。", 
      "竟此身、还复雁门，宁论早。", 
      "篷仙语，开朕兆。", 
      "郇翰洒，增荣耀。", 
      "倚先声风动，了然家晓。", 
      "翘馆每烦尘想□，宾筵更著红妆绕。", 
      "算从前、得此慰初心，於人少。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "冠盖吴中，羡来往、风流二老。", 
      "谈笑处、清风满座，倡酬不了。", 
      "琪树相鲜昆阆里，玉山高并云烟表。", 
      "叹□时、顿有古来无，功名早。", 
      "膺帝眷，符梦兆。", 
      "为国镇，腾光耀。", 
      "更宁容秀野，醉眠清晓。", 
      "麟组已联方面重，衮衣行接天香绕。", 
      "许畸人、巾履奉英游，荣多少。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "楚甸云收，歌舞地、依然江渚。", 
      "嗟往事、豪华无限，梦回何许。", 
      "翠被那知思玉度，绣袿谩说为行雨。", 
      "悄不禁、俯仰一凄凉，成千古。", 
      "吴蜀会，襟喉处。", 
      "据胜势，开天府。", 
      "著诗书元帅，谈笑尊俎。", 
      "步障月明翻鼓吹，华榱雾湿披窗户。", 
      "把胜游、都与旧风光，湔尘土。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "平楚苍然，烟霭外、飞鸿冥灭。", 
      "身老矣、登临感慨，几时当彻。", 
      "痛饮从教吹帽落，悲歌莫击壶边缺。", 
      "算人生、任运复何为，伤情切。", 
      "功名事，休谩说。", 
      "渠有命，谁工拙。", 
      "且随宜斗健，强酬佳节。", 
      "九节从今知几度，试看镜里头如雪。", 
      "向醉中、赢取万缘空，真蝉脱。"
    ], 
    "rhythmic": "满江红"
  }, 
  {
    "author": "丘", 
    "paragraphs": [
      "一番好景，近莺花时候。", 
      "才过收灯便晴昼。", 
      "正熊罴、占梦日，戏彩称觞，当此际，须信人间未有。", 
      "光华分瑞节，粉署兰台，谁出如公望郎右。", 
      "气如虹，才吐凤，指掌功名，馀事也，千载犹当不朽。", 
      "待辟国、清边取封侯，看肘後、黄金印悬如斗。"
    ], 
    "rhythmic": "洞仙歌"
  }, 
  {
    "author": "丘", 
    "paragraphs": [
      "江城梅柳，惯得春先处。", 
      "催趁风光上歌舞。", 
      "见九衢、车马流水如龙，喧笑语，罗绮香尘载路。", 
      "欢娱多暇日，尊俎风流，重见承平旧官府。", 
      "有多少、佳丽事，坠珥遗簪，芳径里，瑟瑟珠玑翠羽。", 
      "好惜取、韶华醉连宵，更莫待、收灯酒阑人去。"
    ], 
    "rhythmic": "洞仙歌"
  }, 
  {
    "author": "丘", 
    "paragraphs": [
      "□□春□，□画□□处。", 
      "十里红莲照歌舞。", 
      "望鳌山天际，宝篆翻空，看未了，涌出珠宫贝宇。", 
      "锦江桥那畔，罗绮重重，曲巷深坊暗香度。", 
      "玉相辉，花并艳，明月随人，归去也，零落珠玑翠羽。", 
      "先如许、风光更元宵，算却好、图将凤城夸去。"
    ], 
    "rhythmic": "洞仙歌"
  }, 
  {
    "author": "丘", 
    "paragraphs": [
      "花中尤物，欲赋无佳句。", 
      "深染燕脂浅含露。", 
      "被春寒无赖，不放全开，才半吐，翻与留连妙处。", 
      "人间称绝色，倾国倾城，试问太真似花否。", 
      "最娉婷，偏艳冶，百媚千娇，谁道许，须要能歌解舞。", 
      "算费尽、春工到开时，甚却付、连宵等闲风雨。"
    ], 
    "rhythmic": "洞仙歌"
  }, 
  {
    "author": "丘", 
    "paragraphs": [
      "丰肌腻体，雅淡仍娇贵。", 
      "不与群芳竞姝丽。", 
      "向琼林珠殿，独占春风，仙仗里，曾奉三宫燕喜。", 
      "低回如有恨，失意含羞，乐事繁华竟谁记。", 
      "应怜我，空老去，无句酬伊，吟未就，不觉东风又起。", 
      "镇独立黄昏怯轻寒，这情绪、年年共花憔悴。"
    ], 
    "rhythmic": "洞仙歌"
  }, 
  {
    "author": "丘", 
    "paragraphs": [
      "雨趣轻寒，风作秋声，燕归雁来。", 
      "动天涯羁思，登山临水，惊心节物，极目烟埃。", 
      "客里逢君，才同一笑，何遽言归如此哉。", 
      "别离久，算不应兴尽，却棹船回。", 
      "主人下榻高斋。", 
      "更点检笙歌频宴开。", 
      "便留连不到，迎春见柳，也须小驻，度腊观梅。", 
      "花上盈盈，闺中脉脉，应念胡麻正好栽。", 
      "从教去，正危阑望断，小倚徘徊。"
    ], 
    "rhythmic": "沁园春"
  }, 
  {
    "author": "丘", 
    "paragraphs": [
      "匏系弥年，江北江南，羡君去来。", 
      "笑山横南浦，朝来爽致，文书堆案，胸次生埃。", 
      "放旷如君，拘縻如我，试问人生谁乐哉。", 
      "真难学，是得留且住，欲去须回。", 
      "何时竹屋茅斋。", 
      "去相傍为邻三径开。", 
      "撰小窗临水，危亭当巘，随宜有竹，著处须梅。", 
      "坐读黄庭，手援紫藟，一寸丹田时自栽。", 
      "当馀暇，更与君来往，林下徘徊。"
    ], 
    "rhythmic": "沁园春"
  }, 
  {
    "author": "丘", 
    "paragraphs": [
      "梅妆竹外。", 
      "未洗唇红退。", 
      "酥脸腻，檀心碎。", 
      "临溪闲自照，爱雪春犹带。", 
      "沙路晓，亭亭浅立人无对。", 
      "似恨谁能会。", 
      "迟见江头盖。", 
      "和鼎事，终应在。", 
      "落残知未免，韵胜何曾改。", 
      "牵醉梦，随香欲渡三山海。"
    ], 
    "rhythmic": "千秋岁"
  }, 
  {
    "author": "丘", 
    "paragraphs": [
      "征鸿天外。", 
      "风急惊飞退。", 
      "云彩重，窗声碎。", 
      "初凝铺径絮，渐卷随车带。", 
      "凝望处，巫山秀耸寒相对。", 
      "高卧传都会。", 
      "茅屋倾冠盖。", 
      "空往事，今谁在。", 
      "梅梢春意动，泽国年华改。", 
      "楼上好，与君浩荡浮银海。"
    ], 
    "rhythmic": "千秋岁"
  }, 
  {
    "author": "丘", 
    "paragraphs": [
      "窥檐窗外。", 
      "酒力冲寒退。", 
      "风絮乱，琼瑶碎。", 
      "凌波争缭绕，点舞相萦带。", 
      "应惬当，凝香燕寝佳人对。", 
      "恰与花时会。", 
      "小阻寻芳盖。", 
      "犹自得，春多在。", 
      "日烘梅柳竞，翠入山林改。", 
      "但只恐，别离恨远如云海。"
    ], 
    "rhythmic": "千秋岁"
  }, 
  {
    "author": "丘", 
    "paragraphs": [
      "横笛吹梅，记南楼夜月，疏蕊纤枝。", 
      "香尘软红自暖，不怕寒欺。", 
      "人归梦悄，怅凭阑、密约深期。", 
      "身渐老，风流纵在，逢花那似当时。", 
      "东阁占春宜早，甚开迟也似，雪屋疏篱。", 
      "须公彩毫度曲，锦帐题诗。", 
      "多应见我，怪尊前、华发其谁。", 
      "烦道与，巡檐共笑，元是旧日相知。"
    ], 
    "rhythmic": "汉宫春"
  }, 
  {
    "author": "丘", 
    "paragraphs": [
      "闻说瓢泉，占烟霏空翠，中著精庐。", 
      "旁连吹台燕榭，人境清殊。", 
      "犹疑未足，称主人、胸次恢疏。", 
      "天自与，相攸佳处，除今禹会应无。", 
      "选胜卧龙东畔，望篷莱对起，岩壑屏如。", 
      "秋风夜凉弄笛，明月邀予。", 
      "三英笑粲，更吴天、不隔莼鲈。", 
      "新度曲，银钩照眼，争看阿素工书。"
    ], 
    "rhythmic": "汉宫春"
  }, 
  {
    "author": "丘", 
    "paragraphs": [
      "蕊珠仙籍标名，绛纱覆玉云霞里。", 
      "銮坡凤掖，丝鸣佩，甘泉近侍。", 
      "濯柳临春，梨照座，绝尘风味。", 
      "记青蒲、夜半论兵，万人惊诵回天意。", 
      "麟组遥临万里。", 
      "谈笑处、江山增丽。", 
      "遐冲坐折，风流馀事，唯应燕喜。", 
      "新筑沙堤，暂占熊梦，恰经长至。", 
      "过佳辰献寿，双旌便好，作朝天计。"
    ], 
    "rhythmic": "水龙吟"
  }, 
  {
    "author": "丘", 
    "paragraphs": [
      "烛花渐暗，似梦来非梦，今夕何夕。", 
      "帘幕生香人醉里，家住深深密密。", 
      "松客难为，独留无计，此意谁知得。", 
      "相看无语，可怜心绪如织。", 
      "缓辔踏月归来，空馀襟袖，有多情脂泽。", 
      "浅笑轻颦追想处，眼底如今历历。", 
      "著意新词，於人好语，过後应难必。", 
      "今宵酒醒，断肠人正愁寂。"
    ], 
    "rhythmic": "念奴娇"
  }, 
  {
    "author": "丘", 
    "paragraphs": [
      "鸣鸠乳燕。", 
      "春在梨花院。", 
      "重门镇掩。", 
      "沈沈帘不卷。", 
      "纱窗红日三竿，睡鸭馀香一线。", 
      "佳眠悄无人唤。", 
      "谩消遣。", 
      "行云无定，楚雨难凭梦魂断。", 
      "清明渐近，天涯人正远。", 
      "尽教闲了秋千，觑著海棠开遍。", 
      "难禁旧愁新怨。"
    ], 
    "rhythmic": "扑蝴蝶"
  }, 
  {
    "author": "丘", 
    "paragraphs": [
      "聚春工，开绝艳，天巧信无比。", 
      "旧日京华，应也只如此。", 
      "等闲一尺娇红，燕脂微点，宛然印、昭阳玉指。", 
      "最好是。", 
      "乐岁台府官闲，风流剩欢意。", 
      "痛饮连宵，花也为人醉。", 
      "可堪银烛烧残，红妆归去，任春在、宝钗云髻。"
    ], 
    "rhythmic": "祝英台・祝英台近"
  }, 
  {
    "author": "丘", 
    "paragraphs": [
      "轻煤一曲染霜纨。", 
      "小屏山。", 
      "有无间。", 
      "宛是西湖，雪後未晴天。", 
      "水外几家篱落晚，半开关。", 
      "有梅花、傲峭寒。", 
      "渐看。", 
      "渐远。", 
      "水弥漫。", 
      "小舟轻，去又还。", 
      "野桥断岸，隐萧寺、□出晴峦。", 
      "忆得孤山，山下竹溪前。", 
      "佳致不妨随处有，小窗闲，与词人、伴醉眠。"
    ], 
    "rhythmic": "江城梅花引", 
    "tags": [
      "西湖"
    ]
  }, 
  {
    "author": "丘", 
    "paragraphs": [
      "清似水。", 
      "不了眼中供泪。", 
      "今宵忍听唱阳关，暮云千里。", 
      "可堪客里送行人，家山空老春荠。", 
      "道别去、如许易。", 
      "离合定非人意。", 
      "几年回首望龙门，近才御李。", 
      "也知追诏有来时，匆匆今见归骑。", 
      "整弓刀，徒御喜。", 
      "举离觞、饮釂无味。", 
      "端的慰人愁悴。", 
      "想天心，注倚方深，应是日日传宣公来未。"
    ], 
    "rhythmic": "西河"
  }, 
  {
    "author": "丘", 
    "paragraphs": [
      "雨过凉生，风来香远，柳塘池馆清幽。", 
      "圆荷万柄，芙蓉困倚轻柔。", 
      "暮霞映，日初收。", 
      "更满意、绿密红稠。", 
      "是牵情处，低回照影，特地娇羞。", 
      "惆怅好景难酬。", 
      "慰家山梦绕，十顷新秋。", 
      "庭空吏散，依然兴在沧州。", 
      "未容短棹轻舟。", 
      "谩赢得、终日迟留。", 
      "笑空归去，篮舆路转，月上西楼。"
    ], 
    "rhythmic": "夜合花"
  }, 
  {
    "author": "丘", 
    "paragraphs": [
      "夕烽戍鼓。", 
      "悲凉江岸淮浦。", 
      "雾隐孤城，水荒沙聚。", 
      "人共语。", 
      "尽向来胜处。", 
      "谩怀古。", 
      "问柳津花渡。", 
      "露桥夜月，吹箫人在何许。", 
      "缭嫱望。", 
      "粉黛成黄土。", 
      "惟有江东注。", 
      "都无虏。", 
      "似旧时得否。"
    ], 
    "rhythmic": "垂丝钓"
  }, 
  {
    "author": "丘", 
    "paragraphs": [
      "鼓角清雄占云。", 
      "喜边尘、今度还静。", 
      "一线乍添，长觉皇州日永。", 
      "楼外崇牙影转，拥千骑、欢声万井。", 
      "太平官府人初见，梦熊三占佳景。", 
      "皇恩夜出天闱，云章粲、凤鸾飞动相映。", 
      "宝带万钉，与作今朝佳庆。", 
      "勋业如斯得也，况整顿、江淮大定。", 
      "这回恰好，归朝去、共调金鼎。"
    ], 
    "rhythmic": "黄河清"
  }, 
  {
    "author": "丘", 
    "paragraphs": [
      "风传芳信，晓色便清霁。", 
      "帘幕护春寒，篆香温、笙簧韵美。", 
      "使华容与，星动帝王州，花上脸，柳边眉，竞报占熊喜。", 
      "欢娱好是，玉塞无尘起。", 
      "鞭计小迟留，要长折、遐冲万里。", 
      "传闻有诏，宣室待归来，满，叵罗深，莫负春葱指。"
    ], 
    "rhythmic": "蓦山溪"
  }, 
  {
    "author": "丘", 
    "paragraphs": [
      "怀抱环奇懒叩阍。", 
      "朝阳独赋远人村。", 
      "即看飞下芝封诏，会见趣归金马门。", 
      "今夕饮，拼濡裙。", 
      "一时尊俎尽诗人。", 
      "唯馀阿买真才劣，醉後犹能写八分。"
    ], 
    "rhythmic": "鹧鸪天"
  }, 
  {
    "author": "丘", 
    "paragraphs": [
      "陆海蓬壶自有山。", 
      "光风霁月未应悭。", 
      "但将歌舞酬佳节，却信阴晴是等闲。", 
      "花照夜，烛烘盘。", 
      "明年公更酒肠宽。", 
      "奉陪黄伞传柑宴，莫望红妆拥座欢。"
    ], 
    "rhythmic": "鹧鸪天"
  }, 
  {
    "author": "丘", 
    "paragraphs": [
      "准拟关门度一秋。", 
      "强扶衰病起相酬。", 
      "不辞酩酊还吹帽，自笑怯露头。", 
      "江日晚，更迟留。", 
      "争传五马足风流。", 
      "论车载酒浑闲事，著笼藏花说未休。"
    ], 
    "rhythmic": "鹧鸪天"
  }, 
  {
    "author": "丘", 
    "paragraphs": [
      "两两维舟近柳堤。", 
      "菱歌迤逦过前溪。", 
      "曲中自诉衷肠事，岸上行人那得知。", 
      "金齿屐，翠云篦。", 
      "女萝为带蕙为衣。", 
      "惜花贪折归时晚，急桨相呼入翠微。"
    ], 
    "rhythmic": "鹧鸪天"
  }, 
  {
    "author": "丘", 
    "paragraphs": [
      "玳瑁宴中见绿珠。", 
      "淡然高韵胜施朱。", 
      "揉兰雾蔷薇浅，半露冰肌玉不如。", 
      "餐秀色，味肤腴。", 
      "轻红端合与为奴。", 
      "只愁宴罢翻成恨，赢得偏怜不似初。"
    ], 
    "rhythmic": "鹧鸪天"
  }, 
  {
    "author": "丘", 
    "paragraphs": [
      "水满平湖香满路。", 
      "绕重城、藕花无数。", 
      "小艇红妆，疏帘轻盖，烟柳画桥斜渡。", 
      "恣乐追凉忘日暮。", 
      "箫鼓动、月明人去。", 
      "犹有清歌，随风迢递，声在芰荷深处。"
    ], 
    "rhythmic": "夜行船"
  }, 
  {
    "author": "丘", 
    "paragraphs": [
      "一舸鸱夷云水路。", 
      "贪游戏、悄忘尘数。", 
      "明月长随，清风满载，那向急流争渡。", 
      "邂逅占星来已暮。", 
      "芝封待、却催归处。", 
      "倚玉蒹葭，论文尊俎，回首笑谈何处。"
    ], 
    "rhythmic": "夜行船"
  }, 
  {
    "author": "丘", 
    "paragraphs": [
      "飞舄朝天云作路。", 
      "长安近、更无程数。", 
      "梧竹当年，丝纶弈世，咫尺凤池平渡。", 
      "青眼相逢何太暮。", 
      "眉黄透、却愁君去。", 
      "官事无多，丰年有暇，莫负赏心佳处。"
    ], 
    "rhythmic": "夜行船"
  }, 
  {
    "author": "丘", 
    "paragraphs": [
      "万柄荷花红绕路。", 
      "锦连空、望无层数。", 
      "照水旌旗，临风鼓吹，行遍月桥烟渡。", 
      "堪笑年华今已暮。", 
      "身西上、梦魂东去。", 
      "一曲亭边，五云门外，犹记最花多处。"
    ], 
    "rhythmic": "夜行船"
  }, 
  {
    "author": "丘", 
    "paragraphs": [
      "天上玉卮称万寿，人间湛露初匀。", 
      "种萱堂上阅青春。", 
      "薰风频送喜，同日拜丝纶。", 
      "班在蕊珠仙缀立，等闲历遍燕秦。", 
      "紫皇先付与佳名。", 
      "宜家更宜国，宜子又宜孙。"
    ], 
    "rhythmic": "临江仙"
  }, 
  {
    "author": "丘", 
    "paragraphs": [
      "时节近中秋，桂花天气。", 
      "忆得熊罴梦呈瑞。", 
      "向来三度，恨被一官萦系。", 
      "今朝称寿，也休辞醉。", 
      "斑衣戏彩，薄罗初试。", 
      "华发双亲剩欢喜。", 
      "功名荣贵，未要匆匆深计。", 
      "一杯先要祝，千百岁。"
    ], 
    "rhythmic": "感皇恩"
  }, 
  {
    "author": "丘", 
    "paragraphs": [
      "梅子著花当献寿。", 
      "得得天工，有意还知否。", 
      "教在岁寒双雪後。", 
      "长年不羡松筠茂。", 
      "莫厌杯深歌舞奏。", 
      "约略丝纶，正是来时候。", 
      "富贵明年公自有。", 
      "天香公烛黄封酒。"
    ], 
    "rhythmic": "蝶恋花"
  }, 
  {
    "author": "丘", 
    "paragraphs": [
      "鼓吹东方天欲晓。", 
      "打彻伊州，梅柳都开了。", 
      "尽道鄞江春许早。", 
      "使君未到春先到。", 
      "号令只凭花信报。", 
      "旗垒精明，家世临淮妙。", 
      "遥想明年元夕好。", 
      "玉人更著华灯照。"
    ], 
    "rhythmic": "蝶恋花"
  }, 
  {
    "author": "丘", 
    "paragraphs": [
      "逼砌筠窗围小院。", 
      "日照花枝，疏影重重见。", 
      "金鸭无风香自暖。", 
      "腊寒才比春寒浅。", 
      "画景温温烘笔砚。", 
      "闲把安西，六纸都临遍。", 
      "茗碗不禁幽梦远。", 
      "鹊来唤起斜阳晚。"
    ], 
    "rhythmic": "蝶恋花"
  }, 
  {
    "author": "丘", 
    "paragraphs": [
      "潇洒佳人淡淡妆。", 
      "特地凌寒，秀出孤芳。", 
      "雪为肌体练为裳。", 
      "韵处天姿，不御铅黄。", 
      "古样铜壶湿篆章。", 
      "浅浸横斜，净几明窗。", 
      "何妨三弄点苔苍。", 
      "但有疏枝，依旧清香。"
    ], 
    "rhythmic": "一翦梅"
  }, 
  {
    "author": "丘", 
    "paragraphs": [
      "畏暑只嫌秋较晚。", 
      "不道玉楼人渐远。", 
      "此情那解却清凉，肠欲断。", 
      "愁无限。", 
      "安得冰壶还照眼。", 
      "妙舞蹁跹歌宛转。", 
      "走遍京华何处见。", 
      "清眠无梦到西州，馀香浅。", 
      "银钩软。", 
      "唯仗锦书聊自遣。"
    ], 
    "rhythmic": "天仙子"
  }, 
  {
    "author": "丘", 
    "paragraphs": [
      "晚风斜日折梅花。", 
      "楼外卷残霞。", 
      "领略一城春气，华灯十万人家。", 
      "轻衫短帽，风前趁马，月下随车。", 
      "道个小来脚定，那人笑隔笼纱。"
    ], 
    "rhythmic": "朝中措"
  }, 
  {
    "author": "丘", 
    "paragraphs": [
      "几回相与叹高才。", 
      "忽报驭风来。", 
      "谁道亟朝天阕，更能同上春台。", 
      "主人早晚，班联玉笋，行听连催。", 
      "湖上饱赓新唱，思堂快泻深杯。"
    ], 
    "rhythmic": "朝中措"
  }, 
  {
    "author": "丘", 
    "paragraphs": [
      "尊前宾主角多才。", 
      "亦许我同来。", 
      "诗思竞翻三峡，酒狂欲拗连台。", 
      "身闲有限，莫辞光景，刻烛相催。", 
      "沙路即看联辔，上林趁赏流杯。"
    ], 
    "rhythmic": "朝中措"
  }, 
  {
    "author": "丘", 
    "paragraphs": [
      "壶边击断歌无节。", 
      "山川一带伤情切。", 
      "依旧石头城。", 
      "夕阳天外明。", 
      "行人谁是侣。", 
      "遗唱今何许。", 
      "对酒转愁多。", 
      "愁多奈酒何。"
    ], 
    "rhythmic": "菩萨蛮"
  }, 
  {
    "author": "丘", 
    "paragraphs": [
      "秋声夜到秋香园。", 
      "重帘拭卷都开遍。", 
      "只似旧时香。", 
      "更添些子黄。", 
      "绮窗人共赋。", 
      "犹忆分香句。", 
      "别後几回秋。", 
      "见花空复愁。"
    ], 
    "rhythmic": "菩萨蛮"
  }, 
  {
    "author": "丘", 
    "paragraphs": [
      "云林带水山横阁。", 
      "故人去尽添萧索。", 
      "反照射微茫。", 
      "临分愁夕阳。", 
      "传柑当令节。", 
      "连璧朝天阕。", 
      "还有雁西飞。", 
      "慰人新别离。"
    ], 
    "rhythmic": "菩萨蛮"
  }, 
  {
    "author": "丘", 
    "paragraphs": [
      "恰好轻篷短棹，绝胜锦缆牙樯。", 
      "一声横笛起微茫。", 
      "十里红莲步障。", 
      "小待山头吐月，何妨说剑杯长。", 
      "更看风露洗湖光。", 
      "水底金盘滉漾。"
    ], 
    "rhythmic": "西江月"
  }, 
  {
    "author": "丘", 
    "paragraphs": [
      "明日又还重九，黄昏小雨疏风。", 
      "菊英萸糁一尊同。", 
      "付与今宵号梦。", 
      "寒意梧桐叶上，客愁画角声中。", 
      "小楼何日却从容。", 
      "千里此情应共。"
    ], 
    "rhythmic": "西江月"
  }, 
  {
    "author": "丘", 
    "paragraphs": [
      "雨晴风定。", 
      "一任春寒逞。", 
      "要勒群芳未醒。", 
      "不废梅花，晚来妆面靓。", 
      "曲阑斜凭。", 
      "水栏临清镜。", 
      "翠竹箫骚相映。", 
      "付与幽人，巡池看弄影。"
    ], 
    "rhythmic": "梅弄影"
  }, 
  {
    "author": "丘", 
    "paragraphs": [
      "东风罨岸进船难。", 
      "酒醒篆香残。", 
      "不堪客里无绪，那更晚来寒。", 
      "思往事，耿无眠。", 
      "掩屏山。", 
      "夜深人静，何处一声，月子弯弯。"
    ], 
    "rhythmic": "诉衷情"
  }, 
  {
    "author": "丘", 
    "paragraphs": [
      "素衣苍狗不成妍。", 
      "何意妒蝉娟。", 
      "不知高处难掩，终自十分圆。", 
      "涵万象，独当天。", 
      "照无边。", 
      "乾坤呈露，何况人间，大地山川。"
    ], 
    "rhythmic": "诉衷情"
  }, 
  {
    "author": "丘", 
    "paragraphs": [
      "芙蓉深径小肩舆。", 
      "相并语徐徐。", 
      "红妆著处迎笑，遮路索踟蹰。", 
      "锦步障，绣储胥。", 
      "绕重湖。", 
      "更添月照，人面花枝，疑在蓬壶。"
    ], 
    "rhythmic": "诉衷情"
  }, 
  {
    "author": "丘", 
    "paragraphs": [
      "十分风味似诗人。", 
      "有些子太清生。", 
      "只应最嫌俗子，消瘦却盈盈。", 
      "风乍静，雪初晴。", 
      "月微明。", 
      "泊然疏淡，莫是无情，作个关情。"
    ], 
    "rhythmic": "诉衷情"
  }, 
  {
    "author": "丘", 
    "paragraphs": [
      "翠竹如屏，浅山如画。", 
      "小池面、危桥一跨。", 
      "著棕亭临水，宛然郊野。", 
      "竹篱茅舍。", 
      "好是天寒，倍添幽雅。", 
      "正雪意、垂垂欲下。", 
      "更朦胧月影，弄明初夜。", 
      "梅花动也。"
    ], 
    "rhythmic": "锦帐春"
  }, 
  {
    "author": "丘", 
    "paragraphs": [
      "风又雨。", 
      "吹面落花红舞。", 
      "把酒不禁春思苦。", 
      "别离闻杜宇。", 
      "叠嶂楼头佳处。", 
      "犹想襞笺容与。", 
      "思入云山便好语。", 
      "莫辞频寄取。"
    ], 
    "rhythmic": "谒金门"
  }, 
  {
    "author": "丘", 
    "paragraphs": [
      "槐阴绿。", 
      "帘卷翠屏山曲。", 
      "照眼冰壶寒并玉。", 
      "赐衣便雾縠。", 
      "熊梦又惊初卜。", 
      "好在掖垣梧竹。", 
      "应讶人归犹未速。", 
      "已颁新诏墨。"
    ], 
    "rhythmic": "谒金门"
  }, 
  {
    "author": "丘", 
    "paragraphs": [
      "罗袖薄。", 
      "玉臂镂花金约。", 
      "起晚欠伸莲步弱。", 
      "倚床娇韵恶。", 
      "独自青楼珠箔。", 
      "怎向日长花落。", 
      "门掩东风春寂寞。", 
      "误人瞋喜鹊。"
    ], 
    "rhythmic": "谒金门"
  }, 
  {
    "author": "丘", 
    "paragraphs": [
      "花雨润。", 
      "烟锁玉炉香韵。", 
      "笑度华年春不尽。", 
      "寿觞寒食近。", 
      "甲子才周一瞬。", 
      "争羡珠颜青鬓。", 
      "咫尺朝元仙路稳。", 
      "碧云新有信。"
    ], 
    "rhythmic": "谒金门"
  }, 
  {
    "author": "丘", 
    "paragraphs": [
      "空涧落鸣泉，千骑雨霖衣铁。", 
      "金奏欲终人醉，有玉声清越。", 
      "夜深纤手怯轻寒，馀韵寄愁绝。", 
      "玉树梦回何处，但满庭霜月。"
    ], 
    "rhythmic": "好事近"
  }, 
  {
    "author": "丘", 
    "paragraphs": [
      "整整一冬晴，雨後不论朝夕。", 
      "麦陇救得一半，莫妨他寒食。", 
      "试看天气定乘除，宽更待三日。", 
      "桃李且须宁耐，有无边春色。"
    ], 
    "rhythmic": "好事近"
  }, 
  {
    "author": "丘", 
    "paragraphs": [
      "铁锁星桥永夜通。", 
      "万家帘幕度香风。", 
      "俊游人在笑声中。", 
      "罗绮十行眉黛绿，银花千炬簇莲红。", 
      "座中争看黑头公。"
    ], 
    "rhythmic": "浣溪沙"
  }, 
  {
    "author": "丘", 
    "paragraphs": [
      "胜子幡儿袅鬓云。", 
      "钗头绝唱旧曾闻。", 
      "江城喜见又班春。", 
      "拂柳和风初有信，欺梅残雪已无痕。", 
      "只应笑语作春温。"
    ], 
    "rhythmic": "浣溪沙"
  }, 
  {
    "author": "丘", 
    "paragraphs": [
      "潇洒无湖仙。", 
      "踏遍尘寰。", 
      "吟哦长忆两松闲。", 
      "邂逅天涯还一笑，璧合珠连。", 
      "风采照衰残。", 
      "妙语冷然。", 
      "妓围香暖簇金蝉。", 
      "端为故人情未减，醉玉颓山。"
    ], 
    "rhythmic": "浪淘沙"
  }, 
  {
    "author": "丘", 
    "paragraphs": [
      "月殿移根入帝乡。", 
      "风流犹是旧时妆。", 
      "猩血染成丹杏脸。", 
      "浓点。", 
      "郁金笼就赭衣黄。", 
      "浪说锦城元自少。", 
      "不道。", 
      "只今何啻五枝芳。", 
      "试问司花谁是主。", 
      "传语。", 
      "且烦都与十分香。"
    ], 
    "rhythmic": "定风波"
  }, 
  {
    "author": "丘", 
    "paragraphs": [
      "翠被怯轻寒，花气撩幽梦。", 
      "梦蹑飞云驾彩鸾，惊觉花枝动。", 
      "宿酒未全醒，屋角闻晴。", 
      "爱著荼䕷彻骨香，嗅了还重□。"
    ], 
    "rhythmic": "卜算子"
  }, 
  {
    "author": "丘", 
    "paragraphs": [
      "风佩珊珊。", 
      "云屏曲曲，愁绝春悭。", 
      "无奈馀寒。", 
      "半醒宿酒，御夹成单。", 
      "深沈院落人闲。", 
      "凭阑处、眉颦黛残。", 
      "彩笔慵拈。", 
      "新声微度，兴入云山。"
    ], 
    "rhythmic": "柳梢青"
  }, 
  {
    "author": "丘", 
    "paragraphs": [
      "花落花开，等闲不管流年度。", 
      "旧游何处。", 
      "浅立空凝伫。", 
      "惊拍栏干，忍见春将暮。", 
      "凭风絮。", 
      "为人飞去。", 
      "散作愁无数。"
    ], 
    "rhythmic": "点绛唇"
  }, 
  {
    "author": "丘", 
    "paragraphs": [
      "碧玉槎桠金粟小。", 
      "山路惊秋老。", 
      "倒倚湿寒烟，似怯秋风，阁泪啼清晓。", 
      "铜壶冷浸宜深窈。", 
      "人试新妆巧。", 
      "云鬓一枝斜，小阁幽窗，是处都香了。"
    ], 
    "rhythmic": "醉花阴"
  }, 
  {
    "author": "丘", 
    "paragraphs": [
      "风雨骤，妒花黄。", 
      "忽斜阳。", 
      "急手打开君会否，是伊凉。", 
      "深深密密传觞。", 
      "似差胜、落帽清狂。", 
      "满引休辞还醉倒，却何妨。"
    ], 
    "rhythmic": "愁倚阑・春光好"
  }, 
  {
    "author": "丘", 
    "paragraphs": [
      "门外绮罗入绣。", 
      "堂上华灯入昼。", 
      "领略一番春，共醉连宵歌酒。", 
      "今後。", 
      "今後。", 
      "如此遨头少有。"
    ], 
    "rhythmic": "如梦令"
  }, 
  {
    "author": "丘", 
    "paragraphs": [
      "小小峰峦对起。", 
      "芳树重重相倚。", 
      "清溜绕阶除，聊备一池春水。", 
      "游戏。", 
      "游戏。", 
      "适意随缘足矣。"
    ], 
    "rhythmic": "如梦令"
  }, 
  {
    "author": "丘", 
    "paragraphs": [
      "憎人虎豹守天关。", 
      "嗟蜀道、十分难。", 
      "说与沐猴冠。", 
      "这富贵、於人怎谩。", 
      "忘形尊俎，能言桃李，日日在东山。", 
      "不醉有馀欢。", 
      "唱好个、风流谢安。"
    ], 
    "rhythmic": "太常引"
  }, 
  {
    "author": "朱颜", 
    "paragraphs": [
      "影落三秋月，寒生六月霜。", 
      "是谁幻出玉。", 
      "乞与一枝和雪、钓漓湘。", 
      "劲节依琳馆，虚心漏草堂。", 
      "笔端元自有雌黄。", 
      "疑是化龙蜚到、葛仙旁。"
    ], 
    "rhythmic": "南歌子"
  }, 
  {
    "author": "吕胜己", 
    "paragraphs": [
      "月晃西窗，风掀斗帐，晓来梦回。", 
      "见满川惊鹭，长空瑞鹤，联翩来下，翔舞徘徊。", 
      "旋放金磐承积块，更轻撼琼壶撩冻澌。", 
      "毡帏小，近宝炉兽炭，沈水兰煤。", 
      "寒威。", 
      "酒力相欺。", 
      "荐绿蚁霜螯左右持。", 
      "问岁岁祯祥，如何中断，年年梅月，因甚愆期。", 
      "上绀碧楼，城高百尺，看白玉虬龙奔四围。", 
      "纷争罢，正残鳞败甲，天上交飞。"
    ], 
    "rhythmic": "沁园春"
  }, 
  {
    "author": "吕胜己", 
    "paragraphs": [
      "山翁可是爱登台。", 
      "看云日几回。", 
      "恨无语似谪仙才。", 
      "空教云去来。", 
      "思往事，引深杯。", 
      "长歌感壮怀。", 
      "霜风晚下扫阴霾。", 
      "天心宝鉴开。"
    ], 
    "rhythmic": "醉桃源・阮郎归"
  }, 
  {
    "author": "吕胜己", 
    "paragraphs": [
      "马蹄西路赏春妍。", 
      "重来十五年。", 
      "好山如带水如环。", 
      "红楼罨画闲。", 
      "人易老，景如前。", 
      "停杯俯逝川。", 
      "归舟回首望云烟。", 
      "秦人隔洞天。"
    ], 
    "rhythmic": "醉桃源・阮郎归"
  }, 
  {
    "author": "吕胜己", 
    "paragraphs": [
      "去年手种十株梅。", 
      "而今犹未开。", 
      "山翁一日走千迥。", 
      "今朝蝶也来。", 
      "高树杪，暗香微。", 
      "悭香越恼怀。", 
      "更烧银烛引春回。", 
      "英英露粉腮。"
    ], 
    "rhythmic": "醉桃源・阮郎归"
  }, 
  {
    "author": "吕胜己", 
    "paragraphs": [
      "墙角栽梅分两下。", 
      "夹竹穿松，巧傍柴门亚。", 
      "不似西湖明月夜。", 
      "展开一片江南画。", 
      "老子寻芳心已罢。", 
      "为爱孤高，结约如莲社。", 
      "清静界中观物化。", 
      "憧憧门外驰车马。"
    ], 
    "rhythmic": "蝶恋花", 
    "tags": [
      "西湖"
    ]
  }, 
  {
    "author": "吕胜己", 
    "paragraphs": [
      "天际行云红一缕。", 
      "无尽青山，江水悠悠去。", 
      "更上层楼凭远处。", 
      "凄凉今古悲三楚。", 
      "心事多端谁共语。", 
      "酒醒愁来，望望家何所。", 
      "薄宦漂零成久旅。", 
      "天涯却羡鸿遵渚。"
    ], 
    "rhythmic": "蝶恋花"
  }, 
  {
    "author": "吕胜己", 
    "paragraphs": [
      "姑射真仙蓬海会。", 
      "驭气乘龙，作意游方外。", 
      "冬後翦花飞素彩。", 
      "腊前陨璞抛团块。", 
      "幂幂锦云相映带。", 
      "川谷林峦，混一乾坤大。", 
      "白玉装成全世界。", 
      "江湖点染微瑕颣。"
    ], 
    "rhythmic": "蝶恋花"
  }, 
  {
    "author": "吕胜己", 
    "paragraphs": [
      "屈指瓜期犹渺渺。", 
      "羡子征鞍，去上长安道。", 
      "到得故园春正好。", 
      "桃腮杏脸迎门笑。", 
      "闻道难兄登显要。", 
      "雁子云宵，花萼应同调。", 
      "旧恨新愁须拼了。", 
      "功名趁取方年少。"
    ], 
    "rhythmic": "蝶恋花"
  }, 
  {
    "author": "吕胜己", 
    "paragraphs": [
      "眼约心期常未足。", 
      "邂逅今朝，暂得论心曲。", 
      "忽堕鲛珠红簌簌。", 
      "双眸翦水明如烛。", 
      "可恨匆匆归去速。", 
      "去去行云，望断凄心目。", 
      "何似当初情未熟。", 
      "免教添得愁千斛。"
    ], 
    "rhythmic": "蝶恋花"
  }, 
  {
    "author": "吕胜己", 
    "paragraphs": [
      "天色沈沈云色赭。", 
      "风扰阴寒，浩荡吹平野。", 
      "万斛珠玑天弃舍。", 
      "长空撒下鸣鸳瓦。", 
      "玉女凝愁金阕下。", 
      "褪粉残妆，和泪轻挥洒。", 
      "欲降尘凡飙驭驾。", 
      "翩翩白凤先来也。"
    ], 
    "rhythmic": "蝶恋花"
  }, 
  {
    "author": "吕胜己", 
    "paragraphs": [
      "体夭夭。", 
      "步飘飘。", 
      "绶带金泥缕绛绡。", 
      "珑璁趁步摇。", 
      "浅霞消。", 
      "两峰遥。", 
      "斜插层楼金系腰。", 
      "花羞人面娇。"
    ], 
    "rhythmic": "长相思"
  }, 
  {
    "author": "吕胜己", 
    "paragraphs": [
      "展颦蛾。", 
      "抹流波。", 
      "并插玲珑碧玉梭。", 
      "松分两髻螺。", 
      "晓霜和。", 
      "冻轻呵。", 
      "拍罢阳春白雪歌。", 
      "偎人春意多。"
    ], 
    "rhythmic": "长相思"
  }, 
  {
    "author": "吕胜己", 
    "paragraphs": [
      "冒寒吹。", 
      "访琼姬。", 
      "行到青山遇玉肌。", 
      "凝情欲待谁。", 
      "山疏篱。", 
      "手同携。", 
      "踏月随香清夜归。", 
      "乘欢拨冻醅。"
    ], 
    "rhythmic": "长相思"
  }, 
  {
    "author": "吕胜己", 
    "paragraphs": [
      "浅著铅华素净妆。", 
      "翩跹翠袖拂云裳。", 
      "傍人作意捧金觞。", 
      "曲度清悲云冉冉，花飞零乱月茫茫。", 
      "梦回人去似高唐。"
    ], 
    "rhythmic": "浣溪沙"
  }, 
  {
    "author": "吕胜己", 
    "paragraphs": [
      "直系腰围鹤间霞。", 
      "双垂项帕凤穿花。", 
      "新妆全学内人家。", 
      "惠性芳心谁得似，饶嗔□恶也还他。", 
      "只消凡事与饶些。"
    ], 
    "rhythmic": "浣溪沙"
  }, 
  {
    "author": "吕胜己", 
    "paragraphs": [
      "红尘久住。", 
      "仙驭凌波去。", 
      "本似行云无定处。", 
      "那更腊残风雨。", 
      "瑶芳片片轻飞。", 
      "但留青子栾枝。", 
      "孤负岁寒幽意，如今却与春宜。"
    ], 
    "rhythmic": "清平乐"
  }, 
  {
    "author": "吕胜己", 
    "paragraphs": [
      "灵心暗属。", 
      "髻垒黄金粟。", 
      "寂静虚堂情不足。", 
      "微步徘徊山麓。", 
      "蕊珠宫里新妆。", 
      "生香全似瑶芳。", 
      "应为莺花留恋，人间暂歇鸾凤。"
    ], 
    "rhythmic": "清平乐"
  }, 
  {
    "author": "吕胜己", 
    "paragraphs": [
      "名花无影迹，寒气日凄凉。", 
      "人间千万树，歇芬芳。", 
      "紫微宫女，仙驭降霓裳。", 
      "名在仙班簿，不属尘凡，洞天密锁云窗。", 
      "遗珰连宝珥，人间识天香。", 
      "凝寒承雨露，傲冰霜。", 
      "凌仙仙子，邂逅水云乡。", 
      "更约南枝友，游遍江南，共归三岛扶桑。"
    ], 
    "rhythmic": "促拍满路花"
  }, 
  {
    "author": "吕胜己", 
    "paragraphs": [
      "花满树。", 
      "两个黄鹂相语。", 
      "恰似碧城双玉女。", 
      "对歌还对舞。", 
      "可惜娟娟楚楚。", 
      "同伴彩云归去。", 
      "居士心如泥上絮。", 
      "那能无恨处。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "嗟久客。", 
      "又见他乡寒食。", 
      "流水断桥春寂寂。", 
      "孤村烟火息。", 
      "白去红飞无迹。", 
      "千树总成新碧。", 
      "醉里伤春愁似织。", 
      "东风欺酒力。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "芳思切，旧事不堪重说。", 
      "浓露凝香花喷血。", 
      "花心双蛱蝶。", 
      "燕语莺啼都歇。", 
      "又过清明时节。", 
      "记得离歌三两阕。", 
      "未歌先哽咽。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "花满树。", 
      "两个黄鹂相语。", 
      "恰似碧城双玉女。", 
      "对歌还对舞。", 
      "可惜娟娟楚楚。", 
      "同伴彩云归去。", 
      "居士心如泥上絮。", 
      "那能无恨处。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "嗟久客。", 
      "又见他乡寒食。", 
      "流水断桥春寂寂。", 
      "孤村烟火息。", 
      "白去红飞无迹。", 
      "千树总成新碧。", 
      "醉里伤春愁似织。", 
      "东风欺酒力。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "芳思切，旧事不堪重说。", 
      "浓露凝香花喷血。", 
      "花心双蛱蝶。", 
      "燕语莺啼都歇。", 
      "又过清明时节。", 
      "记得离歌三两阕。", 
      "未歌先哽咽。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "春又过。", 
      "那更雨摧风挫。", 
      "留得浅红三两朵。", 
      "竹梢烟雾锁。", 
      "把酒对花危坐。", 
      "多病多愁都可。", 
      "舞蝶游蜂迷道左。", 
      "惜春忙似我。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "秋夜静。", 
      "屋上狂风初定。", 
      "两两啼蛄相答应。", 
      "灯蛾摇烛影。", 
      "枕上鸡声遥听。", 
      "起舞良宵偏永。", 
      "明日谩寻弓剑整。", 
      "衰颜重揽镜。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "芳信拆。", 
      "漏泄东君消息。", 
      "帝殿宝炉烟未熄。", 
      "龙香飘片白。", 
      "点缀枯梢的皪。", 
      "疏影摇荡寒碧。", 
      "指与纤纤教自摘。", 
      "枝横云鬓侧。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "天气暖。", 
      "开了荼䕷一半。", 
      "红日迟迟风拂面。", 
      "阶前花影乱。", 
      "俊雅风流不见。", 
      "定被莺花留恋。", 
      "千尺游丝舒又。", 
      "系人心上线。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "歌罢奏。", 
      "敛步拂开罗袖。", 
      "宝扇轻摇香汗透。", 
      "软香沾素手。", 
      "小立偎人良久。", 
      "一寸娇波横溜。", 
      "心事未言眉已皱。", 
      "无端催劝酒。"
    ], 
    "rhythmic": "谒金门"
  }, 
  {
    "author": "吕胜己", 
    "paragraphs": [
      "斗笠棹边舟。", 
      "碧水湾头放自流。", 
      "尽日垂丝鱼不上，优游。", 
      "更觉心松奈得愁。", 
      "行客语沧洲。", 
      "笑道渔翁太拙休。", 
      "万事要求须有道，何由。", 
      "教与敲针换曲钩。"
    ], 
    "rhythmic": "南乡子"
  }, 
  {
    "author": "吕胜己", 
    "paragraphs": [
      "纵棹越溪船。", 
      "破浪冲涛到碧湾。", 
      "种就长堤千亩竹，无边。", 
      "插玉屯云满渭川。", 
      "平日乐归田。", 
      "不恋荣华不慕仙。", 
      "得个容身栖隐处，宽闲。", 
      "每日江边理钓竿。"
    ], 
    "rhythmic": "南乡子"
  }, 
  {
    "author": "吕胜己", 
    "paragraphs": [
      "烟云变化。", 
      "面面青山如展画。", 
      "俯对平川。", 
      "野水烟村远接天。", 
      "有时纵目。", 
      "景物繁华观不足。", 
      "月下风头。", 
      "一曲清讴博见楼。"
    ], 
    "rhythmic": "减字木兰花"
  }, 
  {
    "author": "吕胜己", 
    "paragraphs": [
      "南州春又到。", 
      "向腊尽冬残，冰姑先报。", 
      "芳心爱春早。", 
      "露生香馥馥，靓妆皎皎。", 
      "诗人最巧。", 
      "道竹外、斜枝更好。", 
      "旋移根引水，浇培松竹，凑成三妙。", 
      "回首。", 
      "当年客里，荆棘途中，幸陪欢笑。", 
      "闲愁似扫。", 
      "记风雪、关山道。", 
      "待飘花结子，和羹煮酒，还我山居送老。", 
      "那青红、浪蕊浮花，尽锄去了。"
    ], 
    "rhythmic": "瑞鹤仙"
  }, 
  {
    "author": "吕胜己", 
    "paragraphs": [
      "倚阑观四远。", 
      "近有客登临，故相磨难。", 
      "山形欠舒展。", 
      "小峰峦云树，晦明更变。", 
      "江淮楚甸。", 
      "又何曾、分明在眼。", 
      "但临深、自觉身高，未可便名博见。", 
      "休辨。", 
      "吾心乐处，不要他人，共同称善。", 
      "痴儿浅浅。", 
      "因他谩说一遍。", 
      "问还知宴坐，回光收视，大地河山尽现。", 
      "待於中、会得些时，举觞奉劝。"
    ], 
    "rhythmic": "瑞鹤仙"
  }, 
  {
    "author": "吕胜己", 
    "paragraphs": [
      "人生如意少。", 
      "谁得似仙翁，身名俱好。", 
      "亨衢腾踏早。", 
      "驾双旌五马，便居蓬岛。", 
      "闽山蜀道。", 
      "秉玉节、油幢屡到。", 
      "号当今、有脚阳春，处处变愁成笑。", 
      "尤妙。", 
      "晚陪论道。", 
      "密赞调元，虎符重剖。", 
      "去劳自保。", 
      "奉香火、归来了。", 
      "见煌煌甲第，两两龙驹，绿鬓朱颜未到。", 
      "是平生、种德阴功，自天有报。"
    ], 
    "rhythmic": "瑞鹤仙"
  }, 
  {
    "author": "吕胜己", 
    "paragraphs": [
      "金枝联玉叶。", 
      "世代有宗英，声华烨烨。", 
      "君侯更超绝。", 
      "抱不群才气，壮图英发。", 
      "津途轨辙。", 
      "□武上、青宵迥别。", 
      "自玉阶、契合君王，拍拍满怀风月。", 
      "奇绝。", 
      "身居萧散，志在功名，眼高天阔。", 
      "恩来魏阕。", 
      "长江上、驻旌节。", 
      "待胡尘有警，纶巾羽扇，谈笑周郎事业。", 
      "恁时看、国倚强宗，诏褒伟烈。"
    ], 
    "rhythmic": "瑞鹤仙", 
    "tags": [
      "长江"
    ]
  }, 
  {
    "author": "吕胜己", 
    "paragraphs": [
      "残梅飘簌簌。", 
      "看柳上春归，揉条新绿。", 
      "娇莺离幽谷。", 
      "弄弹簧清响，飞迁乔木。", 
      "年华迅速。", 
      "叹浮生、流晖转烛。", 
      "自春来、每每遨游，多办九霞。", 
      "溪北。", 
      "踏青微步，斗草慵眠，锦花褥。", 
      "铅华簇簇。", 
      "歌声妙、间丝竹。", 
      "爱一川好处，高山流水，不减城南杜曲。", 
      "笑平生、卓地无锥，老来富足。"
    ], 
    "rhythmic": "瑞鹤仙"
  }, 
  {
    "author": "吕胜己", 
    "paragraphs": [
      "往事千端，都销道、衰翁宦拙。", 
      "今会得、人情物态，尽皆休说。", 
      "广厦尽堪舒笑傲，层楼又见凌空阔。", 
      "试闲思、画戟比衡门，谁优劣。", 
      "尘里事，无休歇。", 
      "楼上事、真奇绝。", 
      "有一川虚旷，万山环列。", 
      "识破古今如旦暮，肯将物我刚分别。", 
      "愿时时、与客坐楼心，谈风月。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "屈指重阳，有半月、犹零九日。", 
      "且停待、今宵月上，宝轮飞出。", 
      "有客最谙闲况味，无人会得真消息。", 
      "算何须、抵死要荣华，劳心力。", 
      "楼观迥、遥山碧。", 
      "槽窄小，真珠滴。", 
      "随分赏、闲亭别圃，好天良夕。", 
      "篱畔行看金蕊耀，林梢便见瑶芳白。", 
      "玩春来、夏去复秋冬，尘中客。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "小立危亭，风惨淡、斜阳满目。", 
      "望渺渺、湘江一派，楚山千簇。", 
      "芳草连云迷远树，断霞散绮飞孤骛。", 
      "感骚人、赋客向来词，愁如束。", 
      "磋远宦、甘微粟。", 
      "惊世事，伤浮俗。", 
      "且经营一醉，未怀荣辱。", 
      "君不见、渊明归去後，一觞自泛东篱菊。", 
      "仰高风、寂寞奠生刍，人如玉。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "忆惜西来，春已暮、馀寒犹力。", 
      "正迤逦、登山临水，未磋行役。", 
      "云笈偶寻高士传，桃川又访秦人迹。", 
      "向此时、游宦兴阑珊，归无策。", 
      "归计定，归心追。", 
      "惊换岁，犹为客。", 
      "还怅望、家山千里，迥无消息。", 
      "□□不堪泥路远，烟林赖有梅花白。", 
      "为孤芳、领略岁寒情，谁人识。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "物理分明，人事巧、元来是拙。", 
      "常自觉、满怀春意，向他谁说。", 
      "剩喜登临频眺望，那知出处成迂阔。", 
      "细闲思、萧散较贪痴，谁为劣。", 
      "高楼上、蝉声歇。", 
      "飞楝外，云行绝。", 
      "见明河星斗，半空森列。", 
      "领略光阴成赋咏，等闲酬唱休旌别。", 
      "要良辰、把酒倩佳宾，嘲风月。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "拍碎红牙，一声上、梁尘暗落。", 
      "纨扇掩、雏莺叶下，巧呈绰约。", 
      "字字只愁郎幸浅，声声似怨年华薄。", 
      "坐中人、相顾感幽怀，添萧索。", 
      "歌暂阕，杯交错。", 
      "人又去，情怀沪。", 
      "那堪听风雨，渭城吹角。", 
      "去去已离闽岭路，行行渐近滕王阁。", 
      "便无情、山海会相逢，坚心著。"
    ], 
    "rhythmic": "满江红", 
    "tags": [
      "滕王阁"
    ]
  }, 
  {
    "author": "吕胜己", 
    "paragraphs": [
      "檀扳频催，双拈袖、飞来趁拍。", 
      "锦上、娇抬粉面，浅蛾脉脉。", 
      "鸾观莺窥秋水净，鸿惊凤翥祥云白。", 
      "看妖娆、体态与山精神，天仙谪。", 
      "带紧，弓靴窄。", 
      "花压帽，云垂额。", 
      "□回雪、定拼醉倒，厌厌良夕。", 
      "明日恨随芳草远，回头目断遥山隔。", 
      "料多情、应也念行人，思佳客。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "墙下松筠，并手种、花窠尽著。", 
      "试屈指、一年前事，恍然如昨。", 
      "繁杏新荷春夏景，疏梅细菊秋冬约。", 
      "渭川翁、随分小生涯，些官爵。", 
      "分物我，争强弱。", 
      "都作梦，谁先觉。", 
      "好一条平路，是人迷却。", 
      "斑鬓已灰心里事，瘦滕谩卦瓢中药。", 
      "愿当今、四海九州人，同欢乐。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "雪压山颓，谁撒下、琼花玉蕊。", 
      "寒气凛、沈沈天籁，望迷千里。", 
      "群雀耐寒枯树顶，扁舟独钓平沙觜。", 
      "把江南、图画展开看，都难比。", 
      "台榭远、登临喜。", 
      "楼阁上，歌声起。", 
      "赏时光，居士独怜愁底。", 
      "安得四方寒彦，归吾广厦千间里。", 
      "但今生、此愿得从心，心休矣。"
    ], 
    "rhythmic": "满江红"
  }, 
  {
    "author": "吕胜己", 
    "paragraphs": [
      "惨惨枯梢，初疑似、真酥点滴。", 
      "见深红蒂萼，方认早梅消息。", 
      "粉艳牵连春意动，冰姿照映霜华白。", 
      "伴苍松、修竹似幽人，相寻觅。", 
      "香远近，枝南北。", 
      "幽涧畔，疏篱侧。", 
      "便佣儿贩妇，也知怜惜。", 
      "渭水渔翁方入社，西湖处士成陈迹。", 
      "爱平生、炯炯岁寒心，无今昔。"
    ], 
    "rhythmic": "满江红", 
    "tags": [
      "西湖"
    ]
  }, 
  {
    "author": "吕胜己", 
    "paragraphs": [
      "年年腊後见冰姑。", 
      "玉肌肤。", 
      "点琼酥。", 
      "不老花荣，经岁转敷腴。", 
      "向背稀稠如画里，明月下、影疏疏。", 
      "江南有客问征途。", 
      "寄音书。", 
      "定来无。", 
      "且傍盆池，巧石倚浮图。", 
      "静对北山林处士，妆点就、小西湖。"
    ], 
    "rhythmic": "江城子", 
    "tags": [
      "西湖"
    ]
  }, 
  {
    "author": "吕胜己", 
    "paragraphs": [
      "一钩新月下庭西。", 
      "绣帘低。", 
      "漏声迟。", 
      "小宴幽欢，依约似当时。", 
      "娇盼注人都不语，眉黛蹙，鬓云。", 
      "街槐阴下玉骢嘶。", 
      "苦相催。", 
      "醉中归。", 
      "可惜明朝，秋色满东篱。", 
      "只恐又成轻别也，情脉脉，恨凄凄。"
    ], 
    "rhythmic": "江城子"
  }, 
  {
    "author": "吕胜己", 
    "paragraphs": [
      "丹浮空，琉璃耀日，上云楼阁眈眈。", 
      "□□居士，燕坐息玄谈。", 
      "十载劳心问道，今悟罢、截日停参。", 
      "凝神处，九苞丹凤，翔舞在山南。", 
      "喃喃。", 
      "成障碍，千经万论，从此休贪。", 
      "且陶陶兀兀，对酒醺酣。", 
      "清兴有时狂放，扁舟上、绿水澄潭。", 
      "渔歌起，从他两岸，齐笑老翁憨。"
    ], 
    "rhythmic": "满庭芳"
  }, 
  {
    "author": "吕胜己", 
    "paragraphs": [
      "人事几时穷，我性偏宜静。", 
      "世上谁无富贵心，到了须由命。", 
      "闲里且偷安，醉後休教醒。", 
      "醉里高歌妙入神，妙处君须听。"
    ], 
    "rhythmic": "卜算子"
  }, 
  {
    "author": "吕胜己", 
    "paragraphs": [
      "梅蕾破香时，雪後交光夜。", 
      "何处飞来两玉蛾，体态双闲雅。", 
      "纵目碧城楼，劝酒留云榭。", 
      "唱底仙家古道情，分付知音者。"
    ], 
    "rhythmic": "卜算子"
  }, 
  {
    "author": "吕胜己", 
    "paragraphs": [
      "与君蹑足共凭阑。", 
      "俯视周回四面山。", 
      "目静鲁邦心渺渺，气吞梦泽意闲闲。", 
      "烟云变化更明晦，乌鹊忘机互往还。", 
      "唤取黄尘冠盖客，暂来徙倚片时间。"
    ], 
    "rhythmic": "瑞鹧鸪"
  }, 
  {
    "author": "吕胜己", 
    "paragraphs": [
      "几时芟棘翦蒿蓬。", 
      "付我天然地一弓。", 
      "乔木茂林森耸耸，遥岑叠嶂碧重重。", 
      "水心台榭超尘表，楼上乾坤跨域中。", 
      "黄鹤巴陵千古事，那知不是此衰翁。"
    ], 
    "rhythmic": "瑞鹧鸪"
  }, 
  {
    "author": "吕胜己", 
    "paragraphs": [
      "秋意满江湖，雨轻风熟。", 
      "上水扁舟片帆速。", 
      "远山低岸，贪看浅红深绿。", 
      "不知回柁尾，沧湾宿。", 
      "推枕起来，举杯相属。", 
      "休叹风尘为微禄。", 
      "几年行路，但觉登临不足。", 
      "且翻楚调入，清江曲。"
    ], 
    "rhythmic": "感皇恩"
  }, 
  {
    "author": "吕胜己", 
    "paragraphs": [
      "忽忆裴公台上去，远空秋气棱棱。", 
      "万山一水秀还明。", 
      "此时三楚客，何意续骚经。", 
      "爱竹子犹参杖履，能诗候喜同登。", 
      "赓酬不尽古今情。", 
      "清风生白尘，侧月照疏星。"
    ], 
    "rhythmic": "临江仙"
  }, 
  {
    "author": "吕胜己", 
    "paragraphs": [
      "风景好樵川，郭外三洲烟渚。", 
      "过尽古今清逸，奈天公不与。", 
      "地灵人意会符同，留待烟霞侣。", 
      "一棹轻舟开岸，弄滩声风雨。"
    ], 
    "rhythmic": "好事近"
  }, 
  {
    "author": "吕胜己", 
    "paragraphs": [
      "宿面浅匀妆，梅粉旋生春色。", 
      "绣草冠儿宫样，系丁香新缬。", 
      "凤檀槽上四条弦，轻□□□攧。", 
      "恰似寻阳江畔，话长安时节。"
    ], 
    "rhythmic": "好事近"
  }, 
  {
    "author": "吕胜己", 
    "paragraphs": [
      "银花千里，玉阶三尺，远近高低一色。", 
      "天公今岁被诗催，特地放、冬前四白。", 
      "梅梢竹外，频频轻撼，嫌乱瑶芳素质。", 
      "耐寒相对不胜清，毡帐底、偎红未得。"
    ], 
    "rhythmic": "鹊桥仙"
  }, 
  {
    "author": "吕胜己", 
    "paragraphs": [
      "残红吹尽了，换新绿、染疏林。", 
      "正杜宇催归，行人贪路，天气轻阴。", 
      "江亭旧游宴处，但瑶山、数叠晚云深。", 
      "犹忆佳人敛黛，为予别泪盈襟。", 
      "而今。", 
      "旅况难禁。", 
      "逢胜概、懒登临。", 
      "念景熟难忘，情多易感，取次关心。", 
      "平明又西去也，望关山、古道马骎骎。", 
      "回首当年一梦，笑将浊酒重斟。"
    ], 
    "rhythmic": "木兰花慢"
  }, 
  {
    "author": "吕胜己", 
    "paragraphs": [
      "无言凭燕几，爱香袅、博山炉。", 
      "正暖日辉辉，晴云淡淡，千里平芜。", 
      "田家尽收刈了，见牛羊、下垅暝烟孤。", 
      "闻说丰年景致，老农击壤呜呜。", 
      "狂夫。", 
      "素乏良图。", 
      "从上策、赋归欤。", 
      "有千亩松筠，三洲风月，尽随吾初。", 
      "凭谁去西塞岸，问玄真、此意果如何。", 
      "寂寞无人共乐，醉乡是我华胥。"
    ], 
    "rhythmic": "木兰花慢"
  }, 
  {
    "author": "吕胜己", 
    "paragraphs": [
      "对轩辕古镜，照华发、短刁骚。", 
      "念壮岁心情，平生志气，可笑徒劳。", 
      "云中谩夸魏尚，请休论、定远说班超。", 
      "总是黄粱一梦，怎如尘外逍遥。", 
      "蛮徭。", 
      "洞入云宵。", 
      "算无分、到仙曹。", 
      "愿归隐闽山，来临渭水，葺个云巢。", 
      "楼居共、真仙伴侣，又有时、混迹入渔樵。", 
      "且恁随缘玩世，帝乡路觉迢迢。"
    ], 
    "rhythmic": "木兰花慢"
  }, 
  {
    "author": "吕胜己", 
    "paragraphs": [
      "朝天门外路，路坦坦、走瑶京。", 
      "悔年少狂图，争名远宦，为米孤征。", 
      "星星。", 
      "半凋鬓发，事千端、回首只堪惊。", 
      "居士新来悟也，渭川小隐初成。", 
      "临清。", 
      "巧创幽亭。", 
      "真富贵、享安荣。", 
      "有猿鸟清讴，松篁森卫，桧柏双旌。", 
      "蛙鸣。", 
      "自然鼓吹，粲林华、前後锦围屏。", 
      "须信早朝鸡唱，未如夜枕滩声。"
    ], 
    "rhythmic": "木兰花慢"
  }, 
  {
    "author": "吕胜己", 
    "paragraphs": [
      "平生花恨少，又那得、酒中愁。", 
      "自禅板停参，蒲团悟罢，身世忘忧。", 
      "南柯旧时太守，尽当年、富贵即时休。", 
      "莫羡痴儿小子，心心念念封侯。", 
      "优游。", 
      "取次凝眸。", 
      "春浩浩、思悠悠。", 
      "爱万木欣荣，幽泉流注，好鸟勾舟，感生生、自然造化，玩吾心、此外复何求。", 
      "应有知音共赏，定当一语相投。"
    ], 
    "rhythmic": "木兰花慢"
  }, 
  {
    "author": "吕胜己", 
    "paragraphs": [
      "叶下云行，亭皋风静，凉雨丝丝。", 
      "断雁孤鸣，寒蛩相应，寂寂书帏。", 
      "蒲团纸帐兰台。", 
      "梦不到、邯郸便回。", 
      "蚁穴荣华，人间功业，都恼人怀。"
    ], 
    "rhythmic": "柳梢青"
  }, 
  {
    "author": "吕胜己", 
    "paragraphs": [
      "竹树萧萧屋数椽。", 
      "平湖漫漫纳通川。", 
      "有时竹杖芒鞋至，醉著山光水色间。", 
      "成小隐，未经年。", 
      "功名夷路稳加鞭。", 
      "逢时且数中书考，他日还寻独乐园。"
    ], 
    "rhythmic": "鹧鸪天"
  }, 
  {
    "author": "吕胜己", 
    "paragraphs": [
      "记得追游故老家。", 
      "红莲幕府在长沙。", 
      "放船桥口秋随月，走马春园夜踏花。", 
      "思往昔，谩咨磋。", 
      "几番魂梦转天涯。", 
      "葵轩老子今何在，岳麓风雩噪暮鸦。"
    ], 
    "rhythmic": "鹧鸪天"
  }, 
  {
    "author": "吕胜己", 
    "paragraphs": [
      "一夜春寒透锦帏。", 
      "满庭花露起多时。", 
      "垒金梳子双双耍，铺翠花儿袅袅垂。", 
      "人去後，信来稀。", 
      "等闲屈指数归期。", 
      "门前恰限行人至，喜鹊如何圣得知。"
    ], 
    "rhythmic": "鹧鸪天"
  }, 
  {
    "author": "吕胜己", 
    "paragraphs": [
      "日日楼心与画眉。", 
      "松分蝉翅黛云低。", 
      "象牙白齿双梳子，驼骨红纹小棹篦。", 
      "朝暮宴，浅深杯。", 
      "更阑生怕下楼梯。", 
      "徐娘怪我今疏懒，不及庐郎年少时。"
    ], 
    "rhythmic": "鹧鸪天"
  }, 
  {
    "author": "吕胜己", 
    "paragraphs": [
      "纸帐虚明好醉眠。", 
      "博山轻袅水沉烟。", 
      "了知世上都如梦，须信壶中别有天。", 
      "知我者，为君言。", 
      "道人有个好因缘。", 
      "丹成有日归云路，且最梅花作地仙。"
    ], 
    "rhythmic": "鹧鸪天"
  }, 
  {
    "author": "吕胜己", 
    "paragraphs": [
      "满路梅花，为谁开遍春风萼。", 
      "短亭萧索。", 
      "草草传杯酌。", 
      "送子先归，我羡辽东鹤。", 
      "他年约。", 
      "瘦藤芒履。", 
      "共子同丘壑。"
    ], 
    "rhythmic": "点绛唇"
  }, 
  {
    "author": "吕胜己", 
    "paragraphs": [
      "日月无根，循环常共天难老。", 
      "世间扰扰。", 
      "只见闲烦恼。", 
      "满酌高吟，便是今生了。", 
      "还知道。", 
      "旧时官好。", 
      "几个新华表。"
    ], 
    "rhythmic": "点绛唇"
  }, 
  {
    "author": "吕胜己", 
    "paragraphs": [
      "一叶扁舟，浮家来向江边住。", 
      "这回归去。", 
      "作个渔樵侣。", 
      "不挂征帆，也莫遥双橹。", 
      "天涯路。", 
      "云山烟渚。", 
      "总是留人处。"
    ], 
    "rhythmic": "点绛唇"
  }, 
  {
    "author": "吕胜己", 
    "paragraphs": [
      "桂子飘香，江南秋老霜风作。", 
      "自怜漂泊。", 
      "几度伤离索。", 
      "孤馆迢迢，满引村醪酌。", 
      "情无著。", 
      "好音难托。", 
      "又失黄花约。"
    ], 
    "rhythmic": "点绛唇"
  }, 
  {
    "author": "吕胜己", 
    "paragraphs": [
      "瑞气盈门，神仙谪下看看到。", 
      "已知消耗。", 
      "弧矢呈祥了。", 
      "种德阴功，自有多男报。", 
      "还知道。", 
      "果生蓬岛。", 
      "不比人间早。"
    ], 
    "rhythmic": "点绛唇"
  }, 
  {
    "author": "吕胜己", 
    "paragraphs": [
      "林梢听布谷。", 
      "郭外舒怀仍快目。", 
      "平田浩荡，虢虢泉鸣暗谷。", 
      "香稻吐芒针棘细，秀麦遥风波浪绿。", 
      "山童野老，意亲情热。", 
      "我待休官弃禄。", 
      "屏迹幽闲安退缩。", 
      "渭三千亩修篁，绀玉。", 
      "顾盼滩流萦八节，呼吸湖光穿九曲。", 
      "贪求自乐，尽忘尘俗。"
    ], 
    "rhythmic": "鱼游春水"
  }, 
  {
    "author": "吕胜己", 
    "paragraphs": [
      "晓来风作。", 
      "病怯春衫薄。", 
      "郭外溪山明秀，红尘里、自拘缚。", 
      "村酒频斟酌。", 
      "野花遍绰约。", 
      "十载人非物是，惊回首、梦初觉。"
    ], 
    "rhythmic": "霜天晓角"
  }, 
  {
    "author": "吕胜己", 
    "paragraphs": [
      "疏风摆撼芙蓉沼。", 
      "垅上梅英小。", 
      "谁家姊妹去寻芳。", 
      "粉面云鬟参杂、汉宫妆。", 
      "邯郸奏罢宫中乐。", 
      "邂逅同杯酌。", 
      "老来花酒制颓龄。", 
      "为爱嫣然娇靥、斗盈盈。"
    ], 
    "rhythmic": "虞美人"
  }, 
  {
    "author": "吕胜己", 
    "paragraphs": [
      "年年冬後心情快。", 
      "常是留宾醉。", 
      "尊前笑靥粲金钿。", 
      "更有半黄枨橘、满堆磐。", 
      "人人爱道休官去。", 
      "总是闲言语。", 
      "古今文士与贤才。", 
      "为甚独高陶令、赋归来。"
    ], 
    "rhythmic": "虞美人"
  }, 
  {
    "author": "吕胜己", 
    "paragraphs": [
      "横波清翦西湖水。", 
      "黛拂吴山翠。", 
      "藕丝衫子水沈香。", 
      "坐久冰肌玉骨、起微凉。", 
      "金徽泛柳听佳句。", 
      "叠叠胎仙舞。", 
      "曲终松下小磐桓。", 
      "风露泠泠、直欲便骖鸾。"
    ], 
    "rhythmic": "虞美人", 
    "tags": [
      "西湖"
    ]
  }, 
  {
    "author": "吕胜己", 
    "paragraphs": [
      "遥山几叠天边碧。", 
      "故教遮断天涯客。", 
      "楼倚暮云端。", 
      "春风罗袖寒。", 
      "与君千里别。", 
      "共此关山月。", 
      "皓月一般明。", 
      "君心怎敢凭。"
    ], 
    "rhythmic": "菩萨蛮"
  }, 
  {
    "author": "吕胜己", 
    "paragraphs": [
      "岭猿啸罢千山碧。", 
      "小庵虚室团团白。", 
      "庵在小山头。", 
      "从来少客游。", 
      "道人方打坐。", 
      "举袖来迎我。", 
      "问我此来因。", 
      "拈花与道人。"
    ], 
    "rhythmic": "菩萨蛮"
  }, 
  {
    "author": "吕胜己", 
    "paragraphs": [
      "湛露凉亭馆，香风散芰荷。", 
      "晚来月色似金波。", 
      "间绿围红、同伴雪儿歌。", 
      "年少风流足，情深欢会多。", 
      "佳人月下拜嫦娥。", 
      "不似隔年牛女、望星河。"
    ], 
    "rhythmic": "南歌子"
  }, 
  {
    "author": "吕胜己", 
    "paragraphs": [
      "自秋来、多病意无聊，不作渭山游。", 
      "想兰菊凋疏，松筠茂密，亭馆清幽。", 
      "四望遥山万叠，叠叠翠光浮。", 
      "人道蓬莱岛，仿佛瀛洲。", 
      "居士心迷丘壑，念迂疏老懒，难觅封侯。", 
      "看才能成事业，且自抽头。", 
      "携老稚、团栾百口，要他年、在此作菟裘。", 
      "无言也，此生心事，都付东流。"
    ], 
    "rhythmic": "八声甘州"
  }, 
  {
    "author": "吕胜己", 
    "paragraphs": [
      "花上娇莺哑咤。", 
      "著色江南图画。", 
      "可惜好春风，有酒无人同把。", 
      "拚舍。", 
      "拚舍。", 
      "独醉好天良夜。"
    ], 
    "rhythmic": "如梦令"
  }, 
  {
    "author": "吕胜己", 
    "paragraphs": [
      "王谢堂前旧燕。", 
      "毕竟情高意远。", 
      "只恐宠恩深，後会不教人见。", 
      "深劝。", 
      "深劝。", 
      "不枉追欢一遍。"
    ], 
    "rhythmic": "如梦令"
  }, 
  {
    "author": "吕胜己", 
    "paragraphs": [
      "梅雪渐当时候。", 
      "访问全无消耗。", 
      "凭杖小阳春，催取南枝先到。", 
      "然後。", 
      "然後。", 
      "雪月交光同照。"
    ], 
    "rhythmic": "如梦令"
  }, 
  {
    "author": "吕胜己", 
    "paragraphs": [
      "日日齐眉举案，年年劝酒持觥。", 
      "今年著意寿卿卿。", 
      "幼稚绵绵可庆。", 
      "官冷未尝贫贱，家肥胜似功名。", 
      "所为方便合人情。", 
      "管取前途更永。"
    ], 
    "rhythmic": "西江月"
  }, 
  {
    "author": "吕胜己", 
    "paragraphs": [
      "长记浔阳江上宴。", 
      "庚公楼上凭阑遍。", 
      "北望淮山连楚甸。", 
      "真伟观。", 
      "中原气象依稀见。", 
      "漂泊江湖波浪远。", 
      "依然身在蛮溪畔。", 
      "愁里不知时节换。", 
      "春早晚。", 
      "杜娟声里飞花满。"
    ], 
    "rhythmic": "渔家傲"
  }, 
  {
    "author": "吕胜己", 
    "paragraphs": [
      "闻道西洲梅已放。", 
      "几时乘兴同寻访。", 
      "稚子携壶翁策杖。", 
      "徐徐往。", 
      "青山绿水皆堪赏。", 
      "满月当空川晃晃。", 
      "却呼艇子遥双桨。", 
      "几阵浓香新酝酿。", 
      "波溶漾。", 
      "宛然身在西湖上。"
    ], 
    "rhythmic": "渔家傲", 
    "tags": [
      "西湖"
    ]
  }, 
  {
    "author": "吕胜己", 
    "paragraphs": [
      "特为梅花来渭水。", 
      "有人折得横梢至。", 
      "粉毖香悭春意未。", 
      "多应是。", 
      "江南信息争先寄。", 
      "水绿山青风日美。", 
      "此时正惬幽人意。", 
      "驱使风光佳句里。", 
      "□满纸。", 
      "却将旧日诗词比。"
    ], 
    "rhythmic": "渔家傲"
  }, 
  {
    "author": "吕胜己", 
    "paragraphs": [
      "当年悔我抛生计。", 
      "趁升斗、蛮乡远地。", 
      "谁知事向无心起。", 
      "回首邯郸梦里。", 
      "风雪满□□□□。", 
      "最好处、吴头楚尾。", 
      "青山本是强人意。", 
      "更时见、梅花助美。"
    ], 
    "rhythmic": "杏花天"
  }, 
  {
    "author": "唐致政", 
    "paragraphs": [
      "君欲问予年，八十有七。", 
      "百岁十分尚留一。", 
      "世间滋味，尝尽酸碱苦涩。", 
      "时今倒食蔗、无甜汁。"
    ], 
    "rhythmic": "感皇恩"
  }, 
  {
    "author": "楼锷", 
    "paragraphs": [
      "夏半阳乌景最长。", 
      "小池不断藕花香。", 
      "电影雷声催急雨，十分凉。", 
      "芡剥明珠随意嚼，瓜分琼玉趁时尝。", 
      "双枪堂深新酿好，且传觞。"
    ], 
    "rhythmic": "浣溪沙"
  }, 
  {
    "author": "林外", 
    "paragraphs": [
      "飞梁压水，虹影澄清晓。", 
      "橘里渔村半烟草。", 
      "今来古往，物是人非，天地里，唯有江山不老。", 
      "雨巾风帽。", 
      "四海谁知我。", 
      "一剑横空几番过。", 
      "按玉龙、嘶未断，月冷波寒，归去也、林屋洞天无锁。", 
      "认云屏烟障是吾庐，任满地苍苔，年年不扫。"
    ], 
    "rhythmic": "洞仙歌"
  }, 
  {
    "author": "梁安世", 
    "paragraphs": [
      "南国秋光过二，宾鸿未带初寒。", 
      "洞中驼褐已嫌单。", 
      "洞口犹须挥扇。", 
      "夕照千峰互见，晴空万象都还。", 
      "羡他渔艇系澄湾。", 
      "枕玻璃一片。"
    ], 
    "rhythmic": "西江月"
  }, 
  {
    "author": "黄岩叟", 
    "paragraphs": [
      "梅天雨歇，柳堤风定，江浮画鹢纵横。", 
      "瀛女弄萧，冯夷伐鼓，云间凤咽鼍鸣。", 
      "波面走长鲸。", 
      "卷怒涛来往，搅碎沧溟。", 
      "两岸游人笑语，罗绮间簪缨。", 
      "灵均逝魄无凭。", 
      "但湘沅一水，到底澄清。", 
      "菰黍万家，丝桐五彩，年年吊古深情。", 
      "锦帜片霞明。", 
      "使操舟妙手，翻动心旌。", 
      "向晚鱼龙戏罢，千里浪花平。"
    ], 
    "rhythmic": "望海潮"
  }, 
  {
    "author": "富ノ", 
    "paragraphs": [
      "淡云收、晓来春满湘中。", 
      "柳如烟、花枝如糁，万红千翠织浓。", 
      "照帘旌、微穿丽日，动罗幕、轻转香风。", 
      "天上良辰，人间淑景，生贤和气显殊锺。", 
      "映时表、南山北斗，相并两穹崇。", 
      "须知道、英明罕此，文武谁同。", 
      "奉慈亲、承颜戏彩，更闻吉梦占熊。", 
      "扫蛮氛、遂清三楚，定徐方、行策元功。", 
      "趣召遄归，康时佐主，指挥谈笑虏巢空。", 
      "寿觞举、器舟斟海，不用水精锺。", 
      "休辞醉，千龄会遇，美事重重。"
    ], 
    "rhythmic": "多丽"
  }, 
  {
    "author": "邵怀英", 
    "paragraphs": [
      "香亲紫荷陌，和气满长沙。", 
      "黄堂庶寝春晓，风软碧幢遮。", 
      "天遣武夷仙客，来掌元戎金印，千骑拥高牙。", 
      "收了绿林啸，喜动紫薇花。", 
      "青藜杖，鸿宾略，属公家。", 
      "长城应与借一，天语屡褒嘉。", 
      "且伴彩衣行乐，指日丝纶飞诏，归去凤池夸。", 
      "千岁祝眉寿，福海浩无涯。"
    ], 
    "rhythmic": "水调歌头"
  }, 
  {
    "author": "赵长卿", 
    "paragraphs": [
      "韶华迤逦三春暮。", 
      "飞尽繁红无数。", 
      "多情为与，牡丹长约，年年为主。", 
      "晓露凝香，柔条千里，轻盈清素。", 
      "最堪怜，玉质冰肌婀娜，江梅谩休争妒。", 
      "翠蔓扶疏隐映，似碧纱笼罩，越溪游女。", 
      "从前爱惜娇姿，终日愁风怕雨。", 
      "夜月一帘，小楼魂断，有思量处。", 
      "恐因循易嫁，东风烂熳，暗随春去。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "小春时候，见早梅吐玉，裁琼妆白。", 
      "点点枝头光照眼，恼损柔肠情客。", 
      "暗里芳心，出群标致，经岁成疏隔。", 
      "如今风韵，何人依旧冰雪。", 
      "冷艳潇洒天然，香姿肯易许，游蜂狂蝶。", 
      "夜半黄昏担带了，多少清风明月。", 
      "宋玉虽悲，元超虽恨，见了千愁歇。", 
      "东君还许，有情取次攀折。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "爆竹声飞，屠苏香钿，华堂歌舞催春。", 
      "百年消息，经半已凌人。", 
      "念我功名冷落，又重是、一岁还新。", 
      "惊心事，安仁华鬓，年少已逡巡。", 
      "明知生似寄，何须苦苦，役慕蹄轮。", 
      "最难忘、通经好学沈沦。", 
      "况是读书万卷，辜负他、此志难伸。", 
      "从今去，灯窗勉进，云路岂无因。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "风软寒轻，暗香飘、扑面无限清楚。", 
      "乍淡乍浓，应想前村，定是早梅初吐。", 
      "马儿行过坡儿下，危桥外、竹梢疏处。", 
      "半斜露。", 
      "花花蕊蕊，灿然满树。", 
      "一晌看花凝伫。", 
      "因念我西园，玉英真素。", 
      "最是系心，婉娩精神，伴得水云仙侣。", 
      "断肠没奈人千里，无计向、钗头频窥。", 
      "泪如雨。", 
      "那堪又还日暮。"
    ], 
    "rhythmic": "花心动"
  }, 
  {
    "author": "赵长卿", 
    "paragraphs": [
      "柳暗披风，桑柔宿雨。", 
      "一番绿遍江头树。", 
      "莺花已过苦无多，看看又是春归去。", 
      "病酒情怀，光阴如许。", 
      "闲愁俏没安排处。", 
      "新来著意与兜笼，身心苦役伊知否。"
    ], 
    "rhythmic": "踏莎行"
  }, 
  {
    "author": "赵长卿", 
    "paragraphs": [
      "春色烘衣暖，宫梅破鼻香。", 
      "尽驱和气入兰堂。", 
      "又是轻云微雨、下巫阳。", 
      "酒带欢情重，醺醺气味长。", 
      "晚来拂拭略梳妆。", 
      "笑指一钩新月、上迥廊。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "宿雨新晴天色好。", 
      "李夭桃，一霎都开了。", 
      "燕子归来深院悄。", 
      "柳绵铺迳无人扫。", 
      "咫尺莺花还又老。", 
      "绿入闲阶，只有青青草。", 
      "参揣前期谁可表。", 
      "此情不语知多少。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "镂玉裁琼莫比香。", 
      "娉婷枝上殢春光。", 
      "风流别有千般韵，割舍昏沈入醉乡。", 
      "蜂共蝶，尽乾忙。", 
      "檀心知未肯寻常。", 
      "从来诗苦人消瘦，乞与幽窗富锦囊。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "蜂蜜酿成花已飞。", 
      "海棠次第雨胭脂。", 
      "园林检点春归也，只有萦风柳带垂。", 
      "情默默，恨依依。", 
      "可人天气日长时。", 
      "东风恰好寻芳去，何事驱弛作别离。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "年年长见傲寒林。", 
      "压群英。", 
      "有馀清。", 
      "曾被芳心，红日恼诗情。", 
      "玉质暗香无限意，偏婉娩，尽轻盈。", 
      "今年潇洒照歧亭。", 
      "更芳馨。", 
      "也峥嵘。", 
      "无奈多情，终是惜飘零。", 
      "谁与东君收拾取，怕风雨，挫瑶琼。"
    ], 
    "rhythmic": "江神子・江城子"
  }, 
  {
    "author": "赵长卿", 
    "paragraphs": [
      "春思浓如酒，离心乱似绵。", 
      "一川芳草绿生烟。", 
      "客里因循、重过艳阳天。", 
      "屈指归期近，愁眉泪洒然。", 
      "无端还被此情牵。", 
      "为问桃源、还有再逢缘。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "忆昔去年花下饮，团栾争看酴醾。", 
      "酒浓花艳两相宜。", 
      "醉中尝记得，裙带写新诗。", 
      "还是春光惊已暮，此身犹在天涯。", 
      "断肠无奈苦相思。", 
      "忧心徒耿耿，分付与他谁。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "柳莺啼晓梦初惊。", 
      "香雾入帘清。", 
      "胭脂淡注宫妆雅，似文君、犹带春酲。", 
      "芳心婉娩，媚容绰约，桃李总消声。", 
      "相如春思正萦萦。", 
      "无奈惜花情。", 
      "曲栏小槛幽深处，与殷勤、遮护娉婷。", 
      "姚黄魏紫，十分颜色，终不似轻盈。"
    ], 
    "rhythmic": "一丛花"
  }, 
  {
    "author": "赵长卿", 
    "paragraphs": [
      "天涯目断江南路。", 
      "见芳草，迷风絮。", 
      "绿暗花梢春几许。", 
      "小桃寂寞，海棠零乱，飞尽胭脂雨。", 
      "子规声里山城暮。", 
      "月挂西南梦回处。", 
      "满抱离愁推不去。", 
      "双眉百皱，寸肠千缕，若事凭鳞羽。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "是三春已暮，浪蕊彤残，牡丹零落。", 
      "独殿清和，有佳名芍药。", 
      "浅浅芳业，绣幢鼎鼎，更艳香绰约。", 
      "浑似扬州，画楼卷起，翠帘红幕。", 
      "倚槛轻盈，万娇千媚，故整霞裙，笑花寂寞。", 
      "太守风流，拥笙歌围著。", 
      "坐上诗人，二千里外，念此身飘泊。", 
      "客眼看花，归心对酒，番成萧索。"
    ], 
    "rhythmic": "醉蓬莱"
  }, 
  {
    "author": "赵长卿", 
    "paragraphs": [
      "宿霭凝阴，天气未晴，峭寒勒住群葩。", 
      "倚栏无语，羞辜负年华。", 
      "柳媚梢头翠眼，桃蒸原上红霞。", 
      "可堪那、尽日狂风荡荡，细雨斜斜。", 
      "东君底事，无奈薄幸，著意残害莺花。", 
      "惟是我，惜春情重，说奈咨磋。", 
      "故与殷勤索酒，更将油幕高遮。", 
      "对花欢笑，从教风雨，著醉酬他。"
    ], 
    "rhythmic": "雨中花慢"
  }, 
  {
    "author": "赵长卿", 
    "paragraphs": [
      "晓来雨霁。", 
      "弱柳摇新翠。", 
      "丽日媚东风，正不暖不寒天气。", 
      "幽禽弄舌，花上诉春光，高一饷，低一饷，清喨圆还碎。", 
      "那知时势。", 
      "春亦元无意。", 
      "草木自敷荣，似人生、功名富贵。", 
      "我咱谙分，随有亦随无，不妒富，不憎贫，歌酒闲游戏。"
    ], 
    "rhythmic": "蓦山溪"
  }, 
  {
    "author": "赵长卿", 
    "paragraphs": [
      "芍药开残春已尽。", 
      "红浅香乾，蝶子迷花阵。", 
      "阵是清和人正困。", 
      "行云散後空留恨。", 
      "小字金书频与问。", 
      "意曲心诚，未必他能信。", 
      "千结柔肠愁寸寸。", 
      "钿钗几日重相近。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "江梅虽是孤芳早。", 
      "争似酴好。", 
      "凡红飞尽草妻迷。", 
      "婀娜枝头才见、细腰肢。", 
      "玉容消得仙源惜。", 
      "满架香堆白。", 
      "檀心应共酒相宜。", 
      "割舍花前猛饮、倒金卮。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "冰塘浅绿生芳草。", 
      "枝上青梅小。", 
      "柳眉愁黛为谁开。", 
      "似向东君、喜见故人来。", 
      "碧桃销恨犹堪爱。", 
      "妃子今何在。", 
      "风光小院酒尊同。", 
      "向晚一钩新月、落花风。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "小溪清浅照孤芳。", 
      "蕊珠娘。", 
      "暗传香。", 
      "春染粉容，清丽傅宫妆。", 
      "金缕翠蝉曾记得，花密密、过雕墙。", 
      "而今冷落水云乡。", 
      "念平康。", 
      "转情伤。", 
      "梦断巫云，空恨楚襄王。", 
      "冰雪肌肤消瘦损，愁满地、对斜阳。"
    ], 
    "rhythmic": "江神子・江城子"
  }, 
  {
    "author": "赵长卿", 
    "paragraphs": [
      "是平分秋色，梦草池塘，暖风帘幕。", 
      "昨夜三台，灿天边芝角。", 
      "自是君家，庆流泽远，降生申崧岳。", 
      "厚德温良，高才粹雅，渊源学博。", 
      "何事丹墀，尚淹阔步，未许中原，少勤方略。", 
      "且对笙歌，醉黄金错落。", 
      "蕊洞珠宫，媚人桃李，趁青春绰约。", 
      "绿意红情，成阴结子，五云楼阁。"
    ], 
    "rhythmic": "醉蓬莱"
  }, 
  {
    "author": "赵长卿", 
    "paragraphs": [
      "春事犹馀十日，吴蚕早已三眠。", 
      "多情忍对落花前。", 
      "酴飘暖雪，荷叶媚晴天。", 
      "香淡无心浸酒，绿浮可意邀船。", 
      "时光堪恨也堪怜。", 
      "单衣三月暮，歌扇一番圆。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "去年社日东风里。", 
      "向三径、开桃李。", 
      "脆管危弦随意起。", 
      "绿阴红影，暖香繁蕊，伴我醺醺醉。", 
      "今年社日空垂泪。", 
      "客舍看花甚情意。", 
      "江上危楼愁独倚。", 
      "欲将心事，巧凭来燕，说与人憔悴。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "枝上红飞尽，梢头绿已匀。", 
      "游丝柳絮媚青春。", 
      "向晚暖风帘幕、练光新。", 
      "春已匆匆去，那堪话别情。", 
      "刘郎几日便登程。", 
      "告你觅些欢笑、送行人。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "麦畦匀绿。", 
      "枝头屑屑飞梅玉。", 
      "伤心何事人南北。", 
      "断尽回肠，忍听阳关曲。", 
      "倚窗青荫亭亭竹。", 
      "好风敲动声相续。", 
      "夜阑怕见银台烛。", 
      "会得离情，他也泪速速。"
    ], 
    "rhythmic": "醉落魄・一斛珠"
  }, 
  {
    "author": "赵长卿", 
    "paragraphs": [
      "密雨随风，咋来一夜檐声溜。", 
      "奈何。", 
      "官路梅花瘦。", 
      "赋得多情，怕到春时候。", 
      "如今一病非因酒。", 
      "试问君知否。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "春到垂杨，嫩黄染就金丝软。", 
      "丽晴新暖。", 
      "涌翠千山远。", 
      "为甚年年，眉向东风展。", 
      "闲消遣。", 
      "欲归犹懒。", 
      "渔笛天将晚。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "轻暖轻寒，赏花天气春将半。", 
      "柳摇金线。", 
      "求友莺相唤。", 
      "玉腕蛾眉，意眼频频眄。", 
      "歌喉软。", 
      "玉卮受劝。", 
      "一醉应相拼。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "夜雨如倾，满溪添涨桃花水。", 
      "落红铺地。", 
      "枝上堆浓翠。", 
      "去年如今，常伴酴醉。", 
      "今年里。", 
      "离家千里。", 
      "独猛东风泪。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "啼鸟喃喃，恨春归去春谁管。", 
      "日和风暖。", 
      "绿暗闲庭院。", 
      "还忆当年，绮席新相见。", 
      "人已远。", 
      "水流云散。", 
      "空结多情怨。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "弱质纤姿俪素妆。", 
      "水沈山麝郁幽香。", 
      "直疑姑射来天上，要恼人间傅粉郎。", 
      "简酿酒，枕为囊。", 
      "更馀风味胜糖霜。", 
      "肯如红紫空姚冶，谩惹游蜂戏蝶忙。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "玉容应不羡梅妆。", 
      "檀心特地赛炉香。", 
      "半臧密叶墙头女，勾引酡颜马上郎。", 
      "樽乏酒，且倾囊。", 
      "蟹螯糟熟似黏霜。", 
      "一年光景浑如梦，可惜人生忙处忙。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "洗尽铅华不著妆。", 
      "一般真色自生香。", 
      "飘飘何处凌波女，故故相迎马上郎。", 
      "寻谱谍，发诗囊。", 
      "绝胜梅萼嫁冰霜。", 
      "故山寒食依然在，句引东坡旅兴忙。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "镂玉裁琼学靓妆。", 
      "不须沈水自然香。", 
      "好随梅蕊妆宫额，肯似桃花误阮郎。", 
      "羞傅粉，贱香囊。", 
      "何劳傲雪与凌霜。", 
      "新来句引无情眼，拼为东风一晌忙。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "绰约肌肤巧样妆。", 
      "风流元自有清香。", 
      "未应傅粉疑平叔，却笑荷花似六郎。", 
      "浮蚁瓮，入诗囊。", 
      "学人消瘦怯风霜。", 
      "午窗一枕庄周梦，甘作花心粉蝶忙。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "去年元夜，正钱塘，看天街灯烛。", 
      "闹蛾儿转处，熙熙语笑，百万红妆女。", 
      "今年肯把轻辜负。", 
      "列荧煌千炬。", 
      "趁闲身未老，良辰美景，款醉新歌舞。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "清晚窗前杜宇啼。", 
      "游仙惊梦醉，断魂迷。", 
      "起来窗下看盆池。", 
      "伤春去，消瘦不胜衣。", 
      "柳陌记年时。", 
      "行云音信杳、与心违。", 
      "空教攒恨入双眉。", 
      "人已远，红叶莫题诗。"
    ], 
    "rhythmic": "小重山"
  }, 
  {
    "author": "赵长卿", 
    "paragraphs": [
      "绿示阴阴春已休。", 
      "群花飘尽也，不胜愁。", 
      "游丝飞絮两悠悠。", 
      "迷芳草，日暖雨初收。", 
      "深院小迟留。", 
      "好香烧一炷，细烟浮。", 
      "更听羯鼓打梁州。", 
      "恼人处，宿酒尚扶头。"
    ], 
    "rhythmic": "小重山"
  }, 
  {
    "author": "赵长卿", 
    "paragraphs": [
      "梅花有意舒香粉。", 
      "舒香已得先春信。", 
      "香与露华清。", 
      "露浓愁杀人。", 
      "酒多愁愈重。", 
      "此意谁能共。", 
      "泪湿染衣斑。", 
      "夜霜金缕寒。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "梅花枝上东风软。", 
      "朝来吹散真香远。", 
      "雅淡有馀清。", 
      "客心和泪倾。", 
      "美人临别夜。", 
      "月晃灯初灺。", 
      "玉枕小屏山。", 
      "眉尖曾细看。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "烟姿玉骨尘埃外，看自有神仙格。", 
      "花中越样风流，曾是名标清客。", 
      "月夜香魂，雪天孤艳，可堪怜惜。", 
      "向枝间且作，东风第一，和羹事、期他日。", 
      "闻道春归未识。", 
      "问伊家、却知消息。", 
      "当时恼杀林逋，空绕团栾千百。", 
      "横管轻吹处，馀香散、阿谁偏得。", 
      "寿阳宫、应有佳人，待与点、新妆额。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "苇绡开得仙花，就中最有佳人似。", 
      "香肌胜雪，千般揉缚，禁他风雨。", 
      "缟夜精神，繁春标致，忍教孤负。", 
      "怅潘郎去後，河阳满县，知他是、谁为主。", 
      "多谢文章吏部。", 
      "遇衔杯、不曾轻许。", 
      "应知这底，无言情绪，难为分付。", 
      "吹遍春风，耀残明月，总伤心处。", 
      "待闲亭夜永，游人散後，作飞仙去。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "天教占得如簧，巧声乍啭千娇媚。", 
      "金衣衬著，风流模样，於中可是。", 
      "红杏香中，绿杨阴处，多应饶你。", 
      "向黄昏、苦苦娇啼怨别，那堪更、东风起。", 
      "别有诗肠鼓吹。", 
      "未关他、等闲俗耳。", 
      "双柑斗酒，当时曾是，高人留意。", 
      "南国春归，上阳花落，止添憔悴。", 
      "念啼声欲碎，何人解作留春计。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "淡烟轻霭蒙蒙，望中乍歇凝晴昼。", 
      "才惊一霎催花，还又随风过了。", 
      "清带梨梢，晕含桃脸，添春多少。", 
      "向海棠点点，香红染遍，分明是、胭脂透。", 
      "无奈芳心滴碎，阻游人、踏青携手。", 
      "檐头线断，空中丝乱，才晴却又。", 
      "帘幕闲垂处，轻风送、一番寒峭。", 
      "正留君不住，潇潇更下黄昏後。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "浓芳满地，秀色连天，和烟带雨萋萋。", 
      "几许芳心，还解报得春晖。", 
      "当时谢郎梦里，似殷勤、传与新诗。", 
      "却为甚、动长门怨感，南浦伤离。", 
      "追想天涯行客，应解拥车轮，步步相随。", 
      "惆怅如丝，正是欲断肠时。", 
      "凭高望中不见，路悠悠、南北东西。", 
      "春去也，怨王孙、犹自未归。"
    ], 
    "rhythmic": "胜胜慢・声声慢"
  }, 
  {
    "author": "赵长卿", 
    "paragraphs": [
      "金垂烟重，雪扬风轻，东风惯得多娇。", 
      "秀色依依，偏应绿水朱楼。", 
      "腰肢先来太瘦，更眉尖、惹得闲愁。", 
      "牵情处，是张郎年少，一种风流。", 
      "别後长堤目断，空记得当时，马上墙头。", 
      "细雨轻烟，何处夕系扁舟。", 
      "叮咛再须折赠，劝狂风、休挽长条。", 
      "春未老，到成阴、终待共游。"
    ], 
    "rhythmic": "胜胜慢・声声慢"
  }, 
  {
    "author": "赵长卿", 
    "paragraphs": [
      "黯霭阴云覆，滂沱急雨飞。", 
      "洗残枝上乱红稀。", 
      "恰是退花天气、困人时。", 
      "向晓春酲重，偎人起较迟。", 
      "薄罗初见拭轻衣。", 
      "笑拭新妆、须要剪酴醾。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "寒食风霜最可人。", 
      "梨花榆火一时新。", 
      "心头眼底总宜春。", 
      "薄暮归吟芳草路，落红深处鹧鸪声。", 
      "东风疏雨唤愁生。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "柳老抛绵春已深。", 
      "夹衣初试晓寒轻。", 
      "别离无奈此时情。", 
      "先自愁怀容易感，不堪闻底子规声。", 
      "西楼料得数回程。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "不愤江梅喷暗香。", 
      "春前腊後正凄凉。", 
      "霜风雪月忍思量。", 
      "斜倚幽林如有恨，玉鳞飞後转堪伤。", 
      "时人那解识孤芳。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "别来无事不思量。", 
      "霜日最凄凉。", 
      "凝想倚栏干处，攒眉应为萧郎。", 
      "梅花岂管人消瘦，只恁自芬芳。", 
      "寄语行人知否，梅花得似人香。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "隔叶乳鸦声软。", 
      "啼断日斜影转。", 
      "杨柳小腰肢。", 
      "画楼西。", 
      "役损风流心眼。", 
      "眉上新愁无限。", 
      "极目送云行。", 
      "此时情。"
    ], 
    "rhythmic": "昭君怨"
  }, 
  {
    "author": "赵长卿", 
    "paragraphs": [
      "夜来一夜东风暖。", 
      "春到桃腮柳眼。", 
      "对景可堪肠断。", 
      "强把愁眉展。", 
      "花期惹起归期念。", 
      "前事从头忖遍。", 
      "凝想水遥山远。", 
      "空结相思怨。"
    ], 
    "rhythmic": "桃源忆故人"
  }, 
  {
    "author": "赵长卿", 
    "paragraphs": [
      "花飞飞。", 
      "柳依依。", 
      "帘卷东风日正迟。", 
      "社前双燕归。", 
      "药栏东，药栏西。", 
      "记得当时素手携。", 
      "弯弯月似眉。"
    ], 
    "rhythmic": "长相思"
  }, 
  {
    "author": "赵长卿", 
    "paragraphs": [
      "景物一番新，熙熙时候。", 
      "小院融和渐长昼。", 
      "东君有意，为怜纤腰消瘦。", 
      "软风吹破眉间皱。", 
      "袅袅枝头，轻黄微透。", 
      "舞到春深转清秀。", 
      "锦囊多感，又更新来伤酒。", 
      "断肠无语凭栏久。"
    ], 
    "rhythmic": "感皇恩"
  }, 
  {
    "author": "赵长卿", 
    "paragraphs": [
      "笙歌间错华筵启。", 
      "喜新春新岁。", 
      "菜传纤手青丝细。", 
      "和气入、东风里。", 
      "幡儿胜儿都姑媂。", 
      "戴得更忔戏。", 
      "愿新春已後，吉吉利利。", 
      "百事都入意。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "赤栏干外桃花雨。", 
      "飞花已觉春归去。", 
      "柳色碧依依。", 
      "浓阴春昼迟。", 
      "海棠红未破。", 
      "匀糁胭脂颗。", 
      "风雨也相饶。", 
      "应怜粉面娇。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "牡丹已过酴醾谢，飞尽繁花。", 
      "浓翠啼鸦。", 
      "绿水桥边卖酒家。", 
      "年时携手寻春去，满引流霞。", 
      "往事堪嚓。", 
      "犹喜潘郎鬓未华。"
    ], 
    "rhythmic": "丑奴儿・采桑子"
  }, 
  {
    "author": "赵长卿", 
    "paragraphs": [
      "帘卷轻风怜小春。", 
      "荷枯菊悴正愁人。", 
      "江梅喜见一枝新。", 
      "料得主人偏爱惜，也应冰雪好精神。", 
      "故园桃李莫生嗔。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "楚梅娇小。", 
      "好是霜天晓。", 
      "宿酒恼人香暗绕。", 
      "浸影碧波池沼。", 
      "生成素淡芳容。", 
      "不须抹黛匀红。", 
      "准拟凝成阴结子，莫教枉费春工。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "绮疏新晓。", 
      "学语雏莺巧。", 
      "烟暖瑶阶梧叶老。", 
      "满地东风芳草。", 
      "少年不合风流。", 
      "偿他酒债花愁。", 
      "望断绿芜春去，销魂懒上层楼。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "日彤彤，风荡荡。", 
      "帘外柳花飞扬。", 
      "红有限，绿无穷。", 
      "雨晴芳径中。", 
      "肠寸结。", 
      "萦离别。", 
      "还是去年时节。", 
      "春暮也，子归啼。", 
      "伤春三月时。"
    ], 
    "rhythmic": "更漏子"
  }, 
  {
    "author": "赵长卿", 
    "paragraphs": [
      "檀心刻玉几千重。", 
      "开处对房栊。", 
      "黄昏淡月笼艳，香与酒争浓。", 
      "宜轻素，鄙轻红。", 
      "思无穷。", 
      "化工著意，南南北北，一种东风。"
    ], 
    "rhythmic": "诉衷情"
  }, 
  {
    "author": "赵长卿", 
    "paragraphs": [
      "枝上杨花糁玉尘。", 
      "晚风扶起处，雪轻盈。", 
      "扑人点点细无声。", 
      "谁能惜，撩乱满江城。", 
      "忍泪未须倾。", 
      "十年追往事，叹流莺。", 
      "晓来雨过转伤情。", 
      "铺池绿，遣恨寄浮萍。"
    ], 
    "rhythmic": "小重山"
  }, 
  {
    "author": "赵长卿", 
    "paragraphs": [
      "绿尽烧痕芳草遍。", 
      "不暖不寒，切莫辜良宴。", 
      "罨画屏风开羽扇。", 
      "薄罗衫子仙衣练。", 
      "晚雨小池添水面。", 
      "戏跃赪鳞，又向波心见。", 
      "持酒伊听声宛转。", 
      "樽前唱彻昭阳怨。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "梁上双双海燕归。", 
      "故人应不寄新诗。", 
      "柳梧阴里高还下，帘幕中间去复回。", 
      "追盛事，忆乌衣。", 
      "王家巷陌日沈西。", 
      "兴亡无限惊心语，说与时人总不知。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "谡谡东风作雨寒。", 
      "无言独自凭栏干。", 
      "绿肥红瘦春归去，恨逼愁侵酒怎宽。", 
      "追往事，惜花残。", 
      "残花往事总相关。", 
      "风光台上伤心处，此意人休作等闲。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "新元才过，渐融和气，先到帘帏。", 
      "谩闲绕、柳径花蹊里。", 
      "探看试、春来未。", 
      "年时曾把春抛弃。", 
      "与春光陪泪。", 
      "待今春、日日花前沈醉。", 
      "款细偎红翠。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "数声回雁。", 
      "几番疏雨，东风回暖。", 
      "甚今年、立得春来晚。", 
      "过人日、方相见。", 
      "缕金幡胜教先办。", 
      "著工夫裁剪。", 
      "到那时睹当，须教滴惜，称得梅妆面。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "冰檐垂箸，雪花飞絮，时方严肃。", 
      "向寻常摇曳，凡花野草，怎生敢夸红绿。", 
      "江梅孤洁无拘束。", 
      "只温然如玉。", 
      "自一般天赋，风流清秀，总不同粗俗。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "而今风韵，旧时标致，总皆奇绝。", 
      "再相逢还是，春前腊後，粉面凝香雪。", 
      "芳心自与群花别。", 
      "尽孤高清洁。", 
      "那情怀最是，与人好处，冷淡黄昏月。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "雕墙风定，绮窗烛，沈吟独坐。", 
      "料雪霜深处，司花神女，暗里焚百和。", 
      "恼人一阵香初过。", 
      "把清愁薰破。", 
      "更那堪得，冰姿玉貌，痛与惜则个。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "龟纱隔雾，绣帘钩月，那时曾见。", 
      "照影儿、觑了千回百转。", 
      "素艳明於练。", 
      "柔肠堆满相思愿。", 
      "更重看几遍。", 
      "是天然不用，施朱栊翠，羞损桃花面。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "疏篱横出，绿枝斜露，笑盈盈地。", 
      "悄一似、初睹东邻女，有无限、风流意。", 
      "半开折得琼瑰蕊。", 
      "惹新香沾袂。", 
      "放曲屏珠幌胆瓶儿里，伴我醺醺睡。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "冰澌池面。", 
      "柳摇金线，春光无限。", 
      "问梅花底事，收香藏蕊，到此方舒展。", 
      "百花头上俱休管。", 
      "且惊开俗眼。", 
      "看绿阴结子，成功调鼎，有甚迟和晚。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "溪桥山路。", 
      "竹篱茅舍，凄凉风雨。", 
      "被摧残沮挫，精神依旧，无奈相思苦。", 
      "东君故与收拾取。", 
      "忍教他尘土。", 
      "向绿窗绣户，朱栏小槛，做个名花主。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "雨孱风瘦，雪欺霜妒，时光牢落。", 
      "怎奈向、天与孤高出众，一任傍人恶。", 
      "凡花且莫相嘲谑。", 
      "尽强伊寂寞。", 
      "便饶他、百计千方就做，酝藉如何学。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "楼头月满。", 
      "栏干风度，有人肠断。", 
      "为多情、役得神魂撩乱。", 
      "又被梅萦绊。", 
      "对花沈醉应须拼。", 
      "且尊前相伴。", 
      "恨无端玉笛，穿帘透幕，好梦还惊散。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "清江平淡，暗香潇洒，满林风露。", 
      "渐枝上、也学杨花柳絮。", 
      "轻逐春归去。", 
      "东君著意勤遮护。", 
      "总留他不住。", 
      "幸西园别有，能言花貌，委曲关心愫。"
    ], 
    "rhythmic": "探春令"
  }, 
  {
    "author": "赵长卿", 
    "paragraphs": [
      "嚣尘尽扫，碧落辉腾，元宵三五。", 
      "更漏永、迟迟停鼓。", 
      "天上人间当此遇。", 
      "正年少、尽香车宝马，次第追随士女。", 
      "看往来、巷陌连甍，簇起星逑无数。", 
      "政简物阜清闲处。", 
      "听笙歌、鼎沸频举。", 
      "灯焰暖、庭帏高下，红影相交知几户。", 
      "恣欢笑、道今宵景色，胜前时几度。", 
      "细算来、皇都此夕，消得喧传今古。", 
      "排备绮席成行，炉喷袅、沈檀轻缕。", 
      "睹遨游彩仗，疑是神仙伴侣。", 
      "欲飞去、恨难留住。", 
      "渐到蓬瀛步。", 
      "愿永逢、恁时恁节，且与风光为主。"
    ], 
    "rhythmic": "宝鼎现"
  }, 
  {
    "author": "赵长卿", 
    "paragraphs": [
      "梅黄又见纤纤雨。", 
      "客里情怀两眉聚。", 
      "何处烟村啼杜宇。", 
      "劝人归去，早思家转，听得声声苦。", 
      "利名萦绊何时住。", 
      "恼乱愁肠成万缕。", 
      "满眼兴亡知几许。", 
      "不如寻个，老松石畔，作个柴门户。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "梅雪飘香，杏花开艳燃春昼。", 
      "铜驼烟淡晓风轻，摇曳青青柳。", 
      "海燕归来未久。", 
      "向雕梁、初成对偶。", 
      "日长人困，绿水池塘，清明时候。", 
      "帘幕低垂，麝煤烟喷黄金兽。", 
      "天涯人去杳无凭，不念东阳瘦。", 
      "眉上新愁压旧。", 
      "要消遣、除非殢酒。", 
      "酒醒人静，月满南楼，相思还又。"
    ], 
    "rhythmic": "烛影摇红"
  }, 
  {
    "author": "赵长卿", 
    "paragraphs": [
      "银蟾光满，弄馀辉、冷浸江梅无力。", 
      "缓引柔条浮素蕊，横在闲窗虚壁。", 
      "染纸挥毫，粉涂墨晕，不似今端的。", 
      "天然造化，别是一般，清瘦踪迹。", 
      "今夜翠葆堂深，梦回风定，因月才相识。", 
      "先自离愁，那更被、晓角残更催逼。", 
      "曙色将分，轻阴移尽，过眼难寻觅。", 
      "江南图上，画工应为描得。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "玉龙声杳，正瑶台曲舞，香山初彻。", 
      "褪粉掐酥千万颗，满地平铺银雪。", 
      "草褥香茵，苔钱买住，留待黄昏月。", 
      "有人妆罢，对花凝伫愁绝。", 
      "休更恨落羞开，东君情分，自古多离别。", 
      "好把芳心收拾取，与个和羹人说。", 
      "摆脱风尘，消停酸苦，终有成时节。", 
      "浮花浪蕊，到头不是生活。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "和风暖日小层楼。", 
      "人闲春事幽。", 
      "杏花深处一声鸠。", 
      "花飞水自流。", 
      "寻旧梦，续扬州。", 
      "眉山相对愁。", 
      "忆曾和泪送行舟。", 
      "清江古渡头。"
    ], 
    "rhythmic": "阮郎归"
  }, 
  {
    "author": "赵长卿", 
    "paragraphs": [
      "东风卷尽辛夷雪。", 
      "逆旅清明节。", 
      "黄昏烟雨失前山。", 
      "陟遍朱栏、酒噤不禁寒。", 
      "归来谁护衣篝火。", 
      "倒拥文鸳卧。", 
      "可堪连夜子规啼。", 
      "唤得春归、人却未成归。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "兰枯菊槁。", 
      "是返魂香入，江南春早。", 
      "谷静林幽人不见，梦与梨花颠倒。", 
      "雪刻檀心，玉匀丰颊，妆趁严锺晓。", 
      "海山么凤，绿衣何处飞绕。", 
      "竹外孤袅一枝，古今解道，只有东坡老。", 
      "莫倚广平心似铁，闲把珠玑挥扫。", 
      "桃李舆台，冰霜宾客，月地还凄悄。", 
      "暗香消尽，和羹心事谁表。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "江村百六春强半。", 
      "拍拍池塘春水满。", 
      "风团柳絮舞如狂，雨压橘花香不散。", 
      "阴阴巷陌闲庭院。", 
      "小立危栏羞燕燕。", 
      "不知何事未还乡，除却青春谁作伴。"
    ], 
    "rhythmic": "玉楼春"
  }, 
  {
    "author": "赵长卿", 
    "paragraphs": [
      "风又雨。", 
      "满地残红无数。", 
      "花不能言莺解语。", 
      "晓来啼更苦。", 
      "把酒东皋日暮。", 
      "抵死留春春去。", 
      "拟倩杨花寻去处。", 
      "杨花无定据。"
    ], 
    "rhythmic": "谒金门"
  }, 
  {
    "author": "赵长卿", 
    "paragraphs": [
      "杨花飞尽莺声涩。", 
      "杜娟唤得春归急。", 
      "病酒起来迟。", 
      "娇慵懒画眉。", 
      "宝奁金鸭冷。", 
      "重唤烧香饼。", 
      "著意炼龙涎。", 
      "纤纤手逴烟。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "小亭烟柳水溶溶。", 
      "野花白白红红。", 
      "恼人池上晚来风。", 
      "吹损春容。", 
      "又是清明天气，记当年、小院相逢。", 
      "凭栏幽思几千重。", 
      "残杏香中。"
    ], 
    "rhythmic": "画堂春"
  }, 
  {
    "author": "赵长卿", 
    "paragraphs": [
      "夜来暖趁海棠时。", 
      "脸边匀透胭脂。", 
      "乱红娇影困垂垂。", 
      "睡损杨妃。", 
      "多少肉温香润，朱唇绿鬓相偎。", 
      "晚风何苦过台西。", 
      "断送春归。"
    ], 
    "rhythmic": "画堂春"
  }, 
  {
    "author": "赵长卿", 
    "paragraphs": [
      "春水满江南，三月多芳草。", 
      "幽鸟闲将远恨来，一一都啼了。", 
      "不学鸳鸯老。", 
      "回首临平道。", 
      "人道长眉似远山，山不似长眉好。"
    ], 
    "rhythmic": "卜算子"
  }, 
  {
    "author": "赵长卿", 
    "paragraphs": [
      "水边篱落独横枝，冉冉风烟岑寂。", 
      "踏雪寻芳村路永，竹屋西头遥识。", 
      "蕙草香销，小桃红未，醉眼惊春色。", 
      "离愁何处，断肠无限陈迹。", 
      "憔悴素脸朱唇，天寒日暮，倚栏干无力。", 
      "岁晚天涯驿使远，难寄江南消息。", 
      "自笑平生，怜清惜淡，故园曾亲植。", 
      "百花虽好，问还有恁标格。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "肩舆晓踏江头月。", 
      "月华冷浸消残雪。", 
      "雪月照疏篱。", 
      "梅花三两枝。", 
      "人怜花淡薄。", 
      "花恨人牢落。", 
      "不似那回时。", 
      "醺醺醉玉肌。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "开尽梅花，雪残庭户春来早。", 
      "岁华偏好。", 
      "只恐催人老。", 
      "惟有诗情，犹被花枝恼。", 
      "金樽倒。", 
      "共成欢笑。", 
      "终是清狂少。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "手种梅花三四株。", 
      "要看冰霜照清臞。", 
      "朝来几朵茅檐下，竹外江头恐不如。", 
      "凝玉面，吐香须。", 
      "莫嫌孤瘦渐丰馀。", 
      "化工不肯辜人意，做底欢娱报答渠。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "只惯娇痴不惯愁。", 
      "离情浑不挂眉头。", 
      "可怜恼尽尊前客，却趁东风上小舟。", 
      "真个去，不忺留。", 
      "落花流水一春休。", 
      "自怜不及春江水，随到滕王阁下流。"
    ], 
    "rhythmic": "鹧鸪天", 
    "tags": [
      "滕王阁"
    ]
  }, 
  {
    "author": "赵长卿", 
    "paragraphs": [
      "海棠花半落。", 
      "正蕙圃风生，兰亭香扑。", 
      "青英暝池阁。", 
      "任翻红飞絮，游丝穿幕。", 
      "情怀易著。", 
      "奈宿酲、情绪正恶。", 
      "叹韶光渐改，年华荏苒，旧欢如许。", 
      "追念凭肩盟誓，枕臂私言，尽成离索。", 
      "记得忘却。", 
      "当时事，那时约。", 
      "怕灯前月下，得见则个，厌厌只待窥著。", 
      "问新来、为谁萦牵，又还瘦削。"
    ], 
    "rhythmic": "瑞鹤仙"
  }, 
  {
    "author": "赵长卿", 
    "paragraphs": [
      "过尽征鸿来尽燕，故园消息茫然。", 
      "一春憔悴有谁怜。", 
      "怀家寒食夜，中酒落花天。", 
      "见说江头春浪渺，殷勤欲送归船。", 
      "别来此处最萦牵。", 
      "断篷南浦雨，疏柳断桥烟。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "阶前春草乱愁芽。", 
      "尘暗绿窗纱。", 
      "钗盟镜约知何限，最断肠、湓浦琵琶。", 
      "南渚送船，西城折柳，遗恨在天涯。", 
      "夜来魂梦到侬家。", 
      "一笑脸如霞。", 
      "莺啼燕恨西窗下，问何事、潘鬓先华。", 
      "钟动五更，魂归千里，残角怨梅花。"
    ], 
    "rhythmic": "一丛花"
  }, 
  {
    "author": "赵长卿", 
    "paragraphs": [
      "桃杏舒红。", 
      "迟迟暖日，媚景芳浓。", 
      "紫燕穿帘，香泥著地，未乳巢空。", 
      "千山万水重重。", 
      "烟雨里、王维画中。", 
      "芳草斜阳，无人江渡，蓑笠渔翁。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "绿水平湖，浸芙渠烂锦，艳胜倾国。", 
      "半敛半开，斜立斜敧，好似困娇无力。", 
      "水仙应赴瑶池宴，醉归去、美人扶策。", 
      "驻香驾、拥波心媚容，倩妆颜色。", 
      "曾见苕川澄碧。", 
      "匀粉面、溪头旧时相识。", 
      "翠被绣裀，彩扇香篝，度岁杳无消息。", 
      "露痕滴尽风前泪，追往恨、悠悠踪迹。", 
      "动怨忆。", 
      "多情自家赋得。"
    ], 
    "rhythmic": "花心动"
  }, 
  {
    "author": "赵长卿", 
    "paragraphs": [
      "暑风吹雨仙源过，深院静，凉於水。", 
      "莲花郎面，翠幢红粉，烘人香细。", 
      "别院新番，曲成初按，词清声脆。", 
      "奈难堪羞涩，朦松病眼，无心听，笙簧美。", 
      "还记当年此际。", 
      "叹飘零、萍踪千里。", 
      "楚云寂寞，吴歌凄切，成何情意。", 
      "因念而今，水乡潇洒，风亭高致。", 
      "对花前可是，十分蒙斗，肯辜欢醉。"
    ], 
    "rhythmic": "鼓笛慢・水龙吟"
  }, 
  {
    "author": "赵长卿", 
    "paragraphs": [
      "晚妆才罢，见栊丝匀玉，一团娇秀。", 
      "趁得年光，长是向、金谷无花时候。", 
      "不比莺莺，不关燕燕，不似章台柳。", 
      "清凉无汗，雪肌潇洒难偶。", 
      "好是斜月黄昏，瑶阶钿砌，百媚初含酒。", 
      "恼杀多情香喷喷，双靥盈盈回首。", 
      "倾国倾城，千金莫惜，兰蕙应难友。", 
      "沈郎拚了，为花一味销瘦。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "竹飐斜梢，荷倾馀沥，晚风初到南池。", 
      "雨收池上，高柳乱蝉嘶。", 
      "冉冉莲香满院，夕阳映、红浸庭闱。", 
      "凉生到，碧瓜破玉，白酒酌玻璃。", 
      "思量，浮世事，枯荣辱宠，欢喜忧悲。", 
      "算劳心劳力，得甚便宜。", 
      "粗有田园笑傲，拣些个、朋友追随。", 
      "好时景，莫教挫过，撞著醉如泥。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "红藕洲塘，黄葵庭院，渚风时动清飔。", 
      "素纨轻飐，凉色爽征衣。", 
      "一一光阴日月，关情处、前事难期。", 
      "空凝想，临鸾有恨，谁与画新眉。", 
      "刀头，心寸折，江南厚约，惟是侬知。", 
      "念默歌停舞，冷落屏帏。", 
      "何日朱笼鹦鹉，迎门报、金勒东归。", 
      "罗弦管，合欢声里，烂醉玉东西。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "山路乱蝉吟，声隐茂林修竹。", 
      "恰值快风收雨，递荷香芬馥。", 
      "破除愁虑酒宜多，把酒再三嘱。", 
      "遥想溪亭潇洒，称晚凉新浴。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "二乔姊妹新妆了。", 
      "照水盈盈笑。", 
      "多情相约五湖游。", 
      "似向群花丛里、骋风流。", 
      "丁香枝上千千结。", 
      "怨惹相思切。", 
      "争如特地嫁薰风。", 
      "吐尽芳心点点、绛唇红。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "正火山槐夏，黛叶湘枝，荔子新摘。", 
      "千里驰驱，荐仙源佳席。", 
      "浪比龙晴，未输崖蜜，灿烂然红摘。", 
      "满贮雕盘，纤纤素手，丹苞新擘。", 
      "梨栗粗疏，带酸橘柚，凡品多般，总羞标格。", 
      "何以浓香，洗烦襟仙液。", 
      "为爱真妃，再三珍重，价倾城倾国。", 
      "玉骨冰肌，风流酝藉，直宜消得。"
    ], 
    "rhythmic": "醉蓬莱"
  }, 
  {
    "author": "赵长卿", 
    "paragraphs": [
      "见浴兰才罢，拂掠新妆，巧梳云髻。", 
      "初试生衣，恰三裁贴体。", 
      "艾虎宜男，朱符辟恶，好储祥纳吉。", 
      "金凤钗头，应时戴了，千般忔戏。", 
      "那更殷勤，再三祝愿，斗巧合欢，彩丝缠臂。", 
      "刻玉香蒲，泛金觥迎醉。", 
      "午日熏风，楚词高咏，度遏云声脆。", 
      "赤口白舌，从今消灭，诸馀可意。"
    ], 
    "rhythmic": "醉蓬莱"
  }, 
  {
    "author": "赵长卿", 
    "paragraphs": [
      "树影将圆，林梢不动。", 
      "汗珠挹透纱衣重。", 
      "荷风忽送雨飞来，晚凉习习生幽梦。", 
      "珠箔高钩，瑶琴闲弄。", 
      "移樽邀取蝉娟共。", 
      "今宵拼著醉眠呵，夜香闻早添金凤。"
    ], 
    "rhythmic": "踏莎行"
  }, 
  {
    "author": "赵长卿", 
    "paragraphs": [
      "淡妆浓抹。", 
      "西湖人面两奇绝。", 
      "菖蒲角黍家家节。", 
      "水戏鱼龙，十里画帘揭。", 
      "凌波无限生尘袜。", 
      "冰肌莹彻香罗雪。", 
      "游船且莫催归楫。", 
      "遮莫黄昏，天外有新月。"
    ], 
    "rhythmic": "醉落魄・一斛珠", 
    "tags": [
      "西湖"
    ]
  }, 
  {
    "author": "赵长卿", 
    "paragraphs": [
      "东城沙软马蹄轻。", 
      "清和雨乍晴。", 
      "柳阴曲径泣流莺。", 
      "凄凉不忍听。", 
      "休苦怨，莫悲鸣。", 
      "何须雨泪倾。", 
      "但将巧语写心诚。", 
      "东君肯薄情。"
    ], 
    "rhythmic": "阮郎归"
  }, 
  {
    "author": "赵长卿", 
    "paragraphs": [
      "乱叠青钱荷叶小。", 
      "浓绿阴阴，学语雏莺巧。", 
      "小树飞花芳径草。", 
      "堆红衬碧於中好。", 
      "梅子弄黄枝上早。", 
      "春已归时，戏蝶游蜂少。", 
      "细把新词才和了。", 
      "鸡声已唤纱窗晓。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "新晴水暖藕花红。", 
      "烘人暑意晚来浓。", 
      "共携纤手桥东路，杨柳青青一径风。", 
      "深翠里，艳香中。", 
      "双莺初下蕊珠宫。", 
      "月笼粉面三更露，凉透萧萧一梦中。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "彩云飞尽楚天空。", 
      "碧溶溶。", 
      "一帘风。", 
      "吹起荷花，香雾喷人浓。", 
      "明月凄凉多少恨，恨难许，我情锺。", 
      "相思魂梦几时穷。", 
      "洞房中。", 
      "忆从容。", 
      "须信别来，应也敛眉峰。", 
      "好景良宵添怅望，无计与，一樽同。"
    ], 
    "rhythmic": "江神子・江城子"
  }, 
  {
    "author": "赵长卿", 
    "paragraphs": [
      "冷彻蓬壶，翠幢鼎鼎生香。", 
      "十顷玻璃，望中无限清凉。", 
      "遮风掩日，高低衬、密护红妆。", 
      "阴阴湖里，羡他双浴鸳鸯。", 
      "猛忆西湖，当年一梦难忘。", 
      "折得曾将盖雨，归思如狂。", 
      "水云千里，不堪更、回首思量。", 
      "而今把酒，为伊沈醉何妨。"
    ], 
    "rhythmic": "新荷叶", 
    "tags": [
      "西湖"
    ]
  }, 
  {
    "author": "赵长卿", 
    "paragraphs": [
      "帘幕轻风洒洒，园林绿荫垂垂。", 
      "楝花开遍麦秋时。", 
      "雨深芳草渡，蝴蝶正慵飞。", 
      "憔悴三春心事，风流一弄金衣。", 
      "韶光老尽起深思。", 
      "日长庭院里，徙倚听催归。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "荷钱浮翠点前溪。", 
      "梅雨日长时。", 
      "恰是清和天气，雕鞍又作分携。", 
      "别来几日愁心折，针线小蛮衣。", 
      "羞对绿阴庭院，衔泥燕燕于飞。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "柳丝摇翠。", 
      "翠幄笼阴无限意。", 
      "不绊行舟。", 
      "只向江边绊客愁。", 
      "月明风细。", 
      "分付一江流去水。", 
      "娇眼伤春。", 
      "谁是章台欲折人。"
    ], 
    "rhythmic": "减字木兰花"
  }, 
  {
    "author": "赵长卿", 
    "paragraphs": [
      "执手送行人，水满荷花浦。", 
      "旧恨新愁不忍论，泪压潇潇雨。", 
      "行计已匆匆，无计留伊住。", 
      "一点相思万里心，谁怕关山阻。"
    ], 
    "rhythmic": "卜算子"
  }, 
  {
    "author": "赵长卿", 
    "paragraphs": [
      "柳上斜阳红万缕，烘人满院荷香。", 
      "晚凉初浴略梳妆。", 
      "冠儿轻替枕，衫子染莺黄。", 
      "蓄意新词轻缓唱，殷勤满捧瑶觞。", 
      "醉乡日月得能长。", 
      "仙源正闲散，伴我老高唐。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "绿锁窗纱梧叶底。", 
      "麦秋时、晓寒慵起。", 
      "宿酒厌厌，残香冉冉，浑似那时天气。", 
      "别日不堪频屈指。", 
      "回头早、一年不啻。", 
      "搔首无言，栏干十二，倚了又还重倚。"
    ], 
    "rhythmic": "雨中花令"
  }, 
  {
    "author": "赵长卿", 
    "paragraphs": [
      "湖光乘雨碧连天。", 
      "绕堤映、草色芊芊。", 
      "舞风杨柳欲撕绵。", 
      "依依起翠烟。", 
      "还是春风客路，对花时、空负蝉娟。", 
      "暮寒楼阁碧云间。", 
      "罗袖成斑。"
    ], 
    "rhythmic": "画堂春"
  }, 
  {
    "author": "赵长卿", 
    "paragraphs": [
      "露挹新荷扑鼻香。", 
      "恼人更漏乡浪浪。", 
      "柳梳斜月上纱窗。", 
      "小醉耳边私语好，五云楼阁羡刘郎。", 
      "酒阑烛暗断回肠。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "水满平塘过雨，洗妆红褪芙蕖。", 
      "绿荷美影荫龟鱼。", 
      "无限闲中景趣。", 
      "潇洒高堂邃馆，那堪左右图书。", 
      "凌云赋得似相如。", 
      "多少风流态度。"
    ], 
    "rhythmic": "西江月"
  }, 
  {
    "author": "赵长卿", 
    "paragraphs": [
      "闲路踏花来，闲逐清和云。", 
      "来去虽然总是闲，有多少伤心处。", 
      "红碧好池塘，朱绿深庭户。", 
      "随分山歌社舞中，且乐陶陶趣。"
    ], 
    "rhythmic": "卜算子"
  }, 
  {
    "author": "赵长卿", 
    "paragraphs": [
      "水乡清楚。", 
      "襟袖销袢暑。", 
      "绰约藕花初过雨。", 
      "出浴杨妃无语。", 
      "葡萄满酌玻璃。", 
      "已拼一醉酬伊。", 
      "浪卷夕阳红碎，池光飞上帘帏。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "清和时候。", 
      "底事休交瘦。", 
      "满酌流霞看舞袖。", 
      "步步锦裀红皱。", 
      "六么舞到虚催。", 
      "几多深意徘徊。", 
      "拼了明朝中酒，为伊更饮琼杯。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "雾透龟纱月映栏。", 
      "麦秋天气怯衣单。", 
      "楝花风软晓来寒。", 
      "懒起麝煤重换火，暖香浓处敛眉山。", 
      "眼波横浸绿云鬟。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "薄雾轻阴酿晓寒。", 
      "起来宿酒尚酡颜。", 
      "柳莺何事苦关关。", 
      "新恨旧愁俱唤起，当年紫袖看弓弯。", 
      "泪和梅雨两潸潸。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "牙领番腾一线红。", 
      "花儿新样喜相逢。", 
      "薄纱衫子轻笼玉，削玉身材瘦怯风。", 
      "人易老，恨难穷。", 
      "翠屏罗幌两心同。", 
      "既无闲事萦怀抱，莫把双蛾皱碧峰。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "方池新涨蒲萄绿。", 
      "晓来雨过花如浴。", 
      "测测杏园风。", 
      "梢头一捻红。", 
      "危楼愁独倚。", 
      "一寸心千里。", 
      "宿酒尚微醺。", 
      "懒装堆髻云。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "稳唱巧翻新曲，灵犀密意潜通。", 
      "荷花香染晚来风。", 
      "相对恍然如梦。", 
      "有恨眉尖皱碧，多情酒晕生红。", 
      "此愁不是等闲浓。", 
      "应为仙源倾动。"
    ], 
    "rhythmic": "西江月"
  }, 
  {
    "author": "赵长卿", 
    "paragraphs": [
      "睡起风帘一派垂。", 
      "失巢燕子傍人飞。", 
      "日长深院委香泥。", 
      "绿笋出林翻锦箨，红葵著雨褪胭脂。", 
      "微风度竹入轻衣。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "忆昔临平山下过。", 
      "无数荷花，照水无纤黦。", 
      "短艇直疑天上坐。", 
      "醉眠花里香无那。", 
      "雨浥红妆娇娜娜。", 
      "脉脉含情，欲向风前破。", 
      "莫道晚来风景可。", 
      "青房著子千千颗。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "密叶阴阴翠幄深。", 
      "梅黄弄雨正频频。", 
      "榴花照眼一枝新。", 
      "缑岭有人今毓粹，飞凫不日簉严宸。", 
      "一尊敬寿太夫人。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "雨过西湖绿涨平。", 
      "环湖密柳暗藏莺。", 
      "麦秋天气似清明。", 
      "对策有人新切直，逢春不日尽施行。", 
      "扁舟未用速归程。"
    ], 
    "rhythmic": "浣溪沙", 
    "tags": [
      "西湖"
    ]
  }, 
  {
    "author": "赵长卿", 
    "paragraphs": [
      "结堂雄占云烟表。", 
      "万象争呈巧。", 
      "老木参天溪四绕。", 
      "乱山横秀，一湖澄照。", 
      "天付阴晴好。", 
      "夜空唤客清樽倒。", 
      "明月飞来上林杪。", 
      "凉满九宵风露浩。", 
      "酒慵起舞，一声清啸。", 
      "平压波声小。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "恍如辽鹤归华表。", 
      "阅尽人间巧。", 
      "天乞一堂山对绕。", 
      "微波不动，岸巾时照。", 
      "照见星星好。", 
      "舞风荷盖从敧倒。", 
      "碧树生凉自天杪。", 
      "谁识元龙胸次浩。", 
      "骑鲸欲去，引杯独啸。", 
      "醉眼青天小。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "今夜雨。", 
      "扫尽一番袢暑。", 
      "宛似潇潇鸣远浦。", 
      "短蓬何日去。", 
      "自漉床头玉醑。", 
      "清兴有谁知否。", 
      "反笑功名能几许。", 
      "槐宫非浪语。"
    ], 
    "rhythmic": "谒金门"
  }, 
  {
    "author": "赵长卿", 
    "paragraphs": [
      "江城向晓，被西风揉碎，一天丝雨。", 
      "乱织离愁千万缕，多少关心情绪。", 
      "促织鸣时，木犀开後，秋色还如许。", 
      "那堪飘泊，异乡千里孤旅。", 
      "应想帘幕闲垂，西楼东院，齐把归期数。", 
      "记得临歧收泪眼，执手叮咛言语。", 
      "白酒红萸，黄花绿橘，莫等闲辜负。", 
      "朱笼归骑，甚时先报鹦鹉。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "花王有意，念三秋寂寞，凄凉天气。", 
      "木落烟深山雾冷，不比寻常风味。", 
      "勒驾闲来，柳蒲憔悴，无限惊心事。", 
      "仙容香艳，俨然春盛标致。", 
      "雅态出格天姿，风流酝藉，羞杀岩前桂。", 
      "寄语芙蓉临水际，莫骋芳颜妖丽。", 
      "一朵凭栏，千花退避，恼得骚人醉。", 
      "等闲风雨，更休僝僽容易。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "金风玉露，绿橘黄澄，商秋爽气飘逸。", 
      "南斗腾光，应是间生贤出。", 
      "照人紫芝眉宇，更仙风、谁能俦匹。", 
      "细屈指，到小春时候，恰则三日。", 
      "莫论早年富贵，也休问文章，有如椽笔。", 
      "尧舜逢君，启沃定知多术。", 
      "而今且张锦幄，麝煤泛、暖香郁郁。", 
      "华堂里，听瑶琴轻弄，水仙新律。"
    ], 
    "rhythmic": "声声慢"
  }, 
  {
    "author": "赵长卿", 
    "paragraphs": [
      "西风苹末起。", 
      "动院落清秋，新凉如水。", 
      "纤歌遏云际。", 
      "正美人翻曲，阳春轻丽。", 
      "兰衣玉佩。", 
      "拥南斗、光中一醉。", 
      "有邦人、万口同声，赞叹我公恺悌。", 
      "百里。", 
      "年丰谷稔，事简刑清，颂声盈耳。", 
      "鹏程九万，摹空展、垂天翼。", 
      "定丹书飞下，彤墀归去，秘略家传小试。", 
      "看封留、亘古功名，未容退避。"
    ], 
    "rhythmic": "瑞鹤仙"
  }, 
  {
    "author": "赵长卿", 
    "paragraphs": [
      "雨洗长空，风清云路，又还毕备佳期。", 
      "夜凉如水，一似去秋时。", 
      "渺渺银河浪静，星桥外、香霭馡馡。", 
      "霞轺举，鸾骖鹊驭，稳稳过飞梯。", 
      "经年，成间阻，相逢无语，应喜应悲。", 
      "怕玉绳低处，依旧睽离。", 
      "和我愁肠万缕，嫦娥怨、底事来迟。", 
      "广寒殿，春风桂魄，首与慰相思。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "今夕知何夕，秋色正平分。", 
      "嫦娥此际，底事越样好精神。", 
      "已是天高气肃，那更清风洒洒，万里没纤云。", 
      "把酒临风饮，酒面起红鳞。", 
      "歌一曲，舞一曲，捧金樽。", 
      "从他妄想，老兔憔悴正纷纷。", 
      "我为桂花拚醉，明日扶头不起，颠倒白纶巾。", 
      "天若知人意，夜雨莫倾盆。"
    ], 
    "rhythmic": "水调歌头"
  }, 
  {
    "author": "赵长卿", 
    "paragraphs": [
      "满城风雨，又是重阳近。", 
      "黄菊媚清秋，倚东篱、商量开尽。", 
      "红萸白酒，景物一年年，人渐远，梦还稀，赢得无穷恨。", 
      "钗分镜破，一一关方寸。", 
      "强醉欲消除，醉魂醒、凄凉越闷。", 
      "鸳鸯宿债，偿了恶因缘，当时事，只今愁，斑尽安仁鬓。"
    ], 
    "rhythmic": "蓦山溪"
  }, 
  {
    "author": "赵长卿", 
    "paragraphs": [
      "芰荷已老，菊与芙蓉未。", 
      "一夜秋容上岩桂。", 
      "间蘩芜、嫩黄染就琼瑰，开未足，已早香传十里。", 
      "从前分付处，明月清风，不用斜晖照佳丽。", 
      "叹浮花，徒解咤，浅白深红，争似我、潇洒堆金积翠。", 
      "看天阔、秋高露华清，见标致风流，更无尘意。"
    ], 
    "rhythmic": "洞仙歌"
  }, 
  {
    "author": "赵长卿", 
    "paragraphs": [
      "西风明月临台榭。", 
      "准拟中秋夜。", 
      "一年等待到而今。", 
      "为甚今宵陡顿、却无情。", 
      "娥应怨孤眠苦。", 
      "取次为云雨。", 
      "素蟾特地暗中圆。", 
      "未放清光容易、到仙源。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "正金风无露。", 
      "玉宇生凉，楚郊无暑。", 
      "催起行人，恰槐黄时序。", 
      "万里晴宵，几人争睹，快鹏抟一举。", 
      "明月圆时，素秋中夜，凌云新赋。", 
      "那更渊源，词锋轻锐，笔阵纵横，学通今古。", 
      "誉望飞腾，是麟宗文虎。", 
      "魁荐归来，华堂香里，与管弦为主。", 
      "待看明年，彤墀射策，鳌头独步。"
    ], 
    "rhythmic": "醉蓬莱"
  }, 
  {
    "author": "赵长卿", 
    "paragraphs": [
      "黄花满地，庭院重阳後。", 
      "天气凄清透襟袖。", 
      "动离情、最苦旅馆萧条，那更堪、风剪凋零飞柳。", 
      "临歧曾执手。", 
      "祝付叮咛，知会别来念人否。", 
      "为多情，生怕分离，只知道、准拟别来消瘦。", 
      "甚苦苦、促装赴归期，要趁他、橘绿澄黄时候。"
    ], 
    "rhythmic": "洞仙歌"
  }, 
  {
    "author": "赵长卿", 
    "paragraphs": [
      "露华清。", 
      "天气爽、新秋已觉凉生。", 
      "朱户小窗，坐来低按秦筝。", 
      "几多妖艳，都总是、白雪馀声。", 
      "那更、玉肌肤韵胜，体段轻盈。", 
      "照人双眼偏明，况周郎、自来多病多情。", 
      "把酒为伊，再三著意须听。", 
      "销魂无语，一任侧耳与心倾。", 
      "是我不卿卿，更有谁可卿卿。"
    ], 
    "rhythmic": "夏云峰"
  }, 
  {
    "author": "赵长卿", 
    "paragraphs": [
      "碧水浸芙容，秋风楚岸。", 
      "三岁光阴转头换。", 
      "且留都骑，未许匆匆分散。", 
      "更持杯酒殷勤劝。", 
      "休作等闲，别离人看。", 
      "且对笙歌醉须拼。", 
      "如君才调，掌得玉堂词翰。", 
      "定应不久劳州县。"
    ], 
    "rhythmic": "感皇恩"
  }, 
  {
    "author": "赵长卿", 
    "paragraphs": [
      "败荷擎沼面，红叶舞林梢，光阴何速。", 
      "碧天静如水，金风透帘幕，露清蝉伏。", 
      "追思往事，念当年、悲伤宋玉。", 
      "渐危楼向晚，魂销处、倚遍阑干曲。", 
      "凝目。", 
      "一霎微雨，塞鸿声断，酒病相续。", 
      "无情赏处，金井梧，东篱菊。", 
      "渐兰桡归去，银蟾满夜，水村烟渡怎宿。", 
      "负伊家、万愁千恨，甚时是足。"
    ], 
    "rhythmic": "瑞鹤仙"
  }, 
  {
    "author": "赵长卿", 
    "paragraphs": [
      "万里西风吹去旆，满城无奈离情。", 
      "甘棠也似戴公深。", 
      "晓来风露里，叶叶做秋声。", 
      "十载两番遗爱在，须知愁满宜春。", 
      "楚天低处是归程。", 
      "夕阳疏雨外，莫遣乱蝉鸣。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "枫叶白苹秋未老，晚风吹泛轻艎。", 
      "青山沥沥水茫茫。", 
      "情随流水远，恨逐暮山长。", 
      "一点相思千点泪，眼前无限情伤。", 
      "佳人犹自捧离觞。", 
      "阳关休唱彻，唱彻断人肠。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "亭树萧萧生暮凉。", 
      "安排清梦到胡床。", 
      "楚山楚水秋江外，江北江南客恨长。", 
      "苹渚冷，橘汀黄。", 
      "断魂残梦更斜阳。", 
      "欲将此日悲秋泪，洒向江天哭楚狂。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "木犀开了。", 
      "还是生辰到。", 
      "一笑对西风，喜人与、花容俱好。", 
      "寿筵开处，香雾扑帘帏，笙簧奏，星河晓，拼取金罍倒。", 
      "当年仙子，容易抛蓬岛。", 
      "月窟与花期，要同向、人间不老。", 
      "拈枝弄蕊，此乐几时穷，一岁里，一番新，莫与蟠桃道。"
    ], 
    "rhythmic": "蓦山溪"
  }, 
  {
    "author": "赵长卿", 
    "paragraphs": [
      "伤离恨别。", 
      "愁肠又似丁香结。", 
      "不应斗顿音书绝。", 
      "烟水连天，何处认红叶。", 
      "残更数尽银缸灭。", 
      "边城画角声呜咽。", 
      "罗衾泪滴相思血。", 
      "花影移来，摇碎半窗月。"
    ], 
    "rhythmic": "醉落魄・一斛珠"
  }, 
  {
    "author": "赵长卿", 
    "paragraphs": [
      "初过菊花天，饯送月宫仙客。", 
      "丹桂拒霜浓淡，映眉间黄色。", 
      "红裙歌夜饮离觞，努力赴劲敌。", 
      "惟愿捷书来到，道一声都得。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "倚楼小小穿针女。", 
      "秋光点点蛛丝雨。", 
      "今夕是何宵。", 
      "龙车乌鹊桥。", 
      "经年谋一笑。", 
      "岂解令人巧。", 
      "不用问如何。", 
      "人间巧更多。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "凉夜竹堂空，小睡匆匆醒。", 
      "庭院无人月上阶，满地栏干影。", 
      "何处最知秋，风在梧桐井。", 
      "夜半骖鸾弄玉笙，露湿衣裳冷。"
    ], 
    "rhythmic": "卜算子"
  }, 
  {
    "author": "赵长卿", 
    "paragraphs": [
      "蓼岸西风，小舟江上渔歌唱。", 
      "倚栏凝想。", 
      "幂幂云垂帐。", 
      "好事因循，寂寞闲惆怅。", 
      "如何向。", 
      "又来心上。", 
      "空向高亭望。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "淅淅蓼花风，怪道晓来凄恻。", 
      "翻见密云抛雨，动一山秋色。", 
      "从前多感为伤时，无处顿然寂。", 
      "个事已寒前约，只晚阴凝碧。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "情难托。", 
      "离愁重、悄愁没处安著。", 
      "那堪更、一叶知秋後，天色儿、渐冷落。", 
      "马上征衫频揾泪，一半斑斑污却。", 
      "别来为、思忆叮咛话，空赢得、瘦如削。"
    ], 
    "rhythmic": "品令"
  }, 
  {
    "author": "赵长卿", 
    "paragraphs": [
      "一夜西风响翠条。", 
      "碧纱窗外雨，长凉飙。", 
      "朝来绿涨水平桥。", 
      "添清景，疏韵入芭蕉。", 
      "坐久篆烟销。", 
      "多情人去後，信音遥。", 
      "即今消瘦沈郎腰。", 
      "悲秋切，虚度可人宵。"
    ], 
    "rhythmic": "小重山"
  }, 
  {
    "author": "赵长卿", 
    "paragraphs": [
      "去年岩桂花香里，著意非常。", 
      "月在东厢。", 
      "酒与繁华一色黄。", 
      "今年杯酒流连处，银烛交光。", 
      "往事难忘。", 
      "待把真诚问阿郎。"
    ], 
    "rhythmic": "采桑子"
  }, 
  {
    "author": "赵长卿", 
    "paragraphs": [
      "柳林幂幂暮烟斜。", 
      "秋水浅平沙。", 
      "楼外碧天无际，紫山断处横霞。", 
      "星稀渐觉，东檐隐月，凉到窗纱。", 
      "多少伤怀往事，隔溪灯火人家。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "征帆一缕转弯斜。", 
      "惊鹭起沙汀。", 
      "点点随风逆上，满江飞破残霞。", 
      "楼前光景，楼心红粉，蝉翼轻纱。", 
      "却忆钱塘江上，曲栏横槛他家。"
    ], 
    "rhythmic": "朝中措", 
    "tags": [
      "钱塘江"
    ]
  }, 
  {
    "author": "赵长卿", 
    "paragraphs": [
      "广寒宫殿，不在人间世。", 
      "分付天香与岩桂。", 
      "向西风、遥曳处，数十里知闻，金翠里、别有出群标致。", 
      "东园盛事。", 
      "五亩浓阴芘。", 
      "必以诗书取荣贵。", 
      "况一门，三秀才，未足钦崇，那更是、异姓同居兄弟。", 
      "更细把、繁英祝娥，看禹浪飞腾，定应来岁。"
    ], 
    "rhythmic": "洞仙歌"
  }, 
  {
    "author": "赵长卿", 
    "paragraphs": [
      "橘绿与澄黄。", 
      "今小春、已过重阳。", 
      "晚来一霎霏微雨，单衣渐觉，西风冷也，无限情伤。", 
      "孤馆最凄凉。", 
      "天色儿、苦恁凄惶。", 
      "离愁一枕灯残後，睡来不是，行行坐坐，月在迥廊。"
    ], 
    "rhythmic": "似娘儿"
  }, 
  {
    "author": "赵长卿", 
    "paragraphs": [
      "一梦十年劳忆记。", 
      "社燕宾鸿，来去何容易。", 
      "宿酒半醒便午睡。", 
      "芭蕉叶映纱窗翠。", 
      "衬粉泥书双合字。", 
      "鸾凤鸳鸯，总是双双意。", 
      "已作吹箫长久计。", 
      "鸳衾空有中宵泪。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "泪眼江头看锦树。", 
      "别离又还秋暮。", 
      "细水浮浮，轻风冉冉，稳送扁舟去。", 
      "归去江山应得助。", 
      "新诗定须多赋。", 
      "有雁南来，槐溪千万，寄我惊人句。"
    ], 
    "rhythmic": "夜行船"
  }, 
  {
    "author": "赵长卿", 
    "paragraphs": [
      "鸿来燕去。", 
      "又是秋光暮。", 
      "冉冉流年嗟暗度。", 
      "这心事还无据。", 
      "寒窗露冷风清。", 
      "旅魂幽梦频惊。", 
      "何日利名俱赛，为予笑下愁城。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "秋容眼界。", 
      "随寓浑堪爱。", 
      "远岫连天横淡霭。", 
      "望断孤鸿飞外。", 
      "夕阳红树林坰。", 
      "重重锦障横陈。", 
      "一段江南景色，倩谁为下丹青。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "霁霭迷空晓未收。", 
      "羁馆残灯，永夜悲秋。", 
      "梧桐叶上三更雨，别是人间一段愁。", 
      "睡又不成梦又休。", 
      "多愁多病，当甚风流。", 
      "真情一点苦萦人，才下眉尖，恰上心头。"
    ], 
    "rhythmic": "一翦梅"
  }, 
  {
    "author": "赵长卿", 
    "paragraphs": [
      "此日知何日，他乡忆故乡。", 
      "乱山深处过重阳。", 
      "走马吹花、无复少年狂。", 
      "黄菊擎枝重，红茱湿露香。", 
      "扁舟随雁过潇湘。", 
      "遥想莱庭、应恨不同觞。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "老去悲秋人转瘦。", 
      "更异乡重九。", 
      "人意自凄凉，只有茱萸，岁岁香依旧。", 
      "登高无奈空搔首。", 
      "落照归鸦後。", 
      "六代旧江山，满眼兴亡，一洗黄花酒。"
    ], 
    "rhythmic": "醉花阴"
  }, 
  {
    "author": "赵长卿", 
    "paragraphs": [
      "西风转柂蒹葭浦。", 
      "客愁生怕秋阑雨。", 
      "衾冷梦魂惊。", 
      "声声滴到明。", 
      "不眠敧枕听。", 
      "故故添新恨。", 
      "新恨有谁知。", 
      "天寒雁正稀。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "炊烟一点孤村迥。", 
      "娇容敛尽天容净。", 
      "雁字忽横秋。", 
      "秋江泻客愁。", 
      "银钩空寄恨。", 
      "恨满凭谁问。", 
      "袖手立西风。", 
      "舟行秋色中。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "雨滴梧桐点点愁。", 
      "冷催秋色上帘钩。", 
      "蛩声何事早知秋。", 
      "一夜凉风惊去燕，满川晴涨漾轻鸥。", 
      "怀人千里思悠悠。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "晚色沈沈，雨声寂莫，夜寒初冻云头。", 
      "晓来阶砌，一捻冷光浮。", 
      "目断江天霭霭，低迷映、绿竹修修。", 
      "多才客，高吟柳絮，还更上层楼。", 
      "烹茶，新试水，人间清楚，物外遨游。", 
      "胜似他、销金暖帐情柔。", 
      "细看流风迥舞，终日价、浅酌轻讴。", 
      "醺醺地，美人翻曲，消尽古今愁。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "晚来无奈伤心处。", 
      "见红叶、随风舞。", 
      "解鞍还向乱山深，黄昏後、不成情绪。", 
      "先来离恨，打叠不下，天气还凄楚。", 
      "风儿住後云来去。", 
      "装撰些儿雨。", 
      "无眠托首对孤灯，好语向谁分付。", 
      "从来烦恼，吓得胆碎，此度难担负。"
    ], 
    "rhythmic": "御街行"
  }, 
  {
    "author": "赵长卿", 
    "paragraphs": [
      "前山减翠。", 
      "疏竹度轻风，日移金影碎。", 
      "还又年华暮，看看是、新春至。", 
      "那更堪、有个人人，似花似玉，温柔伶俐。", 
      "准拟。", 
      "恩情忔戏。", 
      "拈弄上、则人难比。", 
      "我也埋根竖柱，你也争些气。", 
      "大家一捺头地。", 
      "美中更美。", 
      "厮守定、共伊百岁。"
    ], 
    "rhythmic": "有有令"
  }, 
  {
    "author": "赵长卿", 
    "paragraphs": [
      "树头红叶飞都尽，景物凄凉。", 
      "秀出群芳。", 
      "又见江梅浅淡妆。", 
      "也，真个是、可人香。", 
      "兰魂蕙魄应羞死，独占风光。", 
      "梦断高堂。", 
      "月送疏枝过女墙。", 
      "也，真个是、可人香。"
    ], 
    "rhythmic": "摊破丑奴儿・采桑子"
  }, 
  {
    "author": "赵长卿", 
    "paragraphs": [
      "日欲低时江景好，暮山紫翠重重。", 
      "钓筒收尽碧潭空。", 
      "一船霜夜月，两岸荻花风。", 
      "遥忆暖春新向火，黄昏下了帘栊。", 
      "水村渔浦舣孤篷。", 
      "单衾愁梦断，无梦转愁浓。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "霜结凝寒夜，星辉识晓晴。", 
      "兰膏重剔且教明。", 
      "为照梢头香缕、一丝轻。", 
      "坐久看看困，新词缀未成。", 
      "梅花熏得酒初醒。", 
      "更向耳边低道、月三更。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "宵露珠零，溅冰花薄，凝瑞偏早。", 
      "月练轻翻，风刀碎剪，青女呈纤巧。", 
      "微丹枫缬，低摧蕉尾，不觉半池莲倒。", 
      "最好是、千林橘柚，轻黄一村封了。", 
      "佳人指冷，暗惊罗幕，一夜斜飞多少。", 
      "怕倚银屏，愁看玉砌，金菊鲜鲜晓。", 
      "伤嗟傅粉，佳期还未，何处冷沾衣透。", 
      "争知人、临鸾试罢，与梅共瘦。"
    ], 
    "rhythmic": "永遇乐"
  }, 
  {
    "author": "赵长卿", 
    "paragraphs": [
      "片片空中剪水，巧妆春色，照耀江湖。", 
      "渐觉花球转柳，荚阵飞榆。", 
      "散银杯、时时逐马。", 
      "翻缟带、一一随车。", 
      "遍帘隅。", 
      "寒生冰箸，光剖明珠。", 
      "应须。", 
      "浅斟低唱，毡垂红帐，兽爇金炉。", 
      "更向高楼，纵观吟醉谢娘扶。", 
      "静时闻、竹声岩谷，漫不见、禽影江湖。", 
      "尽踌躇。", 
      "歌阑宝玉，赋就相如。"
    ], 
    "rhythmic": "玉蝴蝶"
  }, 
  {
    "author": "赵长卿", 
    "paragraphs": [
      "斜点银缸，高擎莲炬，夜寒不奈微风。", 
      "重重帘幕掩堂中。", 
      "香渐远、长烟袅穟，光不定、寒影摇红。", 
      "偏奇处，当庭月暗，吐焰如虹。", 
      "红裳呈艳丽，□娥一见，无奈狂纵。", 
      "试烦他纤手，卷上纱龙。", 
      "开正好、银花照夜，堆不尽、金粟凝空。", 
      "叮咛语，频将好事，来报主人公。"
    ], 
    "rhythmic": "潇湘夜雨・满庭芳"
  }, 
  {
    "author": "赵长卿", 
    "paragraphs": [
      "据炉肃坐，听瓶笙、别有天然宫徵。", 
      "纸帐屏山浑不俗，写出江南烟水。", 
      "檠短灯青，灰闲香软，所欠惟梅矣。", 
      "风飞无定，数声时颤窗纸。", 
      "试问夜已何其，呼童起看，月上东墙未。", 
      "天外忽闻征雁过，还把音书来寄。", 
      "短笠埋烟，轻蓑鸣雨，已办征船计。", 
      "放教归去，故乡江上鱼美。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "又是两分携。", 
      "憔悴损、看怎医治。", 
      "烟村一带寒红绕，悲风红叶，残阳暮草，还似年时。", 
      "愁绪暗犹夷。", 
      "谩屈指、数遍归期。", 
      "短檠灯烬无人问，此时只有，窗前素月，刚伴相思。"
    ], 
    "rhythmic": "摊破丑奴儿・采桑子"
  }, 
  {
    "author": "赵长卿", 
    "paragraphs": [
      "云暗天低。", 
      "枫林凋翠，寒雁声悲。", 
      "茅店儿前，竹篱巴後，初见横枝。", 
      "盈盈粉面香肌。", 
      "记月榭、当年见伊。", 
      "有恨难传，无肠可断，立马多时。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "记临歧，销黯处。", 
      "离恨惨歌舞。", 
      "恰是江梅，开遍小春暮。", 
      "断肠一曲金衣，两行玉箸，酒阑後、欲行难去。", 
      "恶情绪。", 
      "因念锦幄香奁，别来负情素。", 
      "冷落深闺，知解怨人否。", 
      "料应宝瑟慵弹，露华懒傅，对鸾镜、终朝凝伫。"
    ], 
    "rhythmic": "祝英台近"
  }, 
  {
    "author": "赵长卿", 
    "paragraphs": [
      "瓦湿鸳鸯，夜深霜重江风冷。", 
      "月华明映。", 
      "清浸梅梢粉。", 
      "漏断寒浓，惹起当年恨。", 
      "君休问。", 
      "雁飞欲尽。", 
      "没个南来信。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "当日相逢，枕衾清夜纱窗冷。", 
      "翠梅低映。", 
      "汗湿香腮粉。", 
      "美满风情，结下无穷恨。", 
      "凭谁问。", 
      "此心难尽。", 
      "说与他争信。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "云霁山横，翠涛拥起千重恨。", 
      "砌成愁闷。", 
      "那更梅花褪。", 
      "凤管云笙，无不萦方寸。", 
      "叮咛问。", 
      "泪痕羞愠。", 
      "界破香腮粉。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "千林落叶声声悲。", 
      "听凄惨、江皋雁飞。", 
      "难似玉肌，总惊花貌，压倒芳菲。", 
      "香心吐尽因谁。", 
      "料调鼎、工夫易期。", 
      "休唱阳关，莫歌白雪，雨泪沾衣。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "背日犹馀残雪，向阳初绽红梅。", 
      "腊寒那事更相宜。", 
      "醉了还醒又醉。", 
      "堪笑多愁早老，管他闲是闲非。", 
      "对花酌酒两忘机。", 
      "唱个哩啰啰哩。"
    ], 
    "rhythmic": "西江月"
  }, 
  {
    "author": "赵长卿", 
    "paragraphs": [
      "一钩新月照西楼。", 
      "清夜思悠悠。", 
      "那堪更被，征鸿嘹唳，绊惹离愁。", 
      "倚栏不语情如醉，都总寄眉头。", 
      "从前只为，惜他伶俐，举措风流。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "娇马频嘶。", 
      "晓霜浓、寒色侵衣。", 
      "凤帷私语处，翻成离怨不胜悲。", 
      "更与叮咛祝後期。", 
      "素约谐心事，重来了、比看相思。", 
      "如何见得，明年春事浓时。", 
      "稳乘金腰袅，来烂醉、玉东西。"
    ], 
    "rhythmic": "别怨"
  }, 
  {
    "author": "赵长卿", 
    "paragraphs": [
      "小春天气。", 
      "未唱阳关心已醉。", 
      "红蓼秋容。", 
      "後会何时得再逢。", 
      "归期好事。", 
      "仰看皇州扬雨露。", 
      "百里恩波。", 
      "拟欲留公无奈何。"
    ], 
    "rhythmic": "减字木兰花"
  }, 
  {
    "author": "赵长卿", 
    "paragraphs": [
      "去路马蹄轻，正是小春时节。", 
      "爱日暖烘江树，缀梅梢新雪。", 
      "范滂揽辔正澄清，知我公明洁。", 
      "分此仁风恺悌，济邻邦欢悦。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "合儿幽静处，围炉面小窗。", 
      "好是斗头儿坐，梅烟炷、返魂香。", 
      "对火怯夜冷，猛饮消漏长。", 
      "饮罢且收拾睡，斜月照、满帘霜。"
    ], 
    "rhythmic": "霜天晓角"
  }, 
  {
    "author": "赵长卿", 
    "paragraphs": [
      "宝篆龙煤烧欲残。", 
      "细听铜漏已更阑。", 
      "纱窗斜月移梅影，特地笼灯仔细看。", 
      "幽梦断，旧盟寒。", 
      "那时屈曲小屏山。", 
      "风光得似而今不，肯把花枝作等闲。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "玉妃整佩，绛节参差御。", 
      "一笑唤春回，正江南、天寒岁暮。", 
      "孤标独立，占断世间香，云屋冷，雪篱深，长记西湖路。", 
      "人间尘土，不是留花处。", 
      "羌管一声催，碎琼瑶、纷纷似雨。", 
      "枝头著子，聊与世调羹，功就後，盍归休，还记来时不。"
    ], 
    "rhythmic": "蓦山溪", 
    "tags": [
      "西湖"
    ]
  }, 
  {
    "author": "赵长卿", 
    "paragraphs": [
      "雪压前村曲径迷。", 
      "万山寒立玉参差。", 
      "孤舟独钓一蓑归。", 
      "别坞时听风折竹，断桥闲看水流澌。", 
      "一枝冻蕊出疏篱。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "风卷霜林叶叶飞。", 
      "雁横寒影一行低。", 
      "淡烟衰草不胜诗。", 
      "白酒已篘浮蚁熟，黄鸡未老藁头肥。", 
      "问侬不醉待何时。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "忆为梅花醉不醒。", 
      "断桥流水去无声。", 
      "鹭翘沙嘴亦多情。", 
      "疏影卧波波不动，暗香浮月月微明。", 
      "高楼羌管未须横。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "离绪千重，角声偏著羁人枕。", 
      "那堪酒醒。", 
      "句引愁难整。", 
      "门锁黄昏，月浸梅花冷。", 
      "人初静。", 
      "斗垂天迥。", 
      "雁落清江影。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "门外寒江泊小船。", 
      "月明留客小窗前。", 
      "夜香烧尽更声远，斗帐低垂暖意生。", 
      "醺著酒，炙些灯。", 
      "伴他针线懒成眠。", 
      "情知今夜鸳鸯梦，不似孤篷宿雁边。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "山又水，云岫插峰峦。", 
      "断雁飞时霜月冷，乱鸦啼处日衔山。", 
      "疑在画图间。", 
      "金乌转，游子损朱颜。", 
      "别泪盈襟双袖湿，春心不放两眉间。", 
      "此去几时还。"
    ], 
    "rhythmic": "望江南・忆江南"
  }, 
  {
    "author": "赵长卿", 
    "paragraphs": [
      "枫林飒飒凋寒叶。", 
      "汀苹败蓼遥相接。", 
      "景物已非秋。", 
      "凄凉动客愁。", 
      "还家贫亦好。", 
      "肯厌杯中草。", 
      "香饭滑流匙。", 
      "三登快乐时。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "霜风飒飒溪山碧。", 
      "寒波一望伤行色。", 
      "落日淡荒村。", 
      "人家半掩门。", 
      "孤舟移野渡。", 
      "古木栖鸦聚。", 
      "著雨晚风酸。", 
      "貂裘不奈寒。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "败荷倒尽芙蓉老。", 
      "寒光黯淡迷衰草。", 
      "行客易销魂。", 
      "笛飞何处村。", 
      "云寒天借碧。", 
      "树瘦烟笼直。", 
      "若个是乡关。", 
      "夕阳西去山。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "年年为客遍天涯。", 
      "梦迟归路赊。", 
      "无端星月浸窗纱。", 
      "一枝寒影斜。", 
      "肠未断，鬓先华。", 
      "新来瘦转加。", 
      "角声吹彻小梅花。", 
      "夜长人忆家。"
    ], 
    "rhythmic": "阮郎归"
  }, 
  {
    "author": "赵长卿", 
    "paragraphs": [
      "香来不歇。", 
      "谁把南枝折。", 
      "的砾疏花初破，都因是、夜来雪。", 
      "清绝。", 
      "十分绝。", 
      "孤标难细说。", 
      "独立野塘清浅，谁作伴、空夜月。"
    ], 
    "rhythmic": "霜天晓角"
  }, 
  {
    "author": "赵长卿", 
    "paragraphs": [
      "雪花飞歇。", 
      "好向前村折。", 
      "行至断桥斜处，寒蕊瘦、不禁雪。", 
      "韵绝。", 
      "香更绝。", 
      "归来人共说。", 
      "最爱夜堂深迥，疏影占、半窗月。"
    ], 
    "rhythmic": "霜天晓角"
  }, 
  {
    "author": "赵长卿", 
    "paragraphs": [
      "客帆卸尽风初定。", 
      "夜空霜落无江冷。", 
      "幸自不思归。", 
      "无端乌夜啼。", 
      "鸡鸣残月落。", 
      "到枕秋声恶。", 
      "有酒不须斟。", 
      "酒深愁转深。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "寒萧索。", 
      "征鸿过尽离怀恶。", 
      "离怀恶。", 
      "江空天迥，夜寒枫落。", 
      "有人应误刀头约。", 
      "情深翻恨郎情薄。", 
      "郎情薄。", 
      "梦回长是，半床闲却。"
    ], 
    "rhythmic": "忆秦娥"
  }, 
  {
    "author": "赵长卿", 
    "paragraphs": [
      "何处一声鸣橹。", 
      "惊起满川寒鹭。", 
      "一著画难成，雪霁乱山无数。", 
      "且住。", 
      "且住。", 
      "数遍溪南烟树。"
    ], 
    "rhythmic": "如梦令"
  }, 
  {
    "author": "赵长卿", 
    "paragraphs": [
      "危楼横枕清江上，两岸碧山如画。", 
      "夕烟幂幂，晚灯点点，楼台新夜。", 
      "明月当天，白沙流水，冷光连野。", 
      "浸栏干万顷，琉璃软皱，打鱼艇、相高下。", 
      "何处一声羌管，是谁家、倚楼人也。", 
      "多情对景，无言有恨，欲歌还罢。", 
      "把酒临筵，阿谁知我，此怀难写。", 
      "忍思量後夜，芳容不似，暗尘随马。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "离愁晚如织，托酒与消磨。", 
      "奈何酒薄愁重，越醉越愁多。", 
      "忍对碧天好夜，皓月流光无际，光影转庭柯。", 
      "有恨空垂泪，无语但悲歌。", 
      "因凝想，从别後，蹙双蛾。", 
      "春来底事，孤负紫袖与红靴。", 
      "速整雕鞍归去，著意浅斟低唱，细看小婆娑。", 
      "万蕊千花里，一任玉颜酡。"
    ], 
    "rhythmic": "水调歌头"
  }, 
  {
    "author": "赵长卿", 
    "paragraphs": [
      "酒潮匀颊双眸溜。", 
      "美映远山横秀。", 
      "风流俊雅，娇痴体态，眼前稀有。", 
      "莲步弯弯，移归拍里，凌波难偶。", 
      "对仙源醉眼，玉纤笼巧，拨轻声、鱼纹皱。", 
      "我自多情多病，对人前、只推伤酒。", 
      "瞒他不得，诗情懒倦，沈腰销瘦。", 
      "多谢东君，殷勤知我，曲翻红袖。", 
      "拼来朝又是，扶头不起，江楼知不。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "夕阳底尽，望楚天空阔，稀星帘幕。", 
      "暮霭横江烟万缕，照水参差楼阁。", 
      "两两三三，楼前归鹭，飞过栏干角。", 
      "霜风何事，绕檐吹动寂寞。", 
      "消散我已忘机，而今百念，灰了心头火。", 
      "对酒当歌浑冷淡，一任他懑嗔恶。", 
      "松竹园林，柳梧庭院，自有人间乐。", 
      "闲云休问，去来本是无著。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "贪痴无了日，人事没休期。", 
      "白驹过隙，百岁能得几多时。", 
      "自古腰金结绶，著意经营辛苦，回首不胜悲。", 
      "名未能安稳，身已至倾危。", 
      "空剜刻，休巧诈，莫心欺。", 
      "须知天定，只见高冢与新碑。", 
      "我已从头识破，赢得当歌临酒，欢笑且随宜。", 
      "较甚荣和辱，争甚是和非。"
    ], 
    "rhythmic": "水调歌头"
  }, 
  {
    "author": "赵长卿", 
    "paragraphs": [
      "曾著意斟量过，天下事、无穷尽。", 
      "贪荣贪富，朝思夕计，空劳方寸。", 
      "蹑足封王，功名盖世，谁如韩信。", 
      "更堆金积玉，石崇豪侈，当时望、倾西晋。", 
      "长乐宫中一叹，又何须累累悬印。", 
      "坠楼效死，轻车东市，头膏血刃。", 
      "尤物虚名，於身何补，一齐休问。", 
      "遇当歌临酒，舒眉展眼，且随缘分。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "壶天冰雪，消尽虚堂暑。", 
      "多谢故人风，送花香传小树。", 
      "香风初过，一曲断肠声，如怨诉。", 
      "诉闲愁，落落琵琶语。", 
      "江边马上，弹指成千古。", 
      "泪眼与啼妆，叹风流、只今何处。", 
      "芳心役损，触事起悲酸，招玉素。", 
      "拨檀槽，整理金衣缕。"
    ], 
    "rhythmic": "蓦山溪"
  }, 
  {
    "author": "赵长卿", 
    "paragraphs": [
      "精神俊雅，更那堪、天与风流标格。", 
      "罗绮丛中偏艳冶，偷处教人怜惜。", 
      "目剪秋波，指纤春笋，新样冠儿直。", 
      "高堂云雨，甚人有分消得。", 
      "戏笑里含羞，回眸低盼，此意谁能识。", 
      "密约幽欢空怅望，何日能谐端的。", 
      "玳席歌馀，兰堂香散，此际愁如织。", 
      "人归空对，晚阴庭树横碧。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "无言屈指也。", 
      "算年年底事，长为旅也。", 
      "凄惶受尽也。", 
      "把良辰美景，总成虚也。", 
      "自嗟叹也。", 
      "这情怀、如何诉也。", 
      "谩愁明怕暗，单栖独宿，怎生禁也。", 
      "闲也。", 
      "有时临镜，渐觉形容，日消减也。", 
      "光阴换也。", 
      "空辜负、少年也。", 
      "念仙源深处，暖香小院，赢得群花怨也。", 
      "是亏他见了，多教骂几句也。"
    ], 
    "rhythmic": "瑞鹤仙"
  }, 
  {
    "author": "赵长卿", 
    "paragraphs": [
      "无非无是。", 
      "好个闲居士。", 
      "衣食不求人，又识得、三文两字。", 
      "不贪不伪，一味乐天真，三径里。", 
      "四时花，随分堪游戏。", 
      "学些沓拖，也似没意志。", 
      "诗酒度流年，熟谙得、无争三昧。", 
      "风波歧路，成败霎时间，你富贵。", 
      "你荣华，我自关门睡。"
    ], 
    "rhythmic": "蓦山溪"
  }, 
  {
    "author": "赵长卿", 
    "paragraphs": [
      "东门杨柳空盈路。", 
      "系得征鞍能驻不。", 
      "暗绿枝头新过雨。", 
      "柔丝千尺，乳莺百啭，似怨行人去。", 
      "行人去後如何处。", 
      "去向天边簉鹓鹭。", 
      "瑶管琼台多雅趣。", 
      "花砖稳上，玉阶阔步，肯念人尘土。"
    ], 
    "rhythmic": "青玉案"
  }, 
  {
    "author": "赵长卿", 
    "paragraphs": [
      "雨声破晓催行桨。", 
      "拍拍溪流长。", 
      "绿杨绕岸水痕斜。", 
      "恰似画桥西畔、那人家。", 
      "人家楼阁临江渚。", 
      "应是停歌舞。", 
      "珠帘整日不闲钩。", 
      "目断征帆、犹未识归舟。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "灯前忍见啼红面。", 
      "别酒频斟劝。", 
      "愁蛾敛翠不胜情。", 
      "报道看看天色、待平明。", 
      "殷勤重把阳关唱。", 
      "休要教人望。", 
      "出门犹自尚叮咛。", 
      "厮养频催恰好、趁凉行。"
    ], 
    "rhythmic": "虞美人"
  }, 
  {
    "author": "赵长卿", 
    "paragraphs": [
      "十里春风杨柳路，年年带雨披云。", 
      "柔条万缕不胜情。", 
      "还将无意眼，识遍有心人。", 
      "饿损宫腰终不似，效颦总是难成。", 
      "只愁秋色入高林。", 
      "残蝉和落叶，此际不堪论。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "客里情怀谁可表。", 
      "凄凉举目知多少。", 
      "强饮强歌还强笑。", 
      "心悄悄。", 
      "从头彻底思量了。", 
      "当日相逢非草草。", 
      "果然恩爱成烦恼。", 
      "稳整征鞍归去好。", 
      "重厮守。", 
      "相期待与同偕老。"
    ], 
    "rhythmic": "渔家傲"
  }, 
  {
    "author": "赵长卿", 
    "paragraphs": [
      "当时得意两心齐。", 
      "绮窗西。", 
      "共于飞。", 
      "拂掠宫妆，长与画新眉。", 
      "一自别来烟水阔，愁易积，梦还稀。", 
      "相逢恰似旧家时。", 
      "恨依依。", 
      "语低低。", 
      "多少关情，冷暖有谁知。", 
      "只此定应谐素愿，但指日，约鸾栖。"
    ], 
    "rhythmic": "江神子・江城子"
  }, 
  {
    "author": "赵长卿", 
    "paragraphs": [
      "香熏斗帐相逢乍。", 
      "正宫漏、沈沈夜。", 
      "月飞梅影上帘栊，标致风流娇雅。", 
      "眼波横浸，照人百媚，无限叮咛话。", 
      "玉鞍门上嘶归马。", 
      "趱行色、难留也。", 
      "别来花艳不禁春，浪向东风轻嫁。", 
      "空馀小院，博山修竹，依旧窗儿下。"
    ], 
    "rhythmic": "御街行"
  }, 
  {
    "author": "赵长卿", 
    "paragraphs": [
      "当歌临酒恨难穷。", 
      "酒不似愁浓。", 
      "风帆正起归与兴，岸东西、芳草茸茸。", 
      "楚梦乍回，吴音初听，谁念我孤踪。", 
      "藏春小院暖融融。", 
      "眼色与心通。", 
      "乌云有意重梳掠，便安排、金屋房栊。", 
      "云雨厚因，鸳鸯宿债，作个好家风。"
    ], 
    "rhythmic": "一丛花"
  }, 
  {
    "author": "赵长卿", 
    "paragraphs": [
      "眼色媚人娇欲度。", 
      "行尽巫阳云又雨。", 
      "花时还复见芳姿，情几许。", 
      "愁何许。", 
      "莫向耳边传好语。", 
      "往事悠悠曾记否。", 
      "忍听黄鹂啼锦树。", 
      "啼声惊碎百花心。", 
      "分付与。", 
      "谁为主。", 
      "落蕊飞红知甚处。"
    ], 
    "rhythmic": "天仙子"
  }, 
  {
    "author": "赵长卿", 
    "paragraphs": [
      "宝奁常见晓妆时。", 
      "面药香融傅口脂。", 
      "扰扰亲曾撩绿鬓，纤纤巧与画新眉。", 
      "浓欢已散西风远，忆泪无多为你垂。", 
      "各自从今好消遣，莫将红叶浪题诗。"
    ], 
    "rhythmic": "瑞鹧鸪"
  }, 
  {
    "author": "赵长卿", 
    "paragraphs": [
      "结丝千绪不胜愁。", 
      "莫怪安仁鬓早秋。", 
      "檀口未歌先愠泪，柳眉将敛半凝羞。", 
      "杯倾潋滟送行酒，岸舣飘飘欲去舟。", 
      "待得名登天府後，归来茱菊映钗头。"
    ], 
    "rhythmic": "瑞鹧鸪"
  }, 
  {
    "author": "赵长卿", 
    "paragraphs": [
      "骄马花骢。", 
      "柳陌经从。", 
      "小春天、十里和风。", 
      "个人家住，曲巷墙东。", 
      "好轩窗，好体面，好仪容。", 
      "烛灺歌慵。", 
      "斜月朦胧。", 
      "夜新寒、斗帐香浓。", 
      "梦回画角，云雨匆匆。", 
      "恨相逢，恨分散，恨情锺。"
    ], 
    "rhythmic": "行香子"
  }, 
  {
    "author": "赵长卿", 
    "paragraphs": [
      "龟甲炉烟轻袅。", 
      "帘栊静、乳莺啼晓。", 
      "拂掠新妆，时宜头面，绣草冠儿小。", 
      "衫子揉蓝初著了。", 
      "身材称、就中恰好。", 
      "手拈双纨，菱花重照，带朵宜男草。"
    ], 
    "rhythmic": "夜行船"
  }, 
  {
    "author": "赵长卿", 
    "paragraphs": [
      "疏帘乍卷孜孜看，冰玉精神。", 
      "体白停匀。", 
      "端的于人不薄情。", 
      "更无背约和焦燥，各表真诚。", 
      "才得相亲。", 
      "切莫分张向别人。"
    ], 
    "rhythmic": "采桑子"
  }, 
  {
    "author": "赵长卿", 
    "paragraphs": [
      "闲上西楼供远望。", 
      "一曲新声，巧媚谁家唱。", 
      "独倚危栏听半晌。", 
      "长江快泻澄无浪。", 
      "清泪恰同清水涨。", 
      "拭尽重流，触事如何向。", 
      "不觉黄昏灯已上。", 
      "旧愁还是新愁样。"
    ], 
    "rhythmic": "蝶恋花", 
    "tags": [
      "长江"
    ]
  }, 
  {
    "author": "赵长卿", 
    "paragraphs": [
      "天净姮娥初整驾。", 
      "桂魄蟾辉，来趁清和夜。", 
      "费尽丹青无计画。", 
      "纤纤侧向疏桐挂。", 
      "人在扶疏桐影下。", 
      "耳畔轻轻，细说家常话。", 
      "年少难留应不借。", 
      "未歌先咽歌还罢。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "叶底蜂衙催日晚。", 
      "向晚匀妆，巧画宫眉浅。", 
      "翠幕无风香自远。", 
      "金船酌酒须教满。", 
      "未说别离魂已断。", 
      "雨幌云屏，只恐良宵短。", 
      "心事不随飞絮乱。", 
      "宦情肯把恩情换。"
    ], 
    "rhythmic": "蝶恋花"
  }, 
  {
    "author": "赵长卿", 
    "paragraphs": [
      "睡觉扶头听晓钟。", 
      "隔帘花雾湿香红。", 
      "翠摇钿砌梧桐影，暖透罗襦芍药风。", 
      "闲对影，记曾逢。", 
      "画眉临镜霎时同。", 
      "相思已有无穷恨，忍见孤鸾宿镜中。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "宝篆烟消香已残。", 
      "蝉娟月色浸栏干。", 
      "歌喉不作寻常唱，酒令从他各自还。", 
      "传杯手，莫教闲。", 
      "醉红潮脸媚酡颜。", 
      "相携共学骖鸾侣，却笑卢郎旧约寒。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "绿水澄江得胜游。", 
      "浪平风软称轻舟。", 
      "樽前我易伤前事，柳外人谁独倚楼。", 
      "空感慨，惜风流。", 
      "风流赢得谩多愁。", 
      "愁多著甚销磨得，莫怪安仁鬓早秋。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "一曲清歌金缕衣。", 
      "巧佼心事有谁知。", 
      "自从别後难相见，空解题红寄好诗。", 
      "忆携手，过阶墀。", 
      "月笼花影半明时。", 
      "玉钗头上轻轻颤，摇落钗头豆蔻枝。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "人随社节去匆匆。", 
      "此恨几时穷。", 
      "阳台寂寞，巫山凄惨，云雨成空。", 
      "芭蕉密处窗儿下，冷落旧香中。", 
      "黄昏静也，蛩声满院，明月清风。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "槐阴密处啭黄鹂。", 
      "午日正长时。", 
      "一番过雨，绿荷池面，冷浸琉璃。", 
      "红尘不到华堂里，纤楚对蛾眉。", 
      "笑偎人道，新词觅个，美底腔儿。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "当年策马过钱塘。", 
      "曲径小平康。", 
      "繁红酽白，娇莺姹燕，争唤何郎。", 
      "而今又客东风里，浑不似寻常。", 
      "只愁别後，月房云洞，啼损红妆。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "蕊嫩花房无限好，东风一样春工。", 
      "百年欢笑酒樽同。", 
      "笙吹雏凤语，裙染石榴红。", 
      "且向五云深处住，锦衾绣幌从容。", 
      "如何即是出樊笼。", 
      "蓬莱人少到，云雨事难穷。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "破靥盈盈巧笑，举杯滟滟迎逢。", 
      "慧心端有谢娘风。", 
      "烛花香雾，娇困面微红。", 
      "别恨彩笺虽寄，清歌浅酌难同。", 
      "梦回楚馆雨云空。", 
      "相思春暮，愁满绿芜中。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "夜久笙箫吹彻，更深星斗还稀。", 
      "醉拈裙带写新诗。", 
      "锁窗风露，烛灺月明时。", 
      "水调悠扬声美，幽情彼此心知。", 
      "古香烟断彩云归。", 
      "满倾蕉叶，齐唱传花枝。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "洛浦娇魂，恐得到、人间少。", 
      "把风流、分付花貌。", 
      "六出精神，腊寒射、香试到。", 
      "清秀。", 
      "与江梅、争相先後。", 
      "檐卜粗疏，怎似妖娆体调。", 
      "比山樊、也应错道。", 
      "最是殷勤，捧出金盏银台笑。", 
      "拼了。", 
      "仙源与、奇葩醉倒。"
    ], 
    "rhythmic": "惜奴娇"
  }, 
  {
    "author": "赵长卿", 
    "paragraphs": [
      "无情风掠芭蕉响，还是重门已闭。", 
      "银缸独对，相思方切，教人怎睡。", 
      "解叹从前事，解叹了、依前鳖气。", 
      "想他家那里，知人憔悴，相应是、睡也未。", 
      "且恁和衣强寝，奈无寐、依前重起。", 
      "起来思想，当初与你，忒煞容易。", 
      "及至而今也，半头天眼，不存不济。", 
      "最消魂苦是，黄昏前後，冷清清地。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "把酒相劳苦，月色耀天章。", 
      "冰轮碾破寒碧，飞入酒樽凉。", 
      "击节词人妙句，吸此清辉万丈，肺腑亦生光。", 
      "揽袂欲仙举，逸兴共天长。", 
      "日边客，幕中俊，坐间狂。", 
      "浩歌清啸，恍然云海渺茫茫。", 
      "唤醒谪仙苏二，何事常愁客少，更恐被云妨。", 
      "月与人长好，广大醉为乡。"
    ], 
    "rhythmic": "水调歌头"
  }, 
  {
    "author": "赵长卿", 
    "paragraphs": [
      "先来天与精神，更因丽景添殊态。", 
      "拖轻苒苒，才凝一段，还分五彩。", 
      "毕竟非烟，有时为雨，惹情无奈。", 
      "道无心，怎被歌声遏断，迟迟向、青天外。", 
      "宜伴先生醉卧，得饶道、和山须买。", 
      "也曾恼杀襄王，谁道依前不会。", 
      "我欲乘风归去，翻怅恨、帝乡何在。", 
      "念佳期未展，天长莫合，尽空相对。"
    ], 
    "rhythmic": "水龙吟"
  }, 
  {
    "author": "赵长卿", 
    "paragraphs": [
      "花前月下会鸳鸯。", 
      "分散两情伤。", 
      "临行祝付真意，臂间皓齿留香。", 
      "还更毒，又何妨。", 
      "尽成疮。", 
      "疮儿可後，痕儿见在，见後思量。"
    ], 
    "rhythmic": "诉衷情"
  }, 
  {
    "author": "赵长卿", 
    "paragraphs": [
      "懊恼平生，奈天赋、恩情太薄。", 
      "二三岁、看伊受尽，眼尖眉角。", 
      "记得当初低耳畔，是谁先有于飞约。", 
      "惟到今、划地误盟言，还先恶。", 
      "天眼见，人难度。", 
      "天易感，人难托。", 
      "人心险，天又怎生捉摸。", 
      "莫问傍人非与是，手儿但把心儿托。", 
      "便不成、厮守许多时，乾休却。"
    ], 
    "rhythmic": "满江红"
  }, 
  {
    "author": "赵长卿", 
    "paragraphs": [
      "负你千行泪。", 
      "大都来、一寸心儿，万般萦系。", 
      "似恁愁烦那里洎。", 
      "故自三年二岁。", 
      "为你後、甘心憔悴。", 
      "终待说、山盟海誓。", 
      "这恩情、到此非容易。", 
      "拼做个，久长计。", 
      "紧要事须评议。", 
      "怕人人、蓦地知时，怎生处置。", 
      "毒害心肠祆知是。", 
      "怕你生烦到底。", 
      "便莫待、将人轻弃。", 
      "不是我多疑你。", 
      "被傍人、赚后失圈圚。", 
      "经一事，长一智。"
    ], 
    "rhythmic": "贺新郎"
  }, 
  {
    "author": "赵长卿", 
    "paragraphs": [
      "连沧危观暮江前。", 
      "几醉使君筵。", 
      "少年俊气，曾将吟笔，买断江天。", 
      "重来细把朋游数，回首一辛酸。", 
      "兰成已老，文园多病，负此江山。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "长忆当初，是他见我心先有。", 
      "一钩才下，便引得鱼儿开口。", 
      "好是重门深院，寂寞黄昏後。", 
      "厮觑著、一面儿酒。", 
      "试就。", 
      "便把我、得人意处，闵子里、施纤手。", 
      "云情雨意，似十二巫山旧。", 
      "更向枕前言约，许我长相守。", 
      "人也，犹自眉头皱。"
    ], 
    "rhythmic": "簇水"
  }, 
  {
    "author": "赵长卿", 
    "paragraphs": [
      "最苦是离愁。", 
      "行坐里、只在心头。", 
      "待要作个巫山梦，孤衾展转，无眠到晓，和梦都休。", 
      "梦里也无由。", 
      "谁敢望、真个绸缪。", 
      "暂时不见浑闲事，只愁柳絮杨花，自来摆荡难留。"
    ], 
    "rhythmic": "摊破丑奴儿・采桑子"
  }, 
  {
    "author": "赵长卿", 
    "paragraphs": [
      "烛消红，窗送白。", 
      "冷落一衾寒色。", 
      "鸦唤起，马行。", 
      "月来衣上明。", 
      "酒香唇，妆印臂。", 
      "亿共人人睡。", 
      "魂蝶乱，梦鸾孤。", 
      "知他睡也无。"
    ], 
    "rhythmic": "更漏子"
  }, 
  {
    "author": "赵长卿", 
    "paragraphs": [
      "一味风流一味香。", 
      "十分浓艳十分妆。", 
      "自然娇态自然芳。", 
      "楼上好风楼下水，雪前栏槛竹前窗。", 
      "也宜单著也宜双。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "恻恻笙竽万籁风。", 
      "阳关叠遍酒尊空。", 
      "相逢草草别匆匆。", 
      "满眼泪珠和雨洒，一襟愁绪抵秋浓。", 
      "相思今夜五云东。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "讲柳谈花，我从来口快，说他家。", 
      "眼前见了，无限楚女吴娃。", 
      "千停万稳，较量来、终不如他。", 
      "便做得，宫仪院体，歌谈不带烟花。", 
      "从前万事堪夸。", 
      "爱拈笺弄管，锦字斜。", 
      "新来与人著，不许胡巴。", 
      "嚎懑谩惹，料福缘、浅似他些。", 
      "谁为我，传诗递曲，殷勤题上窗纱。"
    ], 
    "rhythmic": "汉宫春"
  }, 
  {
    "author": "赵长卿", 
    "paragraphs": [
      "子分香，罗巾拭泪，别来时、未觅凄惶。", 
      "上得船儿来了，地凄凉。", 
      "可惜花前月里，却成水远山长。", 
      "做成恩爱，如今赢得，万里千乡。", 
      "情知这场寂寞，不干你事，伤我穷忙。", 
      "不道是、久长活路，终要称量。", 
      "我则匆匆归去，知你且、种种随娘。", 
      "下梢睚彻，有时共你风光。"
    ], 
    "rhythmic": "雨中花慢"
  }, 
  {
    "author": "赵长卿", 
    "paragraphs": [
      "小窗闲适。", 
      "云髻亸肩，香肌偎膝。", 
      "玉局无尘，明琼欲碎，春纤同掷。", 
      "不争百万呼卢，赌今夜、鸳帷痛惜。", 
      "好忍马儿，若还输了，当甚则剧。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "梅萼和霜晓，梨花带雪春。", 
      "玉肌琼艳本无尘。", 
      "肯把铅华容易、污天真。", 
      "汤饼尝初罢，罗巾拭转新。", 
      "几回贪耍失黄昏。", 
      "月里归来无处、觅精神。"
    ], 
    "rhythmic": "南歌子"
  }, 
  {
    "author": "赵长卿", 
    "paragraphs": [
      "人在梦云楼上别，残灯影里迟留。", 
      "依稀绿惨更红羞。", 
      "露痕双脸湿，山样两眉愁。", 
      "几幅片帆天际去，云涛烟浪悠悠。", 
      "今宵独立古江头。", 
      "水腥鱼菜市，风碎荻花舟。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "画角声沈卷暮霞。", 
      "寒生促索锦屏遮。", 
      "沈檀半爇髻堆鸦。", 
      "蝴蝶梦回馀烛影，子规啼处隔窗纱。", 
      "夜深明月浸梨花。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "帘卷露花容。", 
      "几度相逢。", 
      "他知我意欲相通。", 
      "偏奈天教多阻间，积恨何穷。", 
      "云雨杳无踪。", 
      "愁怕东风。", 
      "时闻语笑恣欢浓。", 
      "惟有俺咱真分浅，往事成空。"
    ], 
    "rhythmic": "浪淘沙"
  }, 
  {
    "author": "赵长卿", 
    "paragraphs": [
      "竹外半窥娇面。", 
      "真个出尘体段。", 
      "没处可偷怜，空恁眼穿肠断。", 
      "休恋。", 
      "休恋。", 
      "只是与伊分浅。"
    ], 
    "rhythmic": "如梦令"
  }, 
  {
    "author": "赵长卿", 
    "paragraphs": [
      "闲理丝簧听好音。", 
      "西楼剪烛夜深深。", 
      "半嗔半喜此时心。", 
      "暖语温存无恙语，韵开香靥笑吟吟。", 
      "别来烦恼到如今。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "阳关唱彻。", 
      "断尽离肠声哽咽。", 
      "酒已三巡。", 
      "今夜王孙是路人。", 
      "此情难说。", 
      "莫负等闲风与月。", 
      "欲问归期。", 
      "来戴钗头艾虎儿。"
    ], 
    "rhythmic": "减字木兰花"
  }, 
  {
    "author": "赵长卿", 
    "paragraphs": [
      "半窗斜月。", 
      "茅店萧条灯已灭。", 
      "床下蛩声。", 
      "声动凄凉不忍听。", 
      "终宵无寐。", 
      "覆去翻来真个是。", 
      "屈指归期。", 
      "应是梅花烂熳时。"
    ], 
    "rhythmic": "减字木兰花"
  }, 
  {
    "author": "赵长卿", 
    "paragraphs": [
      "短棹轻舟排办了。", 
      "歌声断、晚霞残照。", 
      "红蓼坡头，绿杨堤外，离恨知多少。", 
      "别後莫教音信杳。", 
      "叹光阴、初自来堪笑。", 
      "画角谯门，槐溪归路，正是楚天清晓。"
    ], 
    "rhythmic": "夜行船"
  }, 
  {
    "author": "赵长卿", 
    "paragraphs": [
      "玉楼初见念奴娇。", 
      "无处不妖娆。", 
      "眼传密意，樽前烛外，怎不魂消。", 
      "西风明月相逢夜，枕簟正凉宵。", 
      "人记得，叮咛残漏，且慢明朝。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "黄昏时候，诮不语、心如醉。", 
      "无眠凝想，别来绣阁，多应憔悴。", 
      "上了灯儿，知是睡哩坐哩。", 
      "蓦思归计。", 
      "又还是重屈指。", 
      "从今已後，暌离千万，且休容易。", 
      "这底凄惶，你看是谁不是。"
    ], 
    "rhythmic": "品令"
  }, 
  {
    "author": "赵长卿", 
    "paragraphs": [
      "甜言软语。", 
      "长记那时，萧娘叮嘱。", 
      "清管危弦，前欢难断，鳞鸿无据。", 
      "纷纷眼底浮花，拈弄动、几多思虑。", 
      "千结丁香，且须珍重，休胡分付。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "金兽喷香瑞霭氛。", 
      "夜凉如水酒醺醺。", 
      "照人娇眼媚生春。", 
      "我自愁多魂已断，不禁楚雨带巫云。", 
      "人情又是一番新。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "坐看销金暖帐中。", 
      "羔儿酒美兽煤红。", 
      "浅斟低唱好家风。", 
      "爱客东君多解事，晚妆新与画眉峰。", 
      "便须催唤出房栊。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "堆枕冠儿翡翠钗。", 
      "蒙金领子满絣鞋。", 
      "于中沈净好情怀。", 
      "新欲晚凉梳洗罢，半娇微笑下堂来。", 
      "莲花因甚未曾开。"
    ], 
    "rhythmic": "浣溪沙"
  }, 
  {
    "author": "赵长卿", 
    "paragraphs": [
      "天外浓云云外雨，雨声初上檐牙。", 
      "红蕖应褪洗妆花。", 
      "晚凉如有意，到山家。", 
      "为唤山童多索酒，金锺细酌流霞。", 
      "晕生玉颊酒潮斜。", 
      "闲中无宠辱，醉里是生涯。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "绿盖红幢笼碧水。", 
      "鱼跳处、浪痕匀碎。", 
      "惜别殷勤，留连无计，歌声与、泪和柔脆。", 
      "一叶扁舟烟浪里。", 
      "曲滩头、此情无际。", 
      "窈窕眉山，暮霞红处，雨云想、翠峰十二。"
    ], 
    "rhythmic": "夜行船"
  }, 
  {
    "author": "赵长卿", 
    "paragraphs": [
      "窈窕绣帏深。", 
      "窈窕娉婷。", 
      "梅花初试晚妆新。", 
      "那更娇痴年纪小，冰雪精神。", 
      "举措忒轻盈。", 
      "歌彻新声。", 
      "柔肠魂断不堪听。", 
      "但恐巫山留不住，飞作行云。"
    ], 
    "rhythmic": "浪淘沙"
  }, 
  {
    "author": "赵长卿", 
    "paragraphs": [
      "居士年来懒散。", 
      "凡事只从宽简。", 
      "身外更无求，祗要夏凉冬暖。", 
      "美满。", 
      "美满。", 
      "得过何须积趱。"
    ], 
    "rhythmic": "如梦令"
  }, 
  {
    "author": "赵长卿", 
    "paragraphs": [
      "十载仰高明，一见心相许。", 
      "来日孤舟西水门。", 
      "风饱征帆腹。", 
      "後夜起相思，明月清江曲。", 
      "若见秋风寒雁来，能寄音书否。"
    ], 
    "rhythmic": "卜算子"
  }, 
  {
    "author": "赵长卿", 
    "paragraphs": [
      "先来客路足伤悲。", 
      "那更话别离。", 
      "玉骢也解，知人欲去，骧首频嘶。", 
      "马蹄动是三千里，後会莫相违。", 
      "切须更把，丁香珍重，待我重期。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "楚楚窄衣裳。", 
      "腰身占却，多少风光。", 
      "共说春来春去事，凄凉。", 
      "懒对菱花晕晓妆。", 
      "闲立近红芳。", 
      "游峰戏蝶，误采真香。", 
      "何事不归巫峡去，思量。", 
      "故来尘世断人肠。"
    ], 
    "rhythmic": "南乡子"
  }, 
  {
    "author": "赵长卿", 
    "paragraphs": [
      "月转水晶盘。", 
      "楼上初闻一鼓残。", 
      "又是去年天气好，栏干。", 
      "风动梅梢玉斗寒。", 
      "无奈壮情阑。", 
      "对酒如何欲强欢。", 
      "谁道破愁须仗酒，君看。", 
      "酒到愁多破亦难。"
    ], 
    "rhythmic": "南乡子"
  }, 
  {
    "author": "赵长卿", 
    "paragraphs": [
      "灯乍灭。", 
      "忽见一天明月。", 
      "恰舞霓裳歌未歇。", 
      "露寒回绛阙。", 
      "羽服明晖玉雪。", 
      "笑语轻参环玦。", 
      "香泽恼人情不彻。", 
      "夜长窗自白。"
    ], 
    "rhythmic": "谒金门"
  }, 
  {
    "author": "赵长卿", 
    "paragraphs": [
      "云宫鬟，淡黄衫子轻香透。", 
      "晚凉时候。", 
      "睡起新妆就。", 
      "冰枕生寒，玉浸纤纤手。", 
      "沈吟久。", 
      "眉山敛秀。", 
      "爱道奴家瘦。"
    ], 
    "rhythmic": "点绛唇"
  }, 
  {
    "author": "赵长卿", 
    "paragraphs": [
      "春山已蹙眉峰绿。", 
      "春心骀荡难拘束。", 
      "惆怅为春伤。", 
      "惜花心更狂。", 
      "对花深有意。", 
      "且向花前醉。", 
      "花作有情香。", 
      "与人相久长。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "当时巧笑记相逢。", 
      "玉梅枝上玲珑。", 
      "酒杯流处已愁浓。", 
      "寒雁横空。", 
      "去程无记更从容。", 
      "到归来好事匆匆。", 
      "一时分付不言中。", 
      "此恨难穷。"
    ], 
    "rhythmic": "画堂春"
  }, 
  {
    "author": "赵长卿", 
    "paragraphs": [
      "居士年来病酒。", 
      "肉食百不宜口。", 
      "蒲合与波薐，更着同蒿葱韭。", 
      "亲手。", 
      "亲手。", 
      "分送卧龙诗友。"
    ], 
    "rhythmic": "如梦令"
  }, 
  {
    "author": "赵长卿", 
    "paragraphs": [
      "别恨眉尖无数。", 
      "後夜王孙何处。", 
      "歌馆与妆楼，目断行云凝伫。", 
      "凝伫。", 
      "凝伫。", 
      "忆泪千行红雨。"
    ], 
    "rhythmic": "如梦令"
  }, 
  {
    "author": "赵长卿", 
    "paragraphs": [
      "隔江一带春山好。", 
      "平林新绿春光老。", 
      "休去倚阑干。", 
      "飞红不忍看。", 
      "东流何处去。", 
      "便是归舟路。", 
      "芳草外斜阳。", 
      "行人更断肠。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "敛愁眉。", 
      "恨依依。", 
      "肠断关情怨别离。", 
      "云中过雁悲。", 
      "瘦因谁。", 
      "病因谁。", 
      "屈指无言忖後期。", 
      "此时人怎知。"
    ], 
    "rhythmic": "长相思"
  }, 
  {
    "author": "赵长卿", 
    "paragraphs": [
      "潇洒仙源。", 
      "夭桃秾李，曾对华筵。", 
      "歌媚惊尘，舞弯低月，满劝金船。", 
      "鉴湖烟水连天。", 
      "政归棹、红妆斗妍。", 
      "花雾香中，人询居士，切莫多传。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "不羡八千椿，不羡三偷桃客。", 
      "也不羡他龟鹤，一总为凡物。", 
      "羡君恰似老人星，长明无休息。", 
      "好与中兴贤主，立维城勋绩。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "南楼风物一番新。", 
      "春暮畀斯民。", 
      "岂但仁人恺弟，更兼政事如神。", 
      "人生最贵，荣登五马，千里蒙恩。", 
      "祗恐促归廊庙，去思有脚阳春。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "文章学业继家声。", 
      "名誉压群英。", 
      "早岁掀腾膴仕，如公富贵难并。", 
      "定膺丹诏，朱轮迅召，陶冶苍生。", 
      "自是盐梅姿质，伫看大手调羹。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "先生德行冠南丰。", 
      "锦绣作心胸。", 
      "暂屈徒劳州县，文章後进宗工。", 
      "督邮纲纪，才高幕府，雅望尤崇。", 
      "此去定膺光宠，且须满醉西东。"
    ], 
    "rhythmic": "朝中措"
  }, 
  {
    "author": "赵长卿", 
    "paragraphs": [
      "桂华蟾魄，到中秋、祗有人闻一六。", 
      "浩渺清风因唤起，千里吹飞鸿鹄。", 
      "碧落翻花，瑶空隐瑞，声节琅筑。", 
      "板怀玉燕，此时嘉梦重育。", 
      "始信名在丹台，方八百，子已三千熟。", 
      "麟脯灵瓜那更有，琼神仙。", 
      "秋水春山，柳腰花面，一醉霓裳曲。", 
      "长生清净，自然何用辟谷。"
    ], 
    "rhythmic": "念奴娇"
  }, 
  {
    "author": "赵长卿", 
    "paragraphs": [
      "江上一江楼，楼上远山横翠。", 
      "还更腰金骑鹤，引竹西歌吹。", 
      "寿君春酒遣双壶，满引见深意。", 
      "肯向龟荷香里，唤侬来同醉。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "剑水霭欢声，喜庆间生人杰。", 
      "一段葱葱佳气，扇熏风时节。", 
      "今朝银艾佐琴堂，争把寿香爇。", 
      "去去凤皇池上，见龟巢连叶。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "梅喜先春，雁惊未腊。", 
      "于门瑞气浮周匝。", 
      "正当月应上弦时，长庚梦与良辰合。", 
      "螺水恩浓，江德洽。", 
      "寿杯劝处燃红蜡。", 
      "明年此际祝遐龄，贺宾一一趋东阁。"
    ], 
    "rhythmic": "柳长春・踏莎行"
  }, 
  {
    "author": "赵长卿", 
    "paragraphs": [
      "又是新逢三五夜，瑞气霭氤氲。", 
      "万点灯和月色新。", 
      "桃李倍添春。", 
      "花县主人情思好，行乐逐良辰。", 
      "满引千锺酒又醇。", 
      "歌韵动梁尘。"
    ], 
    "rhythmic": "武陵春"
  }, 
  {
    "author": "赵长卿", 
    "paragraphs": [
      "天祐炎图生国瑞，蓝田暂屈英僚。", 
      "始知文宿降璇霄。", 
      "中元前五日，七夕後三朝。", 
      "江敩风流临此政，少年潇洒奇标。", 
      "行看峻擢相熙朝。", 
      "功名前稷契，寿算等松乔。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "商飙轻透。", 
      "动帘幕飞梧，乱飘庭甃。", 
      "瑞气氤氲，沈檀初爇，烟喷宝台金兽。", 
      "黄花美酒。", 
      "天教占得，先他时候。", 
      "诞元老，庆有声，此夕降生华胄。", 
      "欢笑。", 
      "宜称寿。", 
      "弦管鼎沸，宫商方频奏。", 
      "满捧瑶卮，华堂歌舞，拍转金钗斜溜。", 
      "朱颜绿鬓，殷勤深愿，镇长如旧。", 
      "叹滨海，道难留，指日荣迁飞骤。"
    ], 
    "rhythmic": "喜迁莺"
  }, 
  {
    "author": "赵长卿", 
    "paragraphs": [
      "云峰初敛，秋荣如洗，庭院金风初扇。", 
      "葱葱佳气霭侯门，信天上、麒麟乍见。", 
      "祝君此去，飞黄腾踏，日侍凝旒邃冕。", 
      "和羹调味早归来，坐看取、蓬莱清浅。"
    ], 
    "rhythmic": "鹊桥仙"
  }, 
  {
    "author": "赵长卿", 
    "paragraphs": [
      "晴雪楼台，试灯帘幕，适是元宵。", 
      "罗绮娇春，帝城风景，今夜应饶。", 
      "争知我系如匏，便𠈺月良天任教。", 
      "早闭柴门，从他箫鼓，细打轻敲。"
    ], 
    "rhythmic": "柳梢青"
  }, 
  {
    "author": "赵长卿", 
    "paragraphs": [
      "世谛人多错。", 
      "阿谁将、虚名微利，放教轻著。", 
      "万事莫非前定了，选甚微如饮酌。", 
      "算徒诧、龙韬豹略。", 
      "纵使龙头安尺木，更从教、豹变生三角。", 
      "浑是梦，恍如昨。", 
      "吾庐自笑常虚廓。", 
      "对残编、磨穿枯砚，生涯微薄。", 
      "负郭田园能有几，随分安贫守约。", 
      "要不改、箪瓢颜乐。", 
      "西掖百扉终须到，且嘲风咏月常相谑。", 
      "更要甚，万金药。"
    ], 
    "rhythmic": "贺新郎"
  }, 
  {
    "author": "赵长卿", 
    "paragraphs": [
      "茅斋无客至。", 
      "冰砚冻寒泚。", 
      "南枝喜入新诗里。", 
      "恼人频嚼蕊。", 
      "恼人频嚼蕊。", 
      "因思去腊江头醉。", 
      "倚动客兴伤春意。", 
      "经年自叹人如寄。", 
      "光阴如拈指。", 
      "光阴如拈指。"
    ], 
    "rhythmic": "东坡引"
  }, 
  {
    "author": "赵长卿", 
    "paragraphs": [
      "风力驱寒，云荣呈瑞，晓来到处花飞。", 
      "遍装琼树，春意到南枝。", 
      "便是渔蓑旧画，纶竿重、横玉低垂。", 
      "今宵里，香闺邃馆，幽赏事偏宜。", 
      "风流金马客，歌鬟醉拥，乌帽斜。", 
      "问人间何处，鹏运天池。", 
      "且共周郎按曲，音微误、首己先回。", 
      "同心事，丹山路稳，长伴彩鸾归。"
    ], 
    "rhythmic": "满庭芳"
  }, 
  {
    "author": "赵长卿", 
    "paragraphs": [
      "乍凉淅淅风生幕。", 
      "人独在、朱栏翠阁。", 
      "吹箫信杳炉香薄。", 
      "眉上新愁又觉。", 
      "从前事、拟将拼却。", 
      "梦不断、花梢柳萼。", 
      "一杯睡起谁同酌。", 
      "斜日阴阴转角。"
    ], 
    "rhythmic": "杏花天"
  }, 
  {
    "author": "赵长卿", 
    "paragraphs": [
      "远岫螺头湿翠，流霞赪尾疏明。", 
      "断虹斜界雨新晴。", 
      "烟村灯火晚，江浦画难成。", 
      "我向其间泛叶，终朝露渚风汀。", 
      "老来心事最关情。", 
      "不堪三弄笛，吹作断肠声。"
    ], 
    "rhythmic": "临江仙"
  }, 
  {
    "author": "赵长卿", 
    "paragraphs": [
      "流水奏鸣琴，风月净、天无星斗。", 
      "翠岚堆里，苍岩深处，满林霜腻，暗香冻了，那禁频嗅。", 
      "马上再三回首。", 
      "因记省、去年时候。", 
      "十分全似，那人风韵，柔腰弄影，冰腮退粉，做成清瘦。"
    ], 
    "rhythmic": "辊绣球"
  }, 
  {
    "author": "赵长卿", 
    "paragraphs": [
      "南枝消息杳然间。", 
      "寂寞倚雕栏。", 
      "紫腰艳艳，青腰袅袅，风月俱闲。", 
      "佳人环佩玉阑珊。", 
      "作恶探花还。", 
      "玉纤拈粟，樱唇呵粉，愁点眉弯。"
    ], 
    "rhythmic": "眼儿媚"
  }, 
  {
    "author": "赵长卿", 
    "paragraphs": [
      "日高犹恋珊瑚枕。", 
      "羞红不忿花如锦。", 
      "双燕运芹泥。", 
      "燕归人未归。", 
      "纵饶梳洗罢。", 
      "朱户何曾跨。", 
      "寂寞小房栊。", 
      "回文和泪封。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "落魄东吴二十春。", 
      "风流诗句得清新。", 
      "今年却恨花星照，再见温卿与远真。", 
      "分楚佩，染巫云。", 
      "赤绳结得短花茵。", 
      "若非京口初相识，安得毗陵作故人。"
    ], 
    "rhythmic": "鹧鸪天"
  }, 
  {
    "author": "赵长卿", 
    "paragraphs": [
      "绿树转鸣禽。", 
      "已是春深。", 
      "杨花庭院日阴阴。", 
      "帘外飞来双语燕，不寄归音。", 
      "旧事懒追寻。", 
      "空惹芳心。", 
      "天涯消息远沈沈。", 
      "记得年时中酒後，直至而今。"
    ], 
    "rhythmic": "浪淘沙"
  }, 
  {
    "author": "赵长卿", 
    "paragraphs": [
      "春睡足。", 
      "帘卷翠屏山曲。", 
      "芳草沿阶横地轴。", 
      "垂杨相映绿。", 
      "暗忆旧欢难续。", 
      "又是禁烟传烛。", 
      "陌上踏青新结束。", 
      "秋千谁共促。"
    ], 
    "rhythmic": "谒金门"
  }, 
  {
    "author": "赵长卿", 
    "paragraphs": [
      "一种春光，占断东君惜。", 
      "算秾李、昭华争并得。", 
      "粉腻酥融娇欲滴。", 
      "端的尊前，旧曾相识。", 
      "向夜阑、酒醒霜浓寒又力。", 
      "但只与、冰姿添夜色。", 
      "绣幕银屏人寂寂。", 
      "只许刘郎，暗传消息。"
    ], 
    "rhythmic": "侍香金童"
  }, 
  {
    "author": "赵长卿", 
    "paragraphs": [
      "新晴庭户春阴薄。", 
      "东风不度重帘幕。", 
      "第几小兰房。", 
      "雏莺初弄黄。", 
      "悄寒春未透。", 
      "不解寻花柳。", 
      "只恐渐春深。", 
      "愁生求友心。"
    ], 
    "rhythmic": "菩萨蛮"
  }, 
  {
    "author": "赵长卿", 
    "paragraphs": [
      "紫箫声断。", 
      "窗底春愁乱。", 
      "试著春衫羞自看。", 
      "窄似年时一半。", 
      "一春长病厌厌。", 
      "新来愁病重添。", 
      "香冷倦熏金鸭，日高不卷珠帘。"
    ], 
    "rhythmic": "清平乐"
  }, 
  {
    "author": "赵长卿", 
    "paragraphs": [
      "齿颊带馀香，謦咳总成珠玉。", 
      "剪碎袖罗花片，点金觥春绿。", 
      "玉鱼花露自清凉，涓涓在郎腹。", 
      "犹胜望梅消渴，对文君眉蹙。"
    ], 
    "rhythmic": "好事近"
  }, 
  {
    "author": "赵长卿", 
    "paragraphs": [
      "好事客。", 
      "宫商内、吟得风清月白。", 
      "主人幸有豪家意，後堂煞有春色。", 
      "花压金翘俏相映，酒满玉纤无力。", 
      "你若待我些儿酒，尽吃得、尽吃得。"
    ], 
    "rhythmic": "品令"
  }, 
  {
    "author": "赵长卿", 
    "paragraphs": [
      "落了丹枫残了菊，秋色苦无多。", 
      "谁唤西风泣泪罗，吹恨入星河。", 
      "碧枝头金粟闹，曾扌乖翠云窝。", 
      "重揉檀英忆两娥。", 
      "无奈冷香何。"
    ], 
    "rhythmic": "武陵春"
  }, 
  {
    "author": "罗愿", 
    "paragraphs": [
      "秋宇净如水，月镜不安台。", 
      "郁孤高处张乐，语笑脱氛埃。", 
      "檐外白毫千丈，坐上银河万斛，心境两佳哉。", 
      "俯仰共清绝，底处著风雷。", 
      "问天公，邀月姊，愧凡才。", 
      "婆娑人世，羞见蓬鬓漾金罍。", 
      "来岁公归何处，照耀彩衣簪橐，禁直且休催。", 
      "一曲庾江上，千古继韶陔。"
    ], 
    "rhythmic": "水调歌头"
  }, 
  {
    "author": "罗愿", 
    "paragraphs": [
      "九月江南秋色，黄雀雨，鲤鱼风。"
    ], 
    "rhythmic": "失调名"
  }, 
  {
    "author": "楼钥", 
    "paragraphs": [
      "茫茫。", 
      "苍苍。", 
      "青山绕、千顷波光。", 
      "新秋露风荷吹香。", 
      "悠心地け然，生清凉。", 
      "古岸摇垂杨。", 
      "时有白鹭飞来双。", 
      "隐君如在，鹤与翱翔。", 
      "老仙何处，尚有流风未忘。", 
      "琴与君兮宫商。", 
      "酒与君兮杯觞。", 
      "清欢殊未央。", 
      "西山忽斜阳。", 
      "欲去且徜徉。", 
      "更将霜鬓临沧浪。"
    ], 
    "rhythmic": "醉翁操"
  }, 
  {
    "author": "楼钥", 
    "paragraphs": [
      "冷然。", 
      "清圆。", 
      "谁弹。", 
      "向屋山。", 
      "何言。", 
      "清风至阴德之天。", 
      "悠馀响婵娟。", 
      "方昼眠。", 
      "迥立八风前。", 
      "八音相宣知孰贤。", 
      "有时悲壮，铿若龙泉。", 
      "有时幽杳，彷佛猿吟鹤怨。", 
      "忽若巍巍山巅。", 
      "荡荡几如流川。", 
      "聊将娱暮年。", 
      "听之身欲仙。", 
      "弦索满人间。", 
      "未有逸韵如此弦。"
    ], 
    "rhythmic": "醉翁操"
  }, 
  {
    "author": "楼钥", 
    "paragraphs": [
      "孝宗纯孝，前圣更何加。", 
      "高蹈处重华。", 
      "丹成仙去龙輴远，越岸暮山遐。", 
      "波臣先为卷寒沙。", 
      "来往护灵槎。", 
      "九虞礼举神祗乐，万世佑皇家。"
    ], 
    "rhythmic": "导引"
  }, 
  {
    "author": "楼钥", 
    "paragraphs": [
      "吾皇尽孝，宗庙务崇尊。", 
      "巨典备弥文。", 
      "巍巍东向开基主，七世神孙。", 
      "追思九闰整乾坤。", 
      "环宇慕洪恩。", 
      "从今密迩高宗室，千载事如存。"
    ], 
    "rhythmic": "导引"
  }, 
  {
    "author": "张良臣", 
    "paragraphs": [
      "昨日豆花篱下过，忽然迎面好风吹。", 
      "独自立多时。"
    ], 
    "rhythmic": "失调名"
  }, 
  {
    "author": "张良臣", 
    "paragraphs": [
      "四壁空围恨玉，十香浅捻啼绡。", 
      "殷云度雨井桐凋。", 
      "雁雁无书又到。", 
      "别後钗分燕股，病馀镜减鸾腰。", 
      "蛮江豆蔻影连梢。", 
      "不道参横易晓。"
    ], 
    "rhythmic": "西江月"
  }
]